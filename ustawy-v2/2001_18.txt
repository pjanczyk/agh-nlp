



Dz.U. z 2001 r. Nr 3, poz. 18
                                                                    
                                       
                                       
                                    USTAWA
                          z dnia 29 listopada 2000 r.
                                       
                                 Prawo atomowe
                                      
 
                                  Rozdział 1
                                Przepisy ogólne
                                       
                                    Art. 1.
1. Ustawa określa:
   1) działalność w zakresie pokojowego wykorzystywania energii atomowej
     związaną z rzeczywistym i potencjalnym narażeniem na promieniowanie
     jonizujące od sztucznych źródeł promieniotwórczych, materiałów jądrowych,
     urządzeń wytwarzających promieniowanie jonizujące, odpadów
     promieniotwórczych i wypalonego paliwa jądrowego,
   2) obowiązki kierownika jednostki organizacyjnej wykonującej tę działalność,
   3) organy właściwe w sprawach bezpieczeństwa jądrowego i ochrony
     radiologicznej,
   4) zasady odpowiedzialności cywilnej za szkody jądrowe.
2. Ustawa określa także kary pieniężne za naruszenie przepisów dotyczących
  bezpieczeństwa jądrowego i ochrony radiologicznej oraz tryb ich nakładania.
3. Ustawę stosuje się również do działalności wykonywanej w warunkach
  zwiększonego, w wyniku działania człowieka, narażenia na naturalne
  promieniowanie jonizujące.
4. Ustawa ponadto określa zasady monitorowania skażeń promieniotwórczych oraz
  reguluje działania podejmowane w przypadku zdarzeń radiacyjnych, jak również
  w przypadku długotrwałego narażenia w następstwie zdarzenia radiacyjnego lub
  dawnej działalności.
                                    Art. 2.
Wykonywanie działalności, o której mowa w art. 1 ust. 1 pkt 1 i ust. 3, jest
dopuszczalne po zastosowaniu określonych w przepisach środków dla zapewnienia
bezpieczeństwa oraz ochrony życia i zdrowia ludzi, jak również bezpieczeństwa
mienia i ochrony środowiska.
                                    Art. 3.
Użyte w ustawie określenia oznaczają:
   1) bezpieczeństwo jądrowe - stan osiągany przez całokształt przedsięwzięć
     organizacyjnych i technicznych podejmowanych w celu zapobiegania
     zdarzeniom radiacyjnym, związanych z działalnością z materiałami
     jądrowymi, oraz ograniczania ich skutków,
   2) dawka graniczna - wartość dawki promieniowania jonizującego, wyrażoną
     jako dawka skuteczna lub równoważna, dla określonych grup osób, pochodzącą
     od kontrolowanej działalności zawodowej, której poza przypadkami
     przewidzianymi w ustawie nie wolno przekroczyć,
   3) dawka pochłonięta - energię promieniowania jonizującego pochłoniętą przez
     jednostkową masę materii, uśrednioną w tkance lub narządzie,
   4) dawka równoważna - dawkę pochłoniętą w tkance lub narządzie, wyznaczoną z
     uwzględnieniem rodzaju i energii promieniowania jonizującego,
   5) dawka skuteczna (efektywna) - sumę dawek równoważnych pochodzących od
     zewnętrznego i wewnętrznego narażenia, wyznaczoną z uwzględnieniem
     odpowiednich współczynników wagowych narządów lub tkanek, obrazującą
     narażenie całego ciała,
   6) działania interwencyjne - działania, które zapobiegają narażeniu lub
     zmniejszają narażenie ludzi w wyniku zdarzenia radiacyjnego, określone w
     art. 90,
   7) jednostka organizacyjna - każdy podmiot wykonujący działalność związaną z
     narażeniem,
   8) likwidacja obiektu jądrowego - doprowadzenie obiektu lub urządzenia do
     stanu niewymagającego ograniczeń z punktu widzenia bezpieczeństwa
     jądrowego i ochrony radiologicznej w wykonywaniu dowolnej działalności,
   9) likwidacja składowiska odpadów promieniotwórczych lub składowiska
     wypalonego paliwa jądrowego - doprowadzenie terenu, na którym znajduje się
     składowisko odpadów promieniotwórczych lub składowisko wypalonego paliwa
     jądrowego, do stanu niewymagającego ograniczeń z punktu widzenia
     bezpieczeństwa jądrowego i ochrony radiologicznej w wykonywaniu dowolnej
     działalności,
  10) limit użytkowy dawki - ograniczenie przewidywanych dawek indywidualnych,
     które mogą pochodzić od określonego źródła promieniowania jonizującego,
     uwzględniane podczas planowania ochrony radiologicznej w celach związanych
     z optymalizacją,
  11) materiał jądrowy - materiał zawierający izotopy (nuklidy)
     rozszczepialne, a w szczególności izotopy uranu, plutonu lub toru w
     ilości, która nie może być pominięta z punktu widzenia ewidencji
     materiałów jądrowych, w tym paliwo jądrowe,
  12) narażenie - proces, w którym organizm ludzki podlega działaniu
     promieniowania jonizującego,
  13) obiekt jądrowy - obiekt lub urządzenie przeznaczone do wytwarzania,
     stosowania, przetwarzania, przechowywania i składowania materiału
     jądrowego w ilości umożliwiającej zrealizowanie samopodtrzymującej się
     reakcji łańcuchowej rozszczepienia jądrowego,
  14) ochrona fizyczna - całokształt przedsięwzięć organizacyjnych i
     technicznych mających na celu skuteczne zabezpieczenie obiektów i
     materiałów jądrowych przed kradzieżą lub aktami terroru, dywersji i
     sabotażu,
  15) ochrona radiologiczna - zapobieganie narażeniu ludzi i skażeniu
     środowiska, a w przypadku braku możliwości zapobieżenia takim sytuacjom,
     ograniczenie ich skutków do poziomu tak niskiego, jak tylko jest to
     rozsądnie osiągalne, przy uwzględnieniu czynników ekonomicznych,
     społecznych i zdrowotnych,
  16) odpady promieniotwórcze - odpady stałe, ciekłe lub gazowe, zawierające
     substancje promieniotwórcze lub skażone tymi substancjami, zakwalifikowane
     do kategorii odpadów wymienionych w art. 47,
  17) postępowanie z odpadami promieniotwórczymi - wszelkie działania,
     włącznie z likwidacją obiektu, związane z przetwarzaniem,
     przemieszczaniem, przechowywaniem lub składowaniem odpadów
     promieniotwórczych,
  18) postępowanie z wypalonym paliwem jądrowym - wszelkie działania włącznie
     z likwidacją obiektu, związane z przerobem, przemieszczaniem,
     przechowywaniem lub składowaniem wypalonego paliwa jądrowego,
  19) poziom interwencyjny - liczbową wartość dawki skutecznej lub równoważnej
     albo poziom zawartości izotopów promieniotwórczych w żywności, wodzie
     pitnej i paszach, których możliwość przekroczenia oznacza konieczność
     rozważenia podjęcia określonych działań interwencyjnych,
  20) program zapewnienia jakości - system działań gwarantujący spełnienie
     określonych wymagań ochrony radiologicznej i bezpieczeństwa jądrowego,
  21) promieniowanie jonizujące - promieniowanie składające się z cząstek
     bezpośrednio lub pośrednio jonizujących albo z obu rodzajów tych cząstek
     lub fal elektromagnetycznych o długości mniejszej niż 100 nm (nanometrów),
  22) promieniowanie naturalne - promieniowanie jonizujące emitowane ze źródeł
     pochodzenia naturalnego ziemskiego i kosmicznego,
  23) przechowalnik wypalonego paliwa jądrowego - obiekt jądrowy przeznaczony
     do bezpiecznego, stabilnego i chronionego przechowywania wypalonego paliwa
     jądrowego po jego wyładowaniu z reaktora lub basenu przy reaktorze, a
     przed przekazaniem do przerobu lub składowania w charakterze odpadu
     promieniotwórczego,
  24) przechowywanie odpadów promieniotwórczych lub wypalonego paliwa
     jądrowego - magazynowanie odpadów promieniotwórczych lub wypalonego paliwa
     jądrowego z zamiarem ponownego ich wydobycia w celu przetworzenia lub
     przerobu albo składowania,
  25) przerób wypalonego paliwa jądrowego - proces lub działanie zmierzające
     do wydobycia części lub wszystkich izotopów promieniotwórczych z
     wypalonego paliwa jądrowego w celu ich dalszego wykorzystania,
  26) przetwarzanie odpadów promieniotwórczych - proces lub działanie
     zmierzające do minimalizacji objętości odpadów, segregację odpadów według
     kategorii oraz przygotowanie ich do transportu,
  27) składowanie odpadów promieniotwórczych lub wypalonego paliwa jądrowego złożenie
odpadów promieniotwórczych lub wypalonego paliwa jądrowego w
     obiekcie do tego przeznaczonym bez zamiaru ponownego ich wydobycia,
  28) substancja promieniotwórcza - substancję zawierającą jeden lub więcej
     izotopów promieniotwórczych o takiej aktywności lub stężeniu
     promieniotwórczym, które nie mogą być pominięte z punktu widzenia ochrony
     radiologicznej,
  29) wypalone paliwo jądrowe - paliwo jądrowe, które zostało napromieniowane
     w rdzeniu reaktora oraz na stałe usunięte z rdzenia,
  30) zagrożenie (narażenie potencjalne) - narażenie, które może nastąpić,
     przy czym prawdopodobieństwo jego wystąpienia i wielkość mogą być zawczasu
     oszacowane,
  31) zamknięcie składowiska odpadów promieniotwórczych lub składowiska
     wypalonego paliwa jądrowego - zaprzestanie dostarczania odpadów
     promieniotwórczych lub wypalonego paliwa jądrowego do składowiska, na
     podstawie decyzji właściwego organu, oraz wykonanie wszelkich prac
     koniecznych dla zapewnienia bezpieczeństwa składowiska,
  32) zdarzenie radiacyjne - sytuację związaną z zagrożeniem, wymagającą
     podjęcia pilnych działań w celu ochrony pracowników lub ludności,
  33) źródło promieniotwórcze - substancję promieniotwórczą przygotowaną do
     wykorzystywania jej promieniowania jonizującego,
  34) źródło promieniowania jonizującego - źródło promieniotwórcze, urządzenie
     zawierające takie źródło, urządzenie wytwarzające promieniowanie
     jonizujące lub urządzenie emitujące substancje promieniotwórcze.
                                       
                                  Rozdział 2
    Zezwolenia w zakresie bezpieczeństwa jądrowego i ochrony radiologicznej
                                       
                                    Art. 4.
1. Wykonywanie działalności związanej z narażeniem, polegającej na:
   1) wytwarzaniu, przetwarzaniu, przechowywaniu, składowaniu, transporcie lub
     stosowaniu materiałów jądrowych, źródeł i odpadów promieniotwórczych oraz
     wypalonego paliwa jądrowego i obrocie nimi,
   2) budowie, rozruchu, próbnej i stałej eksploatacji oraz likwidacji obiektów
     jądrowych,
   3) budowie, eksploatacji, zamknięciu i likwidacji składowisk odpadów
     promieniotwórczych i składowisk wypalonego paliwa jądrowego oraz budowie i
     eksploatacji przechowalników wypalonego paliwa jądrowego,
   4) produkowaniu, instalowaniu, stosowaniu i obsłudze urządzeń zawierających
     źródła promieniotwórcze oraz obrocie tymi urządzeniami,
   5) produkowaniu, nabywaniu, uruchamianiu i stosowaniu urządzeń
     wytwarzających promieniowanie jonizujące,
   6) uruchamianiu laboratoriów i pracowni, w których mają być stosowane źródła
     promieniowania jonizującego, w tym pracowni rentgenowskich,
   7) zamierzonym dodawaniu substancji promieniotwórczych w procesie
     produkcyjnym wyrobów powszechnego użytku i artykułów medycznych oraz
     obrocie tymi wyrobami i artykułami,
   8) zamierzonym podawaniu substancji promieniotwórczych ludziom i zwierzętom
     w celu medycznej lub weterynaryjnej diagnostyki, leczenia lub badań
     naukowych
   - wymaga zezwolenia albo zgłoszenia w zakresie bezpieczeństwa jądrowego i
     ochrony radiologicznej, z zastrzeżeniem art. 6 pkt 1.
2. Działalność polegająca na dodawaniu substancji promieniotwórczych do
  żywności, zabawek, osobistych ozdób lub kosmetyków, jak również przywóz na
  polski obszar celny i wywóz z polskiego obszaru celnego takich wyrobów są
  zabronione.
                                    Art. 5.
1. Złożenia wniosku o wydanie zezwolenia na wykonywanie działalności
  określonej w art. 4 ust. 1 albo zgłoszenia wykonywania tej działalności
  dokonuje kierownik jednostki organizacyjnej.
2. Prezes Państwowej Agencji Atomistyki, zwany dalej "Prezesem Agencji",
  wydaje zezwolenia i przyjmuje zgłoszenia, z zastrzeżeniem ust. 3.
3. Zezwolenie na produkowanie, nabywanie, uruchamianie i stosowanie aparatów
  rentgenowskich o energii promieniowania do 300 keV (kiloelektronowoltów) w
  celach medycznych wydaje wojewódzki inspektor sanitarny, a dla jednostek
  organizacyjnych podległych lub podporządkowanych Ministrowi Obrony Narodowej
  lub nadzorowanych przez niego albo dla których jest on organem założycielskim
  - wojskowy inspektor sanitarny.
4. Organy, o których mowa w ust. 2 i 3, prowadzą rejestr jednostek
  organizacyjnych, których działalność wymaga co najmniej zgłoszenia.
5. W decyzji o cofnięciu zezwolenia należy określić sposób zabezpieczenia
  posiadanych przez jednostkę organizacyjną materiałów jądrowych, źródeł
  promieniowania jonizującego, odpadów promieniotwórczych lub wypalonego paliwa
  jądrowego.
6. W sprawach nieuregulowanych dotyczących zezwoleń stosuje się przepisy
  ustawy z dnia 19 listopada 1999 r. - Prawo działalności gospodarczej (Dz.U. z
  1999 r. Nr 101, poz. 1178 oraz z 2000 r. Nr 86, poz. 958).
7. Wykorzystywanie odpadów przemysłowych zawierających naturalne izotopy
  promieniotwórcze w celach gospodarczych następuje na zasadach określonych w
  przepisach o ochronie środowiska.
                                    Art. 6.
Rada Ministrów określi, w drodze rozporządzenia:
1) przypadki, w których wykonywanie działalności określonej w art. 4 ust. 1
  nie podlega obowiązkowi uzyskania zezwolenia albo zgłoszenia, oraz przypadki,
  w których działalność może być wykonywana na podstawie zgłoszenia, ustalając
  graniczne wartości aktywności całkowitej i stężenia promieniotwórczego
  izotopów promieniotwórczych jako kryteria zwolnienia z obowiązku uzyskania
  zezwolenia albo zgłoszenia,
2) dokumenty wymagane przy składaniu wniosku o wydanie zezwolenia na
  wykonywanie działalności określonej w art. 4 ust. 1 albo przy zgłoszeniu
  wykonywania tej działalności, konieczne dla potwierdzenia przez wnioskodawcę
  spełnienia warunków bezpieczeństwa jądrowego i ochrony radiologicznej, z
  uwzględnieniem specyfiki poszczególnych rodzajów wykonywanej działalności,  a
  także czynności organu wydającego zezwolenie albo przyjmującego zgłoszenie w
  przypadku, gdy treść dokumentów jest niewystarczająca dla wykazania, że
  warunki te zostały spełnione,
3) wymagania dotyczące zawartości naturalnych izotopów promieniotwórczych w
  surowcach i materiałach stosowanych w budynkach przeznaczonych na pobyt ludzi
  i inwentarza żywego, a także w odpadach przemysłowych stosowanych w
  budownictwie oraz kontroli zawartości tych izotopów.
                                       
                                  Rozdział 3
      Bezpieczeństwo jądrowe i ochrona radiologiczna oraz ochrona zdrowia
                                  pracowników
                                       
                                    Art. 7.
1. Za przestrzeganie wymagań bezpieczeństwa jądrowego i ochrony radiologicznej
  odpowiedzialny jest kierownik jednostki organizacyjnej wykonującej
  działalność związaną z narażeniem.
2. W jednostce organizacyjnej wykonującej działalność wymagającą zezwolenia
  istnieje obowiązek opracowania i wdrożenia programu zapewnienia jakości.
3. W jednostce organizacyjnej wykonującej działalność wymagającą zezwolenia
  wewnętrzny nadzór nad przestrzeganiem wymagań bezpieczeństwa jądrowego i
  ochrony radiologicznej sprawuje osoba, która posiada uprawnienia inspektora
  ochrony radiologicznej.
4. Z wnioskiem o nadanie uprawnień inspektora ochrony radiologicznej może
  wystąpić zainteresowana osoba lub kierownik jednostki organizacyjnej.
5. Uprawnienia inspektora ochrony radiologicznej nadaje się osobie, która:
   1) posiada pełną zdolność do czynności prawnych,
   2) posiada co najmniej średnie wykształcenie,
   3) zdała egzamin z zakresu szkolenia określonego w przepisach wydanych na
     podstawie art. 12 ust. 2,
   4) posiada orzeczenie lekarskie o braku przeciwwskazań do pracy w warunkach
     narażenia.
6. Uprawnienia inspektora ochrony radiologicznej nadaje Prezes Agencji, z
  zastrzeżeniem ust. 7.
7. Minister właściwy do spraw zdrowia określi, w drodze rozporządzenia, organ
  właściwy do nadawania uprawnień inspektora ochrony radiologicznej w
  pracowniach rentgenowskich stosujących aparaty rentgenowskie o energii
  promieniowania do 300 keV w celach medycznych.
8. Koszty uzyskania uprawnień ponosi występujący z wnioskiem o nadanie
  uprawnień.
                                    Art. 8.
1. Kierownik jednostki organizacyjnej przed podjęciem działalności sporządza
  uzasadnienie, które powinno wykazać, że spodziewane w wyniku wykonywania tej
  działalności korzyści naukowe, ekonomiczne, społeczne i inne będą większe niż
  możliwe, powodowane przez tę działalność, szkody dla zdrowia człowieka i
  stanu środowiska.
2. W przypadku zaistnienia nowych istotnych okoliczności dotyczących skutków
  wykonywanej działalności kierownik jednostki organizacyjnej jest obowiązany
  dokonać weryfikacji uzasadnienia, uwzględniając te same czynniki, których
  uwzględnienie jest wymagane przy sporządzaniu uzasadnienia.
                                    Art. 9.
1. Kierownik jednostki organizacyjnej zapewnia wykonywanie działalności
  zgodnie z zasadą optymalizacji, wymagającą, aby - przy rozsądnym
  uwzględnieniu czynników ekonomicznych i społecznych - liczba osób narażonych
  była jak najmniejsza, a otrzymywane przez te osoby dawki promieniowania były
  możliwie małe, z zastrzeżeniem art. 15 ust. 3.
2. Jeżeli limity użytkowe dawek zostaną ustalone w zezwoleniu, to możliwość
  ich przekroczenia podlega zgłoszeniu przez kierownika jednostki
  organizacyjnej organowi, który wydał zezwolenie.
                                       
                                   Art. 10.
1. Pracownik może być zatrudniony w warunkach narażenia po orzeczeniu braku
  przeciwwskazań do takiego zatrudnienia wydanym przez lekarza posiadającego
  odpowiednie kwalifikacje, zwanego dalej "uprawnionym lekarzem".
2. Kwalifikacje uprawnionego lekarza, tryb wydawania i przechowywania orzeczeń
  oraz rodzaje i częstotliwość badań stanu zdrowia pracowników zatrudnionych w
  warunkach narażenia określają przepisy prawa pracy, chyba że ustawa stanowi
  inaczej.
                                   Art. 11.
1. Do pracy przy materiale jądrowym, źródle promieniowania jonizującego,
  odpadach promieniotwórczych lub wypalonym paliwie jądrowym można dopuścić
  pracownika, który posiada odpowiednią do stanowiska pracy znajomość przepisów
  z zakresu bezpieczeństwa jądrowego i ochrony radiologicznej oraz niezbędne
  umiejętności.
2. Kierownik jednostki organizacyjnej obowiązany jest zapewnić prowadzenie
  wstępnych i okresowych szkoleń pracowników, praktykantów, studentów w
  zakresie bezpieczeństwa jądrowego i ochrony radiologicznej, zgodnie z
  opracowanym przez siebie programem. Szkoleniem objęci są również pracownicy
  uczestniczący w transporcie materiałów jądrowych, źródeł promieniotwórczych,
  odpadów promieniotwórczych i wypalonego paliwa jądrowego.
3. Programy szkoleń uwzględniające informacje dotyczące ochrony zdrowia,
  opracowane przez kierownika jednostki organizacyjnej działającej na podstawie
  zezwolenia, podlegają zatwierdzeniu przez organ, który wydał zezwolenie.
                                   Art. 12.
1. W jednostce organizacyjnej na stanowisku mającym istotne znaczenie dla
  zapewnienia bezpieczeństwa jądrowego i ochrony radiologicznej może być
  zatrudniona wyłącznie osoba posiadająca uprawnienia nadane przez Prezesa
  Agencji.
2. Rada Ministrów określi, w drodze rozporządzenia, rodzaje stanowisk, o
  których mowa w ust. 1, szczegółowe warunki i tryb nadawania przez Prezesa
  Agencji uprawnień inspektora ochrony radiologicznej oraz uprawnień dla osób,
  które mogą być zatrudnione na stanowiskach określonych w ust. 1, wymagany
  zakres szkolenia, warunki, jakie muszą spełniać jednostki przeprowadzające
  szkolenie, uwzględniając program i formy organizowania szkoleń, wzór
  zaświadczenia o uzyskaniu uprawnienia oraz ramowy zakres obowiązków i
  uprawnień inspektora ochrony radiologicznej.
3. Minister właściwy do spraw zdrowia określi, w drodze rozporządzenia,
  szczegółowe warunki i tryb nadawania uprawnień inspektora ochrony
  radiologicznej w pracowniach rentgenowskich stosujących aparaty rentgenowskie
  o energii promieniowania do 300 keV w celach medycznych, uwzględniając w
  szczególności wzory zaświadczeń o uzyskaniu odpowiednich kwalifikacji, sposób
  przeprowadzania egzaminów i powoływania komisji egzaminacyjnych oraz
  szczegółowe programy szkoleń.
                                       
                                   Art. 13.
1. Dawki graniczne obejmują sumę dawek pochodzących od narażenia zewnętrznego
  i wewnętrznego.
2. Dawki graniczne nie obejmują narażenia na promieniowanie naturalne, jeżeli
  narażenie to nie zostało zwiększone w wyniku działalności człowieka, w
  szczególności nie obejmują narażenia pochodzącego od radonu w budynkach
  mieszkalnych, od naturalnych nuklidów promieniotwórczych wchodzących w skład
  ciała ludzkiego, od promieniowania kosmicznego na poziomie ziemi, jak również
  narażenia nad powierzchnią ziemi od nuklidów promieniotwórczych znajdujących
  się w nienaruszonej skorupie ziemskiej.
                                   Art. 14.
1. Suma dawek promieniowania jonizującego dla pracowników oraz ogółu ludności,
  pochodzących od wszystkich rodzajów wykonywanej działalności łącznie, nie
  może, z zastrzeżeniem art. 19 ust. 1 i art. 20 ust. 2 i 3, przekraczać dawek
  granicznych określonych w przepisach wydanych na podstawie art. 25 pkt 1.
2. Dawek granicznych nie stosuje się do osób poddawanych działaniu
  promieniowania jonizującego w celach medycznych.
                                   Art. 15.
1. Stosowanie promieniowania jonizującego w celach medycznych obejmuje:
   1) ekspozycję pacjentów wynikającą z badań lekarskich i leczenia, w tym
     również z badań wstępnych i okresowych,
   2) ekspozycję osób poddawanych przesiewowym badaniom radiologicznym,
   3) ekspozycję zdrowych osób lub pacjentów uczestniczących w eksperymentach
     medycznych,
   4) ekspozycję osób w trakcie badań w celach prawno-medycznych,
   5) ekspozycję osób, które świadomie i z własnej woli udzielają pomocy
     pacjentom i opiekują się nimi.
2. Skierowanie na badanie lub zabieg z zastosowaniem promieniowania
  jonizującego powinno być oparte na przekonaniu lekarza kierującego, że
  wykonanie tego badania lub zabiegu dostarczy informacji, które przyczynią się
  do prawidłowego rozpoznania lub wykluczenia choroby, określenia jej
  przebiegu, niezbędnej oceny skuteczności leczenia, i że korzyści z tego
  tytułu będą przewyższały możliwe ujemne następstwa dla zdrowia z powodu
  narażenia na promieniowanie jonizujące.
3. Minister właściwy do spraw zdrowia określi, w drodze rozporządzenia,
  warunki bezpiecznego stosowania promieniowania, o którym mowa w ust. 1, oraz
  sposób wykonywania kontroli wewnętrznej nad przestrzeganiem tych warunków,
  uwzględniając w szczególności zasadę optymalizacji, limity użytkowe dawek dla
  osób, o których mowa w ust. 1 pkt 5, szczególne zasady dotyczące ekspozycji
  na promieniowanie w związku z badaniami i zabiegami przeprowadzanymi na
  dzieciach, kobietach w ciąży i kobietach karmiących piersią, a także
  zapobieganie nieszczęśliwym wypadkom oraz wymagania dotyczące systemu
  zapewnienia i kontroli jakości w rentgenodiagnostyce, medycynie nuklearnej i
  radioterapii.
                                   Art. 16.
1. W sytuacji narażenia na skutek przypadku ocenie podlegają dawki
  promieniowania jonizującego otrzymane przez narażoną osobę. Narażenie to nie
  dotyczy sytuacji, o której mowa w art. 20 ust. 1.
2. Oceny narażenia, o którym mowa w ust. 1, dokonuje kierownik jednostki
  organizacyjnej, na terenie której nastąpiło narażenie, albo Prezes Agencji,
  jeżeli ustalenie takiej jednostki nie jest możliwe.
                                   Art. 17.
1. W celu dostosowania sposobu oceny zagrożenia pracowników w jednostkach
  organizacyjnych do jego spodziewanego poziomu, w zależności od wielkości
  zagrożenia, wprowadza się dwie kategorie pracowników:
   1) kategorię A obejmującą pracowników, którzy mogą być narażeni na dawkę
     skuteczną przekraczającą 6 mSv (milisiwertów) w ciągu roku lub na dawkę
     równoważną przekraczającą jedną trzecią wartości dawek granicznych dla
     soczewek oczu, skóry i kończyn określonych w przepisach wydanych na
     podstawie art. 25 pkt 1,
   2) kategorię B obejmującą pracowników, którzy mogą być narażeni na dawkę
     skuteczną przekraczającą 1 mSv w ciągu roku lub na dawkę równoważną równą
     jednej dwudziestej wartości dawek granicznych dla soczewek oczu, skóry i
     kończyn określonych w przepisach wydanych na podstawie art. 25 pkt 1 i
     którzy nie zostali zaliczeni do kategorii A.
2. Ocena narażenia pracowników prowadzona jest na podstawie kontrolnych
  pomiarów dawek indywidualnych lub pomiarów dozymetrycznych w środowisku
  pracy.
3. Pracownicy kategorii A podlegają ocenie narażenia prowadzonej na podstawie
  systematycznych pomiarów dawek indywidualnych, a jeżeli mogą być narażeni na
  skażenie wewnętrzne mające wpływ na poziom dawki skutecznej dla tej kategorii
  pracowników, podlegają również pomiarom skażeń wewnętrznych.
4. Pracownicy kategorii B podlegają ocenie narażenia prowadzonej na podstawie
  pomiarów dozymetrycznych w środowisku pracy w sposób pozwalający stwierdzić
  prawidłowość zaliczenia pracowników do tej kategorii. Zezwolenie może
  zawierać warunek prowadzenia oceny narażenia pracowników kategorii B
  wykonujących prace określone w tym zezwoleniu na podstawie pomiarów dawek
  indywidualnych.
5. W przypadku gdy pomiar dawki indywidualnej jest niemożliwy lub
  niewystarczający, ocena dawki indywidualnej otrzymanej przez pracownika
  kategorii A może być dokonana na podstawie wyników pomiarów dawek
  indywidualnych przeprowadzonych dla innych narażonych pracowników tej
  kategorii albo na podstawie wyników pomiarów dozymetrycznych w środowisku
  pracy.
6. Zaliczenia pracowników zatrudnionych w warunkach narażenia do kategorii A
  lub B dokonuje kierownik jednostki organizacyjnej, w zależności od
  przewidywanego poziomu narażenia tych pracowników.
7. Ze względu na zdolność do wykonywania pracy w grupie pracowników kategorii
  A ustala się następującą klasyfikację medyczną: zdolny, zdolny pod pewnymi
  warunkami, niezdolny.
8. Pracownik nie może być zatrudniony na określonym stanowisku w kategorii A
  jeżeli uprawniony lekarz wydał orzeczenie, że jest on niezdolny do
  wykonywania takiej pracy.
                                   Art. 18.
1. W celu dostosowania działań i środków ochrony radiologicznej pracowników do
  wielkości i rodzajów zagrożeń wprowadza się podział lokalizacji miejsc pracy
  na:
   1) tereny kontrolowane, na których istnieje możliwość otrzymania dawek
     określonych dla pracowników kategorii A lub możliwość rozprzestrzeniania
     się skażeń promieniotwórczych,
   2) tereny nadzorowane, na których istnieje możliwość otrzymania dawek
     określonych dla pracowników kategorii B i które nie zostały zaliczone do
     terenów kontrolowanych.
2. Za spełnienie wymagań określonych w przepisach wydanych na podstawie art.
  25 pkt 2 dla terenów kontrolowanych i nadzorowanych odpowiedzialny jest
  kierownik jednostki organizacyjnej.
                                   Art. 19.
1. W szczególnych przypadkach, z wyłączeniem zdarzeń radiacyjnych, pracownicy
  kategorii A, za ich zgodą i za zgodą Prezesa Agencji, mogą otrzymać dawki
  przekraczające wartości dawek granicznych, jeżeli jest to konieczne dla
  wykonania określonego zadania.
2. Niedopuszczalne jest narażenie, o którym mowa w ust. 1, praktykantów,
  studentów, kobiet w ciąży oraz kobiet karmiących piersią, jeżeli w wyniku
  narażenia jest prawdopodobne powstanie skażeń promieniotwórczych ciała.
3. Kierownik jednostki organizacyjnej obowiązany jest uzasadnić konieczność
  narażenia, o którym mowa w ust. 1, i z wyprzedzeniem szczegółowo omówić
  związane z tym kwestie z zainteresowanymi pracownikami-ochotnikami lub ich
  przedstawicielami oraz z uprawnionym lekarzem i inspektorem ochrony
  radiologicznej.
4. Postępowanie w sprawach, o których mowa w ust. 1 i 3, wymaga
  udokumentowania w formie pisemnej.
5. Otrzymane przez pracownika dawki, o których mowa w ust. 1, są oddzielnie
  rejestrowane w dokumentacji określonej w art. 30 ust. 3. Otrzymanie tych
  dawek nie może powodować odsunięcia pracownika od normalnych zajęć lub
  przesunięcia go na inne stanowisko bez jego zgody, z zastrzeżeniem art. 31
  ust. 2 i 3.
                                   Art. 20.
1. Osoba uczestnicząca w usuwaniu skutków zdarzenia radiacyjnego oraz w
  działaniach interwencyjnych (narażenie wyjątkowe) nie może otrzymać w czasie
  trwania tych działań dawki przekraczającej wartość rocznej skutecznej dawki
  granicznej dla pracowników, z zastrzeżeniem ust. 2 i 3.
2. Osoba uczestnicząca w działaniach mających na celu:
   1) zapobieżenie poważnej utracie zdrowia,
   2) uniknięcie dużego napromieniowania znacznej liczby osób,
   3) zapobieżenie katastrofie na większą skalę
   - nie może otrzymać dawki skutecznej przekraczającej wartość 100 mSv.
3. Osoba uczestnicząca w ratowaniu życia ludzkiego nie może otrzymać dawki
  skutecznej przekraczającej wartość 500 mSv.
4. Osobami podejmującymi działania, o których mowa w ust. 2 i 3, mogą być
  wyłącznie ochotnicy, którzy przed podjęciem tych działań zostali
  poinformowani o związanym z ich działaniem ryzyku dla zdrowia, a następnie
  dobrowolnie podjęli decyzję o udziale w działaniach. Rezygnacja z udziału w
  działaniach nie może stanowić podstawy do rozwiązania stosunku pracy .
5. Podczas działań, o których mowa w ust. 1-3, podejmuje się wszelkie środki w
  celu zapewnienia odpowiedniej ochrony osób biorących udział w działaniach
  oraz dokonania oceny i udokumentowania dawek otrzymywanych przez te osoby. Po
  zakończeniu działań osoby te są informowane o otrzymanych dawkach i
  wynikającym z tego ryzyku dla zdrowia.
6. Osoby, które otrzymały dawki określone w ust. 1 i 2, nie mogą być odsunięte
  od dalszej pracy zawodowej w warunkach narażenia bez ich zgody, z
  zastrzeżeniem art. 31 ust. 2 i 3.
7. Osobę, która otrzymała dawkę określoną w ust. 3, kierownik jednostki
  organizacyjnej jest obowiązany skierować na badania lekarskie. Art. 31 ust. 2
  i 3 stosuje się odpowiednio.
                                   Art. 21.
1. Kierownik jednostki organizacyjnej obowiązany jest prowadzić rejestr dawek
  indywidualnych otrzymywanych przez pracowników zaliczonych do kategorii A na
  podstawie wyników pomiarów i ocen, o których mowa w ust. 2.
2. Pomiary dawek indywidualnych oraz oceny dawek od narażenia wewnętrznego są
  dokonywane przez podmioty posiadające akredytację otrzymaną na podstawie
  odrębnych przepisów.
3. Centralny rejestr dawek, o których mowa w ust. 1, prowadzi Prezes Agencji
  na podstawie wyników pomiarów i ocen, o których mowa w ust. 2, otrzymywanych
  od kierownika jednostki organizacyjnej.
                                   Art. 22.
Przed zatrudnieniem pracownika w warunkach narażenia kierownik jednostki
organizacyjnej jest obowiązany uzyskać z centralnego rejestru dawek informację
o dawkach dotychczas otrzymanych przez tego pracownika.
                                   Art. 23.
1. Działalność zawodowa związana z występowaniem promieniowania naturalnego
  prowadzącego do wzrostu narażenia pracowników lub ludności, istotnego z
  punktu widzenia ochrony radiologicznej, wymaga oceny tego narażenia.
2. Ocena narażenia dokonywana jest na podstawie pomiarów dozymetrycznych w
  środowisku pracy.
3. Do działalności, o której mowa w ust. 1, zalicza się w szczególności
  działalność związaną z wykonywaniem prac:
   1) w kopalniach, jaskiniach i innych miejscach pod powierzchnią ziemi,
   2) w lotnictwie, z wyłączeniem prac wykonywanych przez personel naziemny.
4. Kierownik jednostki organizacyjnej określa sposób dokonywania oceny
  narażenia i tryb postępowania mającego na celu zmniejszenie tego narażenia,
  uwzględniając przepisy wydane na podstawie art. 25 pkt 1 i specyfikę pracy
  osoby narażonej.
                                   Art. 24.
Narażenie ogółu ludności w wyniku stosowania promieniowania jonizującego
podlega regularnej ocenie dokonywanej przez Prezesa Agencji i jest
przedstawiane w sprawozdaniu, o którym mowa w art. 110 pkt 13.
                                   Art. 25.
Rada Ministrów określi, w drodze rozporządzenia:
   1) dawki graniczne promieniowania jonizującego i wskaźniki pozwalające na
     wyznaczenie tych dawek stosowane przy ocenie narażenia oraz sposób i
     częstotliwość dokonywania oceny narażenia pracowników i ogółu ludności,
     uwzględniając - przy ustalaniu dawek granicznych dla pracowników - dawki
     dla praktykantów, studentów, kobiet w ciąży i kobiet karmiących piersią,
   2) podstawowe wymagania dotyczące terenów kontrolowanych i nadzorowanych, w
     tym sposób oznakowania, warunki dostępu i opuszczania tych terenów dla
     pracowników i innych osób oraz warunki, jakie muszą być spełnione dla
     wykonywania pomiarów dozymetrycznych w środowisku pracy na tych terenach,
     w szczególności odnośnie do zakresu programu pomiarów i kryteriów doboru
     osób wykonujących pomiary.
   
                                   Art. 26.
Kierownik jednostki organizacyjnej zatrudniającej pracowników w warunkach
narażenia jest obowiązany zapewnić:
   1) opiekę medyczną pracownikom oraz niezbędne środki ochrony indywidualnej i
     sprzęt dozymetryczny, stosownie do warunków narażenia,
   2) prowadzenie pomiarów dawek indywidualnych albo pomiarów dozymetrycznych w
     środowisku pracy zgodnie z art. 17 ust. 3 i 4 oraz rejestrowanie danych w
     tym zakresie.
   
                                   Art. 27.
1. Przyrządy dozymetryczne stosowane do kontroli i oceny narażenia,
  niepodlegające obowiązkowi kontroli metrologicznej określonej w przepisach o
  miarach, powinny posiadać świadectwo wzorcowania.
2. Świadectwo wzorcowania, o którym mowa w ust. 1, wydaje laboratorium
  pomiarowe posiadające akredytację otrzymaną na podstawie odrębnych przepisów.
                                   Art. 28.
Rada Ministrów określi, w drodze rozporządzenia, wymagania dotyczące:
   1) rejestracji dawek indywidualnych, uwzględniając narażenia, o których mowa
     w art. 19 ust. 1 i art. 20 ust. 1, wyniki pomiarów dozymetrycznych, okres
     przechowywania wyników pomiarów, a także organizację ich gromadzenia,
     przekazywania i udostępniania,
   2) sprzętu dozymetrycznego, uwzględniając wymagania techniczne przy
     stosowaniu sprzętu w warunkach normalnych i w sytuacji zdarzeń
     radiacyjnych.
   
                                   Art. 29.
1. Kierownik jednostki organizacyjnej jest obowiązany zapewnić pracownikom
  zatrudnionym przez innego pracodawcę (pracodawca zewnętrzny) lub pracownikom
  samodzielnym wykonującym dowolną działalność na terenie kontrolowanym
  (pracownicy zewnętrzni) ochronę równoważną ochronie, jaką zapewnia
  pracownikom zatrudnionym w jednostce organizacyjnej.
2. Kierownik jednostki organizacyjnej, po zakończeniu przez pracownika
  zewnętrznego działalności na terenie kontrolowanym, wydaje mu dokument, który
  zawiera dane dotyczące:
   1) rodzaju wykonywanej pracy i okresu jej trwania,
   2) oceny dawki wyrażonej w wielkościach stosowanych do dawek granicznych
     odpowiednio dla narażenia całego ciała, narażenia niejednorodnego i
     narażenia wewnętrznego.
3. Rada Ministrów określi, w drodze rozporządzenia, szczegółowe obowiązki
  kierownika jednostki organizacyjnej, pracodawcy zewnętrznego i pracownika
  zewnętrznego w zakresie ochrony przed promieniowaniem jonizującym pracowników
  zewnętrznych narażonych podczas pracy na terenie kontrolowanym, uwzględniając
  sposoby ochrony stosowane wobec pracowników jednostki organizacyjnej.
                                   Art. 30.
1. Za nadzór medyczny nad pracownikami kategorii A odpowiedzialny jest
  kierownik jednostki organizacyjnej oraz uprawniony lekarz, któremu zapewnia
  się dostęp do informacji niezbędnych do wydania orzeczenia o zdolności tych
  pracowników do wykonywania określonej pracy, łącznie z informacją o warunkach
  środowiskowych w miejscu pracy.
2. Nadzór medyczny, o którym mowa w ust. 1, obejmuje wstępne badania lekarskie
  pracownika przed jego zatrudnieniem dla określenia, czy pracownik może być
  zatrudniony w kategorii A, oraz okresowe badania lekarskie przeprowadzane co
  najmniej raz w roku, które pozwalają stwierdzić, czy pracownik może nadal
  wykonywać swoje obowiązki.
3. Dla każdego pracownika kategorii A uprawniony lekarz zakłada dokumentację
  medyczną, prowadzoną i aktualizowaną przez cały okres zaliczenia do tej
  kategorii. Dokumentacja jest przechowywana do dnia osiągnięcia przez
  pracownika wieku 75 lat, jednak nie krócej niż przez 30 lat od dnia
  zakończenia przez niego pracy w warunkach narażenia.
4. Dokumentacja medyczna obejmuje informacje o rodzaju wykonywanej pracy,
  wynikach badań lekarskich przeprowadzonych przed podjęciem zatrudnienia w
  kategorii A i o wynikach badań okresowych oraz rejestr dawek, o którym mowa w
  art. 21 ust. 1.
5. Po ustaniu zatrudnienia w warunkach narażenia uprawniony lekarz może
  zalecić kontynuację nadzoru medycznego, jeżeli uzna to za konieczne dla
  ochrony zdrowia pracownika.
                                   Art. 31.
1. W przypadku stwierdzonego przekroczenia którejkolwiek z dawek granicznych,
  określonych w przepisach wydanych na podstawie art. 25 pkt 1, kierownik
  jednostki organizacyjnej jest obowiązany skierować pracownika na badania
  lekarskie.
2. Dalsza praca w warunkach narażenia wymaga zgody uprawnionego lekarza.
3. W przypadku braku zgody uprawnionego lekarza na dalsze zatrudnienie
  pracownika w warunkach narażenia stosuje się odpowiednio przepisy prawa pracy
  odnoszące się do pracownika, u którego stwierdzono objawy wskazujące na
  powstanie choroby zawodowej.
                                       
                                   Art. 32.
Od orzeczeń lekarskich, o których mowa w art. 17 ust. 8 oraz w art. 31 ust. 2,
pracownikowi służy odwołanie do sądu pracy.
                                   Art. 33.
1. W celu zapewnienia bezpieczeństwa jądrowego i ochrony radiologicznej kraju
  przy stosowaniu promieniowania jonizującego w warunkach normalnych i w
  sytuacji zdarzeń radiacyjnych wykonywanie działalności, o której mowa w ust.
  2, może być dofinansowywane z budżetu państwa w formie dotacji celowej,
  zwanej dalej "dotacją".
2. Dotacja może być przeznaczona na:
   1) eksploatację i likwidację badawczych reaktorów jądrowych,
   2) eksploatację zlokalizowanych w jednostkach naukowych i badawczorozwojowych
akceleratorów, aparatów rentgenowskich i źródeł promieniowania
     gamma wykorzystywanych na potrzeby służby zdrowia w celach innych niż
     diagnostyka i radioterapia,
   3) działalność służb ochrony radiologicznej, bezpieczeństwa jądrowego i
     ochrony fizycznej zapewniających bezpieczeństwo ośrodka jądrowego w
     Otwocku-Świerku,
   4) sporządzanie ocen oddziaływania obiektów jądrowych, akceleratorów,
     aparatów rentgenowskich i źródeł promieniowania gamma na środowisko i
     zdrowie ludzi oraz wykonywanie badań i analiz niezbędnych do sporządzenia
     tych ocen, a także wykonywanie prac kontrolno-rozpoznawczych będących
     następstwem nieprawidłowości zgłaszanych przez służby graniczne i
     ratownicze,
   5) prowadzenie działań mających na celu likwidację skutków zdarzeń
     radiacyjnych w obiektach jądrowych i w jednostkach organizacyjnych
     stosujących źródła promieniowania jonizującego,
   6) wykonywanie pomiarów mocy dawki promieniowania jonizującego lub skażeń
     promieniotwórczych kraju, w tym w jednostkach organizacyjnych stosujących
     źródła promieniowania jonizującego,
   7) wzorcowanie przyrządów dozymetrycznych,
   8) tworzenie i wykorzystywanie modeli obliczeniowych służących do oceny
     sytuacji radiacyjnych, niezbędnych do podjęcia odpowiednich działań w
     kraju na wypadek zdarzeń radiacyjnych,
   9) inwestycje służące wykonywaniu działalności, o której mowa w pkt 1-8.
3. Dotacji udziela Prezes Agencji ze środków przewidzianych na ten cel w
  ustawie budżetowej.
4.Wysokość dotacji nie może być większa niż koszty poniesione w związku z
  wykonywaną działalnością, pomniejszone o dochody uzyskane z tej działalności
  i nie może przekraczać 85% kosztów wykonywanej działalności.
5. Rada Ministrów określi, w drodze rozporządzenia, szczegółowe zasady i tryb
  udzielania, rozliczania oraz zwrotu dotacji, z uwzględnieniem wzoru wniosku o
  udzielenie dotacji i niezbędnych załączników oraz sposobu dokumentowania
  realizacji zadania i wykorzystania dotacji.
         
         
                                  Rozdział 4
                                Obiekty jądrowe
                                       
                                   Art. 34.
1. Do obiektów jądrowych należą w szczególności:
   1) elektrownie, elektrociepłownie i ciepłownie jądrowe z energetycznymi
     reaktorami jądrowymi,
   2) badawcze, doświadczalne i inne reaktory jądrowe,
   3) obiekty przeznaczone do wytwarzania, przetwarzania, przechowywania i
     składowania materiałów jądrowych i paliwa jądrowego
   - od rozpoczęcia budowy do zakończenia ich likwidacji.
2. Obiekty jądrowe podlegają ochronie fizycznej.
                                   Art. 35.
1. Obowiązek spełnienia wymagań bezpieczeństwa jądrowego i ochrony
  radiologicznej oraz ochrony fizycznej obiektu jądrowego w okresie ustalania
  lokalizacji, projektowania, budowy, rozruchu i próbnej eksploatacji spoczywa
  na inwestorze, a w okresie stałej eksploatacji lub likwidacji obiektu - na
  kierowniku jednostki eksploatującej.
2. Niezależnie od obowiązków inwestora obowiązek spełnienia wymagań
  bezpieczeństwa jądrowego i ochrony radiologicznej spoczywa na innych
  uczestnikach procesu inwestycyjnego, odpowiednio do zakresu ich zadań.
3. W okresie projektowania, budowy, rozruchu i eksploatacji obiektu jądrowego
  należy stosować rozwiązania techniczne i organizacyjne, które w świetle
  osiągnięć nauki i techniki są niezbędne do tego, aby na wszystkich etapach
  eksploatacji narażenie osób przebywających w obiekcie lub innych osób i
  skażenie środowiska było możliwie jak najmniejsze przy rozsądnym
  uwzględnieniu czynników ekonomicznych i społecznych i nie przekraczało dawek
  granicznych określonych w przepisach wydanych na podstawie art. 25 pkt 1.
                                   Art. 36.
Organ właściwy do wydania decyzji o warunkach zabudowy i zagospodarowania
terenu przeznaczonego pod budowę obiektu jądrowego, na podstawie przepisów
ustawy z dnia 7 lipca 1994 r. o zagospodarowaniu przestrzennym (Dz.U. z 1999 r.
Nr 15, poz. 139, Nr 41, poz. 412 i Nr 111, poz. 1279 oraz z 2000 r. Nr 12, poz.
136), wydaje tę decyzję po uzyskaniu pozytywnej opinii  Prezesa Agencji w
zakresie bezpieczeństwa jądrowego i ochrony radiologicznej.
                                   Art. 37.
Prezes Agencji wydaje zezwolenie na budowę, rozruch i próbną eksploatację
obiektu jądrowego na wniosek inwestora, a zezwolenie na stałą eksploatację i
likwidację - na wniosek kierownika jednostki eksploatującej. Zezwolenie jest
warunkiem uzyskania pozwolenia na budowę, użytkowanie i rozbiórkę obiektu
jądrowego wydawanego na podstawie ustawy z dnia 7 lipca 1994 r. - Prawo
budowlane (Dz.U. Nr 89, poz. 414, z 1996 r. Nr 100, poz. 465, Nr 106, poz. 496
i Nr 146, poz. 680, z 1997 Nr 88, poz. 554 i Nr 111, poz. 726, z 1998 r. Nr 22,
poz. 118 i Nr 106, poz. 668, z 1999 r. Nr 41, poz. 412, Nr 49, poz. 483 i Nr
62, poz. 682 oraz z 2000 r. Nr 12, poz. 136, Nr 29, poz. 354 i Nr 43, poz.
489).
                                   Art. 38.
1. Wokół obiektu jądrowego wojewoda tworzy obszar ograniczonego użytkowania, o
  którym mowa w ustawie z dnia 31 stycznia 1980 r. o ochronie i kształtowaniu
  środowiska (Dz.U. z 1994 r. Nr 49, poz. 196, z 1995 r. Nr 90, poz. 446, z
  1996 r. Nr 106, poz. 496 i Nr 132, poz. 622, z 1997 r. Nr 88, poz. 554, Nr
  96, poz. 592, Nr 121, poz. 770 i Nr 133, poz. 885, z 1998 r. Nr 106, poz.
  668, z 1999 r. Nr 101, poz. 1178 oraz z 2000 r. Nr 12, poz. 136,  Nr 48, poz.
  550 i Nr 62, poz. 718).
2. Minister właściwy do spraw środowiska, po zasięgnięciu opinii Prezesa
  Agencji, określi, w drodze rozporządzenia, szczegółowe zasady tworzenia
  obszaru ograniczonego użytkowania wokół obiektu jądrowego ze wskazaniem
  ograniczeń w jego użytkowaniu, uwzględniając w szczególności charakterystykę
  i warunki lokalizacji obiektu jądrowego, możliwe sytuacje awaryjne oraz
  rozkład dawek promieniowania jonizującego dla różnych odległości od obiektu.
3. W sprawach dotyczących naprawienia szkód powstałych w wyniku utworzenia
  obszaru ograniczonego użytkowania stosuje się przepisy ustawy, o której mowa
  w
  ust. 1.
                                   Art. 39.
Prezes Agencji wydaje nakaz zmniejszenia mocy lub wyłączenia obiektu jądrowego
z eksploatacji, jeżeli z jego oceny wynika, że dalsza eksploatacja takiego
obiektu zagraża bezpieczeństwu jądrowemu. Ponowne zwiększenie mocy lub
uruchomienie obiektu jądrowego wymaga zgody Prezesa Agencji.
                                  Rozdział 5
                               Materiały jądrowe
                                       
                                   Art. 40.
1. Kierownik jednostki organizacyjnej obowiązany jest prowadzić ewidencję oraz
  zapewnić ochronę fizyczną materiałów jądrowych określonych w przepisach
  wydanych na podstawie art. 42 pkt 1 i 2.
2. Na system ewidencji materiałów jądrowych składają się:
   1) wewnątrzzakładowe ewidencje, systemy rachunkowości materiałowej i
     kontrole materiałów jądrowych, które są prowadzone w jednostkach
     organizacyjnych wykonujących działalność związaną z materiałami jądrowymi,
   2) centralna ewidencja oparta na strukturze obszarów ewidencji materiałów
     jądrowych, zwanych dalej "rejonami bilansu materiałowego".
3. Centralną ewidencję materiałów jądrowych prowadzi Prezes Agencji we
  współpracy z właściwymi organizacjami międzynarodowymi.
                                   Art. 41.
1. Materiały jądrowe w czasie ich wytwarzania, przetwarzania, przechowywania,
  stosowania, transportu i składowania oraz obrotu nimi podlegają ochronie
  fizycznej.
2. Kierownik jednostki organizacyjnej wykonującej działalność związaną z
  materiałami jądrowymi opracowuje system ochrony fizycznej, który, po
  zatwierdzeniu przez Prezesa Agencji, jest uzgadniany z właściwym
  terytorialnie komendantem wojewódzkim Policji.
3. Okresową kontrolę systemu, o którym mowa w ust. 2, przeprowadza Prezes
  Agencji.
                                   Art. 42.
Rada Ministrów określi, w drodze rozporządzenia:
   1) materiały jądrowe podlegające ewidencji, zasady prowadzenia rejonu
     bilansu materiałowego oraz sposób prowadzenia wewnątrzzakładowych i
     centralnej ewidencji materiałów jądrowych, z uwzględnieniem rodzaju
     dokumentów oraz częstotliwości przeprowadzania kontroli,
   2) materiały jądrowe podlegające ochronie fizycznej oraz rodzaje
     przedsięwzięć organizacyjnych i technicznych w zakresie ochrony fizycznej,
     ustalając kategorie materiałów jądrowych i poziom ochrony fizycznej dla
     każdej kategorii oraz sposób przeprowadzania kontroli, o której mowa w
     art. 41 ust. 3.
                                       
                                  Rozdział 6
                      Źródła promieniowania jonizującego
                                       
                                   Art. 43.
1. Źródła promieniowania jonizującego podlegają kontroli, a źródła
  promieniotwórcze podlegają także ewidencji.
2. Obowiązek prowadzenia kontroli źródeł promieniowania jonizującego oraz
  ewidencji stanu i ruchu źródeł promieniotwórczych spoczywa na kierowniku
  jednostki organizacyjnej wykonującej działalność związaną z tymi źródłami.
                                   Art. 44.
1. Urządzenia zawierające źródła promieniotwórcze lub wytwarzające
  promieniowanie jonizujące przed wprowadzeniem ich do eksploatacji, podlegają
  kontroli w zakresie ochrony radiologicznej. Kontrola ta nie obejmuje
  urządzeń, które mogą być stosowane w działalności niewymagającej zezwolenia.
2. Kontroli dokonuje jednostka organizacyjna, która ma zezwolenie na
  instalowanie urządzeń lub obrót nimi.
                                   Art. 45.
Rada Ministrów określi, w drodze rozporządzenia, szczegółowe warunki
bezpiecznej pracy ze źródłami promieniowania jonizującego, uwzględniając:
   1) wymagania techniczne i wymagania ochrony radiologicznej dotyczące
     pracowni stosujących źródła promieniotwórcze lub urządzenia zawierające
     takie źródła oraz wymagania dotyczące urządzeń wytwarzających
     promieniowanie jonizujące i pracowni stosujących takie urządzenia,
   2) zasady pracy ze źródłami promieniotwórczymi, urządzeniami zawierającymi
     takie źródła oraz urządzeniami wytwarzającymi promieniowanie jonizujące,
     stosowanymi poza pracowniami, o których mowa w pkt 1,
   3) sposób prowadzenia kontroli i ewidencji, o których mowa w art. 43 ust. 1,
     w tym ustali wzór karty ewidencyjnej do prowadzenia ewidencji źródeł
     promieniotwórczych.
   
                                   Art. 46.
Minister właściwy do spraw zdrowia określi, w drodze rozporządzenia,
szczegółowe warunki bezpiecznej pracy z aparatami rentgenowskimi o energii
promieniowania do 300 keV stosowanymi w celach medycznych, uwzględniając:
   1) wymagania techniczne i wymagania ochrony radiologicznej dotyczące takich
     aparatów i pracowni je stosujących,
   2) możliwości odstąpienia od tych wymagań,
   3) sposób przeprowadzania kontroli takich aparatów.
 
                                  Rozdział 7
               Odpady promieniotwórcze i wypalone paliwo jądrowe
                                       
                                   Art. 47.
1. Odpady promieniotwórcze kwalifikowane są ze względu na poziom aktywności
  lub moc dawki na powierzchni do kategorii odpadów: niskoaktywnych,
  średnioaktywnych i wysokoaktywnych. Kategorie mogą być podzielone na
  podkategorie ze względu na okres połowicznego rozpadu zawartych w odpadach
  izotopów promieniotwórczych lub wydzielaną moc cieplną.
2. Wycofane z użytkowania (zużyte) zamknięte źródła promieniotwórcze tworzą
  dodatkową kategorię odpadów promieniotwórczych.
3. Zużyte zamknięte źródła promieniotwórcze kwalifikowane są ze względu na
  poziom aktywności do podkategorii zużytych zamkniętych źródeł:
  niskoaktywnych, średnioaktywnych i wysokoaktywnych, które ze względu na okres
  połowicznego rozpadu zawartych w nich izotopów dzieli się na krótkożyciowe i
  długożyciowe.
                                   Art. 48.
1. Kwalifikacji odpadów promieniotwórczych dokonuje kierownik jednostki
  organizacyjnej, na terenie której znajdują się odpady.
2. Kwalifikacji odpadów promieniotwórczych może dokonać Prezes Agencji w
  przypadku:
   1) rozbieżności między kwalifikacją dokonaną przez kierownika jednostki
     organizacyjnej, na terenie której znajdują się odpady, a kwalifikacją
     dokonaną przez kierownika jednostki organizacyjnej przyjmującej odpady,
   2) stwierdzenia nieprawidłowości w kwalifikacji dokonanej przez kierownika
     jednostki organizacyjnej, na terenie której znajdują się odpady.
   
                                   Art. 49.
1. Kierownik jednostki organizacyjnej, na terenie której znajdują się odpady
  promieniotwórcze lub wypalone paliwo jądrowe, obowiązany jest prowadzić ich
  ewidencję. Ewidencjonowanie obejmuje każdy z rodzajów działań w postępowaniu
  z odpadami promieniotwórczymi lub wypalonym paliwem jądrowym.
2. Odpady promieniotwórcze zawierające materiał jądrowy oraz wypalone paliwo
  jądrowe podlegają ochronie fizycznej.
                                   Art. 50.
Odpady promieniotwórcze i wypalone paliwo jądrowe przechowuje się w warunkach
umożliwiających ich segregację oraz w sposób zapewniający ochronę ludzi i
środowiska.
                                   Art. 51.
Rada Ministrów określi, w drodze rozporządzenia:
   1) sposób kwalifikowania odpadów promieniotwórczych do kategorii i
     podkategorii, uwzględniając kryteria, o których mowa w art. 47 ust. 1 i 3,
   2) sposób prowadzenia ewidencji i kontroli odpadów promieniotwórczych oraz
     wzór karty ewidencyjnej, uwzględniając sposób prowadzenia wspólnej
     ewidencji dla różnych działań w postępowaniu z odpadami promieniotwórczymi
     oraz rodzaje czynności kontrolnych,
   3) warunki przechowywania odpadów promieniotwórczych lub wypalonego paliwa
     jądrowego i wymogi, jakim muszą odpowiadać obiekty, pomieszczenia i
     opakowania przeznaczone do przechowywania poszczególnych kategorii odpadów
     promieniotwórczych, z uwzględnieniem stanu skupienia i innych właściwości
     fizykochemicznych odpadów, a także wymogi, jakim muszą odpowiadać
     przechowalniki wypalonego paliwa jądrowego.
   
                                   Art. 52.
1. Odpady promieniotwórcze ciekłe lub gazowe, powstałe w wyniku działalności
  określonej w art. 4 ust. 1 mogą być odprowadzane do środowiska, o ile ich
  stężenie promieniotwórcze w środowisku może być pominięte z punktu widzenia
  ochrony radiologicznej. Sposób odprowadzania odpadów i ich dopuszczalną
  aktywność określa się w zezwoleniu.
2. Odpady promieniotwórcze, które zostały przetworzone lub nie wymagają
  przetwarzania, oraz wypalone paliwo jądrowe, które nie będzie przerabiane "
  są składowane w składowiskach.
3. Wypalone paliwo jądrowe przeznaczone do składowania traktuje się jak odpady
  wysokoaktywne.
4. Odpady promieniotwórcze można składować wyłącznie w stanie stałym, w
  opakowaniach zapewniających bezpieczeństwo ludzi i środowiska pod względem
  ochrony radiologicznej, przy zapewnieniu odprowadzania ciepła i nie
  dopuszczeniu do powstania masy krytycznej oraz prowadzeniu stałej kontroli
  tych czynników w okresie składowania, a także po zamknięciu składowiska.
                                   Art. 53.
1. Składowiska odpadów promieniotwórczych dzieli się na powierzchniowe i
  głębokie.
2. Składowisko odpadów promieniotwórczych może być uznane, w drodze decyzji
  Prezesa Agencji, za Krajowe Składowisko Odpadów Promieniotwórczych.
                                   Art. 54.
Organ właściwy na podstawie ustawy, o której mowa w art. 36, do wydania decyzji
w sprawie ustalenia warunków zabudowy i zagospodarowania terenu przeznaczonego
pod budowę składowiska wydaje tę decyzję po uzyskaniu pozytywnej opinii Prezesa
Agencji w zakresie bezpieczeństwa jądrowego i ochrony radiologicznej oraz
ochrony fizycznej.
                                   Art. 55.
Rada Ministrów określi, w drodze rozporządzenia:
   1) kategorie i podkategorie odpadów promieniotwórczych, które mogą być
     składowane w poszczególnych rodzajach składowisk, z uwzględnieniem stanu
     skupienia oraz właściwości fizykochemicznych odpadów przeznaczonych do
     składowania,
   2) szczegółowe wymagania, jakim powinny odpowiadać poszczególne rodzaje
     składowisk, dotyczące lokalizacji, budowy, eksploatacji i zamknięcia,
     uwzględniając zjawiska przyrodnicze i uwarunkowania geologiczne oraz
     systemy kontroli,
   3) warunki, jakie powinno spełniać składowisko, aby mogło być uznane za
     Krajowe Składowisko Odpadów Promieniotwórczych, z uwzględnieniem rodzajów
     składowisk, kategorii i czasu przyjmowania odpadów do składowiska,
   4) szczegółowe wymagania w zakresie przygotowania odpadów promieniotwórczych
     do składowania, uwzględniając rodzaje opakowań, w jakich umieszczane są
     one do składowania.
   
                                   Art. 56.
1. Działalność w zakresie postępowania z odpadami promieniotwórczymi i
  wypalonym paliwem jądrowym wykonywana jest przez przedsiębiorstwo
  użyteczności publicznej, o którym mowa w rozdziale 14.
2. Działalność, o której mowa w ust. 1, z wyłączeniem działalności polegającej
  na składowaniu odpadów promieniotwórczych i wypalonego paliwa jądrowego oraz
  ich transporcie do składowiska, może być wykonywana przez inną jednostkę
  organizacyjną, jeżeli spełnia ona wymagania dotyczące bezpieczeństwa
  jądrowego i ochrony radiologicznej i uzyska zezwolenie. W szczególności
  jednostka organizacyjna, w której powstały odpady promieniotwórcze lub
  wypalone paliwo jądrowe, może je przetwarzać i przechowywać przez czas
  określony w zezwoleniu.
                                   Art. 57.
1. Gminie, na terenie której znajduje się Krajowe Składowisko Odpadów
  Promieniotwórczych, przysługuje coroczna opłata z budżetu państwa:
   1) od dnia przyjęcia pierwszego odpadu do składowiska do dnia podjęcia
     decyzji o zamknięciu składowiska - w wysokości 400% dochodów z tytułu
     podatku od nieruchomości znajdujących się na terenie gminy, uzyskanych w
     roku poprzednim, powiększonych w stopniu odpowiadającym wskaźnikowi
     wzrostu cen detalicznych towarów i usług konsumpcyjnych, ustalanemu w
     trybie określonym w ustawie z dnia 12 stycznia 1991 r. o podatkach i
     opłatach lokalnych (Dz.U. Nr 9, poz. 31 i Nr 101, poz. 444, z 1992 r. Nr
     21, poz. 86, z 1994 r. Nr 123, poz. 600, z 1996 r. Nr 91, poz. 409 i Nr
     149, poz. 704, z 1997 r. Nr 5, poz. 24, Nr 107, poz. 689, Nr 121, poz. 770
     i Nr 123, poz. 780, z 1998 r. Nr 106, poz. 668, Nr 150, poz. 983 i Nr 160,
     poz. 1058 oraz z 2000 r. Nr 88, poz. 983 i Nr 95, poz. 1041),
   2) po podjęciu decyzji o zamknięciu składowiska " w wysokości 50% opłaty, o
     której mowa w pkt 1, przez okres odpowiadający okresowi eksploatacji
     składowiska.
2. Opłata, o której mowa w ust. 1, jest przekazywana gminie z budżetu państwa
  w równych ratach kwartalnych, w terminie do 14 dni od upływu ostatniego
  miesiąca kwartału.
3. Rata kwartalna nie przysługuje gminie, jeżeli w następstwie decyzji organów
  gminy albo powiatu, na obszarze którego położona jest gmina, nie było możliwe
  w dowolnym okresie w danym kwartale przyjmowanie odpadów promieniotwórczych
  do składowiska.
                                       
                                  Rozdział 8
  Transport materiałów jądrowych, źródeł promieniowania jonizującego, odpadów
               promieniotwórczych i wypalonego paliwa jądrowego
                                       
                                   Art. 58.
Materiały jądrowe przygotowuje się do transportu i transportuje w sposób
uniemożliwiający wystąpienie samopodtrzymującej się reakcji łańcuchowej
rozszczepienia jądrowego i z zachowaniem zasad ochrony fizycznej.
                                   Art. 59.
Przygotowując do transportu i transportując materiały jądrowe, źródła
promieniowania jonizującego, odpady promieniotwórcze i wypalone paliwo jądrowe
należy uwzględnić zagrożenia, jakie mogą stwarzać ich właściwości
fizykochemiczne, a także spełnić wymagania i warunki obowiązujące w transporcie
materiałów niebezpiecznych, określone w odrębnych przepisach.
                                   Art. 60.
Narażenie osób uczestniczących w transporcie, w tym również dokonujących
załadunku i wyładunku przewożonych materiałów jądrowych, źródeł promieniowania
jonizującego, odpadów promieniotwórczych i wypalonego paliwa jądrowego, podlega
kontroli, a otrzymane przez te osoby dawki promieniowania nie mogą przekraczać
dawek granicznych określonych dla pracowników w przepisach wydanych na
podstawie art. 25 pkt 1.
                                       
                                   Art. 61.
Wymagania i warunki dotyczące transportu na terenie jednostek organizacyjnych,
które wytwarzają, przetwarzają, stosują, przechowują i składują materiały
jądrowe, źródła promieniowania jonizującego, z wyłączeniem urządzeń
wytwarzających promieniowanie jonizujące, odpady promieniotwórcze i wypalone
paliwo jądrowe określa Prezes Agencji w zezwoleniu.
                                   Art. 62.
1. Przywóz na polski obszar celny i wywóz z polskiego obszaru celnego
  materiałów jądrowych, źródeł promieniotwórczych i urządzeń zawierających
  takie źródła oraz przywóz wyrobów powszechnego użytku emitujących
  promieniowanie jonizujące, a także przywóz, wywóz odpadów promieniotwórczych
  i wypalonego paliwa jądrowego odbywa się na podstawie zezwolenia na
  wykonywanie działalności określonej w art. 4 ust. 1, z zastrzeżeniem ust. 2.
2. Przywóz na polski obszar celny, wywóz z polskiego obszaru celnego i tranzyt
  przez ten obszar odpadów promieniotwórczych i wypalonego paliwa jądrowego
  wymaga zgody Prezesa Agencji.
3. Zakazany jest wywóz z polskiego obszaru celnego i tranzyt przez ten obszar
  odpadów promieniotwórczych i wypalonego paliwa jądrowego, jeżeli miejsce ich
  przeznaczenia byłoby położone na południe od 600 szerokości geograficznej
  południowej.
4. Rada Ministrów określi, w drodze rozporządzenia:
   1) warunki przywozu na polski obszar celny, wywozu z polskiego obszaru
     celnego oraz tranzytu przez ten obszar materiałów jądrowych, źródeł
     promieniotwórczych i urządzeń zawierających takie źródła,
   2) przesłanki udzielania zgody, o której mowa w ust. 2, sposób postępowania
     w sprawie ubiegania się o zgodę oraz wzór dokumentu związanego z tym
     postępowaniem.
                                       
                                  Rozdział 9
 Nadzór i kontrola w zakresie przestrzegania warunków bezpieczeństwa jądrowego
                           i ochrony radiologicznej
                                       
                                   Art. 63.
1. Wykonywanie działalności powodującej lub mogącej powodować narażenie ludzi
  i środowiska na promieniowanie jonizujące podlega nadzorowi i kontroli w
  zakresie bezpieczeństwa jądrowego i ochrony radiologicznej.
2. Nadzór i kontrola, o których mowa w ust. 1, wykonywane są:
   1) przez organy dozoru jądrowego - jeżeli organem właściwym do wydania
     zezwolenia albo przyjęcia zgłoszenia jest Prezes Agencji,
   2) przez wojewódzkiego inspektora sanitarnego lub wojskowego inspektora
     sanitarnego " w zakresie działalności, na wykonywanie której organy te
     wydają zezwolenia.
3. Minister właściwy do spraw zdrowia określi, w drodze rozporządzenia, sposób
  sprawowania nadzoru nad warunkami bezpiecznego stosowania aparatów
  rentgenowskich o energii promieniowania do 300 keV w celach medycznych i
  przeprowadzania kontroli w tym zakresie.
4. Prezes Rady Ministrów określi, w drodze rozporządzenia, sposób sprawowania
  nadzoru i przeprowadzania kontroli w Urzędzie Ochrony Państwa przez organy
  dozoru jądrowego, z uwzględnieniem trybu przygotowania kontroli,
  dokumentowania czynności kontrolnych, sporządzania protokołu kontroli,
  wystąpienia pokontrolnego i informacji o wynikach kontroli.
                                   Art. 64.
1. Organami dozoru jądrowego, o których mowa w art. 63 ust. 2 pkt 1, są:
   1) Prezes Agencji jako naczelny organ dozoru jądrowego,
   2) Główny Inspektor Dozoru Jądrowego jako organ wyższego stopnia w stosunku
     do inspektorów dozoru jądrowego,
   3) inspektorzy dozoru jądrowego.
2. Głównego Inspektora Dozoru Jądrowego powołuje, spośród inspektorów dozoru
  jądrowego, i odwołuje Prezes Agencji.
3. Inspektorów dozoru jądrowego powołuje i odwołuje Prezes Agencji na wniosek
  Głównego Inspektora Dozoru Jądrowego.
4. Do zadań organów dozoru jądrowego należy w szczególności:
   1) wydawanie zezwoleń i innych decyzji w sprawach związanych z bezpieczeństwem
jądrowym i ochroną radiologiczną, na zasadach i w trybie
     określonych w ustawie,
   2) przeprowadzanie kontroli w obiektach jądrowych oraz w jednostkach
     organizacyjnych posiadających materiały jądrowe, źródła promieniowania
     jonizującego, odpady promieniotwórcze i wypalone paliwo jądrowe,
   3) wydawanie poleceń doraźnych, o których mowa w art. 68,
   4) zatwierdzanie programów szkoleń, o których mowa w art. 11 ust. 3, z
     wyłączeniem programów szkoleń opracowywanych przez kierowników jednostek
     organizacyjnych stosujących aparaty rentgenowskie o energii promieniowania
     do 300 keV w celach medycznych.
5. Inspektorzy dozoru jądrowego prowadzą kontrolę na polecenie Prezesa Agencji
  lub Głównego Inspektora Dozoru Jądrowego.
                                   Art. 65.
1. Inspektorem dozoru jądrowego może być osoba, która:
   1) posiada wykształcenie wyższe w zakresie fizyki, chemii, kierunków
     technicznych lub innych w specjalnościach przydatnych w dozorze jądrowym,
   2) nie była karana za przestępstwa umyślne,
   3) odbyła praktykę i zdała egzamin kwalifikacyjny na stanowisko inspektora
     dozoru jądrowego w zakresie bezpieczeństwa jądrowego i ochrony
     radiologicznej przed komisją powołaną przez Prezesa Agencji,
   4) posiada orzeczenie lekarskie o braku przeciwwskazań do pracy w warunkach
     narażenia.
2. Koszty związane z pracą komisji, o której mowa w ust. 1 pkt 3, pokrywane są
  z budżetu Państwowej Agencji Atomistyki.
                                   Art. 66.
1. Organy dozoru jądrowego w związku z prowadzoną kontrolą mają prawo:
   1) wstępu o każdej porze do środków transportu i na teren jednostek
     organizacyjnych, w których są wytwarzane, stosowane, przechowywane,
     składowane lub transportowane materiały jądrowe, źródła promieniowania
     jonizującego, odpady promieniotwórcze lub wypalone paliwo jądrowe,
   2) wglądu do dokumentów dotyczących bezpieczeństwa jądrowego i ochrony
     radiologicznej w kontrolowanej jednostce organizacyjnej,
   3) sprawdzać czy działalność określona w art. 4 ust. 1 jest wykonywana
     zgodnie z przepisami dotyczącymi bezpieczeństwa jądrowego i ochrony
     radiologicznej oraz z wymaganiami i warunkami określonymi w zezwoleniach,
   4) przeprowadzić, w zależności od potrzeb, niezależne pomiary techniczne i
     dozymetryczne,
   5) żądać pisemnych lub ustnych informacji, jeżeli jest to niezbędne do
     wyjaśnienia sprawy.
2. Organy dozoru jądrowego w związku z wykonywaniem czynności kontrolnych
  korzystają z ochrony przewidzianej w Kodeksie karnym dla funkcjonariuszy
  publicznych.
                                   Art. 67.
1. Kierownik kontrolowanej jednostki organizacyjnej jest obowiązany zapewnić
  warunki niezbędne do przeprowadzenia kontroli oraz udostępnić dokumenty, o
  których mowa w art. 66 ust. 1 pkt 2.
2. Pracownicy kontrolowanej jednostki organizacyjnej są obowiązani udzielać
  organom dozoru jądrowego pisemnych lub ustnych wyjaśnień w sprawach
  dotyczących przedmiotu kontroli.
3. Osoba przeprowadzająca kontrolę sporządza protokół podpisywany przez nią
  i kierownika kontrolowanej jednostki organizacyjnej.
4. Na podstawie protokołu stwierdzającego nieprawidłowości powstałe w wyniku
  naruszenia przepisów o bezpieczeństwie jądrowym i ochronie radiologicznej,
  polegające w szczególności na braku zezwolenia lub odstępstwie od wymagań i
  warunków określonych w zezwoleniu, Główny Inspektor Dozoru Jądrowego wydaje
  decyzję nakazującą usunięcie nieprawidłowości w określonym terminie.
                                   Art. 68.
1. W razie stwierdzenia w czasie kontroli zagrożenia bezpieczeństwa jądrowego
  i ochrony radiologicznej organy dozoru jądrowego, w celu usunięcia takiego
  zagrożenia, wydają polecenia doraźne zawierające nakazy lub zakazy
  określonych działań.
2. Polecenia doraźne mające na celu usunięcie bezpośredniego zagrożenia
  podlegają natychmiastowemu wykonaniu. Polecenia te są wydawane w formie
  pisemnej, a w wyjątkowych przypadkach - ustnej, przy czym powinny być
  niezwłocznie  potwierdzone na piśmie.
3. Polecenie doraźne dotyczące zagrożeń innych niż określone w ust. 2 podlega
  wykonaniu w terminie wyznaczonym w poleceniu.
4. Kierownik kontrolowanej jednostki organizacyjnej może wystąpić z wnioskiem
  o uchylenie lub zmianę polecenia doraźnego, o którym mowa w ust. 3, do
  Głównego Inspektora Dozoru Jądrowego, jeżeli polecenie to zostało wydane
  przez inspektora dozoru jądrowego, albo do Prezesa Agencji, jeżeli zostało
  ono wydane przez Głównego Inspektora Dozoru Jądrowego.
5. Wystąpienie z wnioskiem, o którym mowa w ust. 4, nie wstrzymuje wykonania
  polecenia doraźnego.
                                   Art. 69.
1. W razie stwierdzenia w czasie kontroli nieprawidłowości mogących mieć wpływ
  na bezpieczeństwo jądrowe i ochronę radiologiczną, Prezes Agencji może
  skierować wystąpienie do kierownika kontrolowanej jednostki organizacyjnej
  lub kierownika jednostki nadrzędnej w sprawie usunięcia tych
  nieprawidłowości.
2. Kierownik jednostki, do której skierowano wystąpienie, jest obowiązany, w
  terminie 30 dni od dnia jego otrzymania, do zawiadomienia Prezesa Agencji o
  terminie i sposobie usunięcia nieprawidłowości.
                                   Art. 70.
W postępowaniu w sprawach nadzoru i kontroli stosuje się przepisy Kodeksu
postępowania administracyjnego.
                                   Art. 71.
Rada Ministrów, w drodze rozporządzenia:
   1) może określić szczegółowe zadania i tryb wykonywania zadań z zakresu
     nadzoru i kontroli, w tym zadania Głównego Inspektora Dozoru Jądrowego,
   2) określi szczegółowe warunki odbywania praktyki i przeprowadzania egzaminu
     kwalifikacyjnego na stanowisko inspektora dozoru jądrowego, uwzględniając
     różnice wynikające z potrzeby kontroli określonej działalności związanej z
     narażeniem, oraz wzór zaświadczenia o uzyskaniu uprawnienia.
   
                                  Rozdział 10
                       Ocena sytuacji radiacyjnej kraju
                                       
                                   Art. 72.
1. Prezes Agencji dokonuje systematycznej oceny sytuacji radiacyjnej kraju.
2. W celu dokonania oceny, o której mowa w ust. 1, Prezes Agencji:
   1) zbiera, weryfikuje i analizuje informacje otrzymywane ze stacji wczesnego
     wykrywania skażeń promieniotwórczych, zwanych dalej "stacjami", z placówek
     prowadzących pomiary skażeń promieniotwórczych, zwanych dalej "placówkami"
     oraz od służb, które dysponują danymi potrzebnymi do oceny sytuacji
     radiacyjnej kraju, w tym służby meteorologicznej,
   2) weryfikuje i analizuje informacje uzyskiwane z innych źródeł,
   3) tworzy bazy danych i systemy informatyczne istotne dla oceny sytuacji
     radiacyjnej kraju,
   4) analizuje i prognozuje rozwój sytuacji radiacyjnej kraju oraz zagrożenia
     ludności i środowiska na podstawie informacji, o których mowa w pkt 1 i 2,
     oraz danych zawartych w bazach, o których mowa w pkt 3.
3. Zadania, o których mowa w ust. 2, Prezes Agencji realizuje przy pomocy
  wydzielonego w strukturze Państwowej Agencji Atomistyki Centrum do Spraw
  Zdarzeń Radiacyjnych.
                                       
                                   Art. 73.
1. Stacje i placówki, o których mowa w art. 72 ust. 2 pkt 1, działają w
  Państwowej Agencji Atomistyki, w jednostkach Państwowej Agencji Atomistyki i
  w jednostkach ministrów właściwych do spraw wewnętrznych, środowiska,
  szkolnictwa wyższego, rolnictwa, zdrowia oraz Ministra Obrony Narodowej.
2. Do zadań stacji należy:
   1) prowadzenie ciągłych pomiarów mocy dawki promieniowania gamma,
   2) automatyczne wykrywanie i sygnalizowanie przekroczenia o 15% wartości
     mocy dawki spowodowanego obecnością sztucznych substancji
     promieniotwórczych,
   3) natychmiastowe, automatyczne przesyłanie danych pomiarowych do Centrum do
     Spraw Zdarzeń Radiacyjnych,
   4) zapewnienie przesyłania danych pomiarowych w sposób dostosowany do modeli
     obliczeniowych służących do oceny sytuacji radiacyjnej.
3. Do zadań placówek należy:
   1) wykrywanie, identyfikacja i pomiar skażeń promieniotwórczych w
     środowisku, artykułach rolno-spożywczych i produktach żywnościowych,
   2) wstępne opracowywanie wyników pomiarów i przekazywanie ich Prezesowi
     Agencji.
   
                                   Art. 74.
Prezes Agencji koordynuje działania stacji i placówek, a w szczególności:
   1) współdziała z ministrami właściwymi do spraw wewnętrznych, środowiska,
     szkolnictwa wyższego, rolnictwa, zdrowia oraz Ministrem Obrony Narodowej,
   2) zatwierdza techniki pomiarowe, programy pomiarowe i organizację pomiarów,
   3) współpracuje z właściwymi jednostkami innych państw w zakresie wykrywania
     i pomiarów skażeń promieniotwórczych.
   
                                   Art. 75.
Rada Ministrów określi, w drodze rozporządzenia, wykaz stacji i placówek oraz
ich szczegółowe zadania, jak również sposoby wykonywania tych zadań, przyjmując
za kryterium możliwość uzyskiwania danych niezbędnych dla dokonania oceny
sytuacji radiacyjnej kraju.
                                   Art. 76.
Prezes Agencji przyjmuje informacje o zdarzeniach radiacyjnych na terenie
kraju, w szczególności uzyskiwane na podstawie art. 83 i 85 ust. 1, a w razie
potrzeby udziela, w oparciu o uzyskane informacje, bezzwłocznej pomocy w ocenie
wielkości powstałego zagrożenia radiacyjnego.
                                   Art. 77.
1. Prezes Agencji, wykonując zadania wynikające z międzynarodowego systemu
  powiadamiania o zdarzeniach radiacyjnych w zakresie wczesnego powiadamiania o
  awarii jądrowej, pomocy w przypadku awarii jądrowej lub zagrożenia
  radiacyjnego, ochrony fizycznej materiałów jądrowych i o nielegalnym obrocie
  tymi materiałami, jak również realizując zobowiązania Rzeczypospolitej
  Polskiej wynikające z dwustronnych umów międzynarodowych, powołuje krajowy
  punkt kontaktowy.
2. Do zadań krajowego punktu kontaktowego należy w szczególności:
   1) przyjmowanie z Międzynarodowej Agencji Energii Atomowej (MAEA) i punktów
     kontaktowych innych państw powiadomień o awariach jądrowych, o bezprawnym
     użyciu, przemieszczeniu lub przetworzeniu materiałów jądrowych albo o
     realnej groźbie popełnienia któregokolwiek z tych czynów, a także
     przyjmowanie próśb tych państw o udzielenie pomocy w przypadku zdarzenia
     radiacyjnego,
   2) przekazywanie do MAEA i punktów kontaktowych, o których mowa w pkt 1,
     powiadomień o powstałych na terytorium Rzeczypospolitej Polskiej
     zdarzeniach radiacyjnych oraz faktach bezprawnego użycia, przemieszczenia
     lub przetworzenia materiałów jądrowych albo o realnej groźbie popełnienia
     któregokolwiek z tych czynów, a także przekazywanie próśb Rzeczypospolitej
     Polskiej o udzielenie pomocy w przypadku zdarzenia radiacyjnego,
   3) przekazywanie do punktów kontaktowych, o których mowa w pkt 1, innych
     informacji, do których udzielania Rzeczpospolita Polska jest obowiązana
     zgodnie z zawartymi umowami międzynarodowymi.
                                       
                                   Art. 78.
Prezes Agencji może powierzyć wykonywanie zadań, o których mowa w art. 74, art.
76 i art. 77, instytucji wyspecjalizowanej w dziedzinie ochrony radiologicznej.
                                   Art. 79.
Na żądanie Prezesa Agencji instytucje, organizacje i osoby posiadające dane i
informacje niezbędne dla analizy i oceny sytuacji radiacyjnej kraju obowiązane
są do ich nieodpłatnego udostępnienia.
                                   Art. 80.
Na podstawie oceny sytuacji radiacyjnej kraju Prezes Agencji:
   1) ogłasza komunikaty dla ludności o sytuacji radiacyjnej, w tym o poziomie
     skażeń promieniotwórczych w warunkach normalnych i w sytuacji zdarzeń
     radiacyjnych,
   2) informuje o powstaniu zagrożenia publicznego o zasięgu wojewódzkim lub
     krajowym odpowiednio właściwego wojewodę lub Radę Ministrów,
   3) przekazuje Przewodniczącemu Komitetu Rady Ministrów do Spraw Zarządzania
     w Sytuacjach Kryzysowych informacje o zdarzeniu radiacyjnym oraz prognozy
     rozwoju sytuacji radiacyjnej kraju.
   
                                   Art. 81.
Kwartalne komunikaty dla ludności o sytuacji radiacyjnej kraju Prezes Agencji
ogłasza w Dzienniku Urzędowym Rzeczypospolitej Polskiej "Monitor Polski". W
przypadku zdarzenia radiacyjnego informowanie ludności następuje w trybie
określonym w art. 92 ust. 3 i 4.
                                  Rozdział 11
                 Postępowanie w przypadku zdarzeń radiacyjnych
                                       
                                   Art. 82.
1. Ze względu na zasięg skutków wyróżnia się następujące rodzaje zdarzeń
  radiacyjnych:
   1) zdarzenie powodujące zagrożenie jednostki organizacyjnej - zdarzenie
     radiacyjne, które powstało na terenie tej jednostki, a zasięg jego skutków
     nie przekracza granic jej terenu,
   2) zdarzenie powodujące zagrożenie publiczne o zasięgu wojewódzkim zdarzenie
radiacyjne, które powstało na terenie jednostki organizacyjnej
     albo poza nią w czasie prowadzenia prac w terenie lub w czasie transportu
     materiałów jądrowych, źródeł promieniowania jonizującego, odpadów
     promieniotwórczych i wypalonego paliwa jądrowego, a zasięg jego  skutków
     nie przekracza obszaru  jednego  województwa,
   3) zdarzenie powodujące zagrożenie publiczne o zasięgu krajowym - zdarzenie
     radiacyjne określone w pkt 2, jeżeli zasięg jego skutków przekracza lub
     może przekroczyć  obszar jednego województwa.
2. Każde zdarzenie radiacyjne zaistniałe na terenie kraju lub poza jego
  granicami, którego zasięg skutków przekracza granice Rzeczypospolitej
  Polskiej, stanowi zdarzenie powodujące zagrożenie publiczne o zasięgu
  krajowym.
                                   Art. 83.
W razie zdarzenia radiacyjnego kierownik jednostki organizacyjnej wykonującej
działalność określoną w art. 4 ust. 1 obowiązany jest zabezpieczyć miejsce
zdarzenia  i niezwłocznie zgłosić to zdarzenie Prezesowi Agencji, a w
uzasadnionych przypadkach również innym organom i służbom, zgodnie z zakładowym
planem postępowania awaryjnego.
                                   Art. 84.
1. Zdarzenie radiacyjne powodujące zagrożenie jednostki organizacyjnej,
  województwa albo kraju wymaga podjęcia stosownych działań określonych
  odpowiednio w zakładowym, wojewódzkim albo krajowym planie postępowania
  awaryjnego.
2. Podczas zdarzenia radiacyjnego powodującego zagrożenie jednostki
  organizacyjnej akcją likwidacji zagrożenia i usuwania skutków zdarzenia
  kieruje kierownik  jednostki,  na terenie której nastąpiło zdarzenie.
3. Podczas zdarzenia radiacyjnego powodującego zagrożenie o zasięgu
  wojewódzkim akcją likwidacji zagrożenia i usuwania skutków zdarzenia kieruje
  wojewoda, z zastrzeżeniem ust. 4.
4. Jeżeli zdarzenie radiacyjne miało miejsce podczas transportu akcją
  likwidacji zagrożenia i usuwania skutków zdarzenia kieruje osoba
  odpowiedzialna za bezpieczeństwo przesyłki w czasie transportu w porozumieniu
  z wojewodą właściwym dla miejsca zdarzenia.
5. Podczas zdarzenia radiacyjnego powodującego zagrożenie o zasięgu krajowym
  akcją likwidacji zagrożenia i usuwania skutków zdarzenia kieruje minister
  właściwy do spraw wewnętrznych przy pomocy  Prezesa Agencji.
                                   Art. 85.
1. W razie zdarzenia radiacyjnego spowodowanego przez nieznanego sprawcę
  służba, która pierwsza uzyskała informację o zdarzeniu, zabezpiecza miejsce
  zdarzenia i powiadamia o zdarzeniu Prezesa Agencji oraz wojewodę właściwego
  dla miejsca zdarzenia.
2. W przypadku, o którym mowa w ust. 1, akcją likwidacji zagrożenia i usuwania
  skutków zdarzenia kieruje wojewoda właściwy dla miejsca zdarzenia, z
  zastrzeżeniem art. 84 ust. 5.
                                   Art. 86.
W przypadku stwierdzenia zwiększonego promieniowania, którego źródło nie jest
znane, akcją likwidacji zagrożenia i usuwania skutków zdarzenia kieruje
wojewoda właściwy dla województwa, na obszarze którego promieniowanie zostało
stwierdzone, z zastrzeżeniem art. 84 ust. 5.
                                   Art. 87.
Rada Ministrów określi, w drodze rozporządzenia:
   1) krajowy plan postępowania awaryjnego, w tym sposób współdziałania organów
     i służb biorących udział w likwidacji zdarzeń radiacyjnych i usuwania ich
     skutków,
   2) wzór zakładowego i wojewódzkiego planu postępowania awaryjnego, wskazując
     elementy istotne dla możliwości szybkiego reagowania właściwych służb,
   3)  wartości poziomów interwencyjnych dla poszczególnych rodzajów działań
     interwencyjnych, uwzględniając zalecenia  właściwych organizacji
     międzynarodowych.
   
                                   Art. 88.
1. Decyzja o wprowadzeniu działań interwencyjnych może być podjęta po:
   1) przekazaniu przez Prezesa Agencji informacji, że w wyniku zdarzenia
     radiacyjnego powodującego zagrożenia, o których mowa w art. 82 ust. 1 pkt
     2
     i 3, może nastąpić przekroczenie poziomów interwencyjnych,
   2) dokonaniu analizy celowości prowadzenia tych działań.
2. Przy dokonywaniu analizy celowości prowadzenia działań interwencyjnych
  należy uwzględnić:
   1) dotychczasowy oraz przewidywany przebieg i zasięg zdarzenia,
   2) występujące lub mogące wystąpić wartości dawek promieniowania
     jonizującego,
   3) liczebność grup osób zagrożonych,
   4) skutki zdrowotne tych działań,
   5) przewidywaną wysokość kosztów oraz skalę skutków ekonomicznych i
     społecznych tych działań.
                                       
                                   Art. 89.
1. Wprowadzenie działań interwencyjnych w związku ze zdarzeniem radiacyjnym,
  którego zasięg skutków nie przekracza obszaru jednego województwa, następuje
  w drodze rozporządzenia porządkowego wydanego przez wojewodę właściwego dla
  miejsca zdarzenia. Ogłoszenie rozporządzenia porządkowego następuje w trybie
  przewidzianym dla ogłaszania aktów prawa miejscowego.
2. Wprowadzenie działań interwencyjnych w związku ze zdarzeniem radiacyjnym,
  którego zasięg skutków przekracza obszar jednego województwa, następuje w
  drodze rozporządzenia Rady Ministrów.
3. Rozporządzenie, o którym mowa w ust. 2, oprócz ogłoszenia go w Dzienniku
  Ustaw Rzeczypospolitej Polskiej, podaje się do publicznej wiadomości przez
  rozplakatowanie w miejscach publicznych na obszarze objętym działaniami
  interwencyjnymi.
4. W rozporządzeniach, o których mowa w ust. 1 i 2, określa się przyczyny,
  datę wprowadzenia oraz obszar i przewidywany czas obowiązywania działań
  interwencyjnych, a także rodzaj niezbędnych działań interwencyjnych.
5. W sprawach publikacji rozporządzeń, o których mowa w ust. 1 i 2, stosuje
  się przepisy ustawy z dnia 26 stycznia 1984 r. - Prawo prasowe (Dz.U. Nr 5,
  poz. 24, z 1988 r. Nr 41, poz. 324, z 1989 r. Nr 34, poz. 187, z 1990 r. Nr
  29, poz. 173, z 1991 r. Nr 100, poz. 442, z 1996 r. Nr 114, poz. 542, z 1997
  r. Nr 88, poz. 554 i Nr 121, poz. 770 oraz z 1999 r. Nr 90, poz. 999).
6. Odwołanie działań interwencyjnych na całym obszarze ich obowiązywania lub
  na części tego obszaru następuje w trybie przewidzianym dla ich ogłoszenia.
                                   Art. 90.
Działaniami interwencyjnymi są:
   1) czasowe przesiedlenie ludności,
   2) nakaz pozostania w pomieszczeniach zamkniętych,
   3) podanie preparatów ze stabilnym jodem,
   4) zakaz lub ograniczenie spożywania skażonej żywności i wody pitnej,
     karmienia zwierząt hodowlanych skażoną paszą i pojenia skażoną wodą oraz
     wypasu bydła na skażonym terenie.
   
                                   Art. 91.
Działaniami interwencyjnymi kieruje:
   1) wojewoda właściwy dla miejsca zdarzenia radiacyjnego - w przypadku
     zdarzenia radiacyjnego powodującego zagrożenie publiczne o zasięgu
     wojewódzkim,
   2) minister właściwy do spraw wewnętrznych - w przypadku zdarzenia
     radiacyjnego powodującego:
     a) zagrożenie publiczne o zasięgu krajowym,
     b) zagrożenie publiczne o zasięgu wojewódzkim, gdy podjęcie i prowadzenie
       działań interwencyjnych przekracza możliwości służb podległych
       wojewodzie.
                                       
                                   Art. 92.
1. W przypadku wystąpienia zdarzenia radiacyjnego, w wyniku którego ludność
  może otrzymać dawkę przekraczającą dawkę graniczną, zostaje ona powiadomiona
  przez Prezesa Agencji o:
   1) sytuacji radiacyjnej, w tym w szczególności o miejscu powstania
     zdarzenia, przewidywanym rozwoju sytuacji i skutkach zdarzenia dla ludzi i
     środowiska,
   2) możliwych do zastosowania środkach i działaniach dla ochrony zdrowia.
2. Informację, o której mowa w ust. 1 pkt 2, Prezes Agencji przekazuje po
  uzgodnieniu z ministrem właściwym do spraw zdrowia.
3. W sprawach publikacji informacji, o których mowa w ust. 1, stosuje się
  przepisy ustawy - Prawo prasowe, z zastrzeżeniem ust. 4.
4. Publikacja informacji, o których mowa w ust. 1, nie wymaga nadesłania ich
  przez rzecznika prasowego rządu.
                                   Art. 93.
Koszty działań interwencyjnych i usuwania skutków zdarzenia radiacyjnego
pokrywane są przez jednostkę organizacyjną, z której przyczyny powstało
zdarzenie radiacyjne, a w razie zdarzeń, których sprawca nie jest znany lub
powstałych poza granicami Rzeczypospolitej Polskiej " z budżetu  państwa.
                                   Art. 94.
Raport o zdarzeniu radiacyjnym, po zakończeniu działań interwencyjnych,
przekazują:
   1) wojewoda ministrowi właściwemu do spraw wewnętrznych - w przypadku, o
     którym mowa w art. 91 pkt 1,
   2) minister właściwy do spraw wewnętrznych i Prezes Agencji Prezesowi Rady
     Ministrów - w przypadkach, o których mowa w art. 91 pkt 2.
 
                                   Art. 95.
1. Jeżeli środki, którymi dysponuje organ kierujący akcją likwidacji
  zagrożenia i usuwania skutków zdarzenia, są niewystarczające, organ ten może
  wprowadzić obowiązek świadczeń osobistych i rzeczowych.
2. Do spraw związanych ze świadczeniami, o których mowa w ust. 1, stosuje się
  odpowiednio przepisy dotyczące świadczeń w celu zwalczania klęsk żywiołowych.
                                   Art. 96.
1. Kierownik jednostki organizacyjnej i wojewoda, każdy w swoim zakresie,
  przeprowadzają okresowe ćwiczenia w celu przeglądu i aktualizacji planów
  postępowania awaryjnego. W przypadku obiektu jądrowego ćwiczenia przeprowadza
  kierownik jednostki organizacyjnej począwszy od czynności objętych planem
  postępowania awaryjnego dla etapu rozruchu obiektu.  Koszty ćwiczeń ponoszą
  odpowiednio jednostka organizacyjna lub wojewoda.
2. Minister  właściwy do spraw wewnętrznych  przeprowadza okresowo, nie
  rzadziej niż raz  na trzy  lata, ćwiczenia w celu sprawdzenia krajowego planu
  postępowania awaryjnego. Koszty związane z przygotowaniem i przeprowadzeniem
  ćwiczeń pokrywane są z budżetu ministra właściwego do spraw wewnętrznych.
                                   Art. 97.
1. Przywożone na polski obszar celny żywność, woda pitna i pasza, dla których
  krajem pochodzenia jest kraj określony w przepisach wydanych na podstawie
  art. 99 pkt 1 lit. b) powinny posiadać świadectwo eksportowe wydane przez
  właściwy organ kraju eksportującego, stwierdzające, że zawartość substancji
  promieniotwórczych nie przekracza poziomów określonych w przepisach wydanych
  na podstawie art. 99 pkt 1 lit. a).
2. W przypadku uzasadnionego podejrzenia, że w przywożonych na polski obszar
  celny żywności, wodzie pitnej i paszy zawartość substancji promieniotwórczych
  przekracza poziomy określone w przepisach wydanych na podstawie art. 99 pkt 1
  lit. a), organy celne mogą żądać przeprowadzenia pomiarów kontrolnych.
3. Pomiary przeprowadzają jednostki posiadające uprawnienia do wykonywania
  takich pomiarów, uzyskane w trybie odrębnych przepisów, oraz inne jednostki
  wskazane przez Prezesa Agencji w uzgodnieniu z właściwym ministrem.
4. Pobieranie próbek środków spożywczych, używek i pasz w celu przeprowadzenia
  pomiarów odbywa się na podstawie odrębnych przepisów.
5. Pomiary  wykonywane są na koszt importera.
                                   Art. 98.
1. Po zdarzeniach radiacyjnych żywność, woda pitna i pasza wyprodukowane w
  kraju, przed wprowadzeniem ich do obrotu, podlegają kontroli w celu
  stwierdzenia, że zawartość substancji promieniotwórczych nie przekracza
  poziomów określonych w przepisach wydanych na podstawie art. 99 pkt 1 lit.
  a).
2. Do pomiarów zawartości substancji promieniotwórczych stosuje się
  odpowiednio  art. 97 ust. 3 i 4. Po dokonaniu pomiarów jednostki wydają
  zaświadczenia o ich wynikach.
3. Żywność, wodę pitną i paszę, w których zawartość substancji
  promieniotwórczych przekracza poziomy określone w przepisach wydanych na
  podstawie art. 99 pkt 1 lit. a), uważa się za żywność o niewłaściwej jakości
  zdrowotnej. Zasady postępowania z taką żywnością regulują odrębne przepisy.
                                   Art. 99.
Rada Ministrów, w drodze rozporządzenia:
   1) określi:
     a) poziom zawartości substancji promieniotwórczych w skażonych w wyniku
       zdarzenia radiacyjnego żywności, wodzie pitnej i paszach importowanych
       w celu wprowadzenia do obrotu oraz wyprodukowanych w kraju w przypadku,
       o którym mowa w art. 98 ust. 1, uwzględniając dawki graniczne
       promieniowania jonizującego określone w przepisach wydanych na
       podstawie art. 25 pkt 1,
     b) wzór świadectwa eksportowego oraz wykaz krajów eksportujących,
     c) termin wprowadzenia i odwołania obowiązku kontroli, o której mowa w
       art. 98 ust. 1, oraz wzór zaświadczenia, o którym mowa w art. 98
       ust. 2,
   2) może określić poziom zawartości substancji promieniotwórczych w surowcach
     i wyrobach przemysłowych przywożonych na polski obszar celny po
     zdarzeniach radiacyjnych, uwzględniając dawki graniczne promieniowania
     jonizującego i sposób postępowania z tymi wyrobami.
                                       
                                  Rozdział 12
                  Odpowiedzialność cywilna za szkody jądrowe
                                       
                                   Art. 100.
W rozumieniu niniejszego rozdziału użyte określenia oznaczają:
   1) urządzenie jądrowe:
     a) reaktor jądrowy, z wyjątkiem reaktora wykorzystywanego w środkach
       transportu morskiego lub lotniczego jako źródło mocy bądź napędu, bądź
       w innym celu,
     b) zakład używający paliwa jądrowego do produkcji materiału jądrowego lub
       zakład  przetwarzania materiału jądrowego, łącznie z zakładem przerobu
       wypalonego paliwa jądrowego,
     c) urządzenie, w którym składowany jest materiał jądrowy, z wyjątkiem
       składowania związanego z przewozem takiego materiału,
   2) reaktor jądrowy - urządzenie zawierające paliwo jądrowe w stanie, w
     którym samopodtrzymująca się reakcja łańcuchowa rozszczepienia jądrowego
     może następować bez dodatkowego źródła neutronów,
   3) paliwo jądrowe - materiał, który może wytwarzać energię przez
     samopodtrzymującą się reakcję łańcuchową rozszczepienia jądrowego,
   4) materiał jądrowy:
     a) paliwo jądrowe, z wyjątkiem uranu naturalnego lub uranu zubożonego,
       które może wytwarzać energię w drodze samopodtrzymującej się reakcji
       łańcuchowej rozszczepienia jądrowego poza reaktorem jądrowym, zarówno
       samo, jak i w połączeniu z innymi materiałami,
     b) produkty lub odpady promieniotwórcze - materiał promieniotwórczy
       wytworzony w procesie produkcji lub wykorzystywania paliwa jądrowego
       lub materiał, który stał się promieniotwórczy przez napromieniowanie w
       związku z tym procesem, z wyłączeniem izotopów promieniotwórczych,
       które osiągnęły końcową fazę ich wytwarzania, tak aby mogły być
       wykorzystane dla celów naukowych, medycznych, rolniczych, handlowych
       lub przemysłowych,
   5) szkoda jądrowa:
     a) szkodę na osobie,
     b) szkodę w mieniu,
     c) szkodę w środowisku - koszty zastosowanych środków mających na celu
       przywrócenie stanu środowiska naturalnego, jako dobra wspólnego, sprzed
       jego naruszenia, chyba że naruszenie jest nieznaczne,
     d) utratę korzyści, które poszkodowany mógłby osiągnąć, gdyby nie
       wyrządzono mu szkody, wymienionej w lit. a) i b), a także utratę
       korzyści spowodowaną  naruszeniem środowiska, jako dobra wspólnego
     -  w zakresie, w jakim szkoda powstała lub wynika z promieniowania
       jonizującego emitowanego przez jakiekolwiek źródło promieniowania
       wewnątrz urządzenia jądrowego lub emitowanego przez paliwo jądrowe,
       materiały promieniotwórcze, odpady lub materiał jądrowy pochodzący z
       urządzenia jądrowego, powstałe w nim lub wprowadzone do niego, jeżeli
       wynikają one z właściwości promieniotwórczych tej substancji lub z
       połączenia właściwości promieniotwórczych z trującymi, wybuchowymi lub
       innymi niebezpiecznymi właściwościami takiej substancji,
     e) koszty zastosowanych środków zapobiegawczych lub szkody spowodowane
       ich zastosowaniem,
   6) środki przywracające stan środowiska sprzed jego naruszenia - wszelkie
     właściwie zastosowane środki mające na celu przywrócenie lub naprawienie
     uszkodzonych lub zniszczonych składników środowiska albo, gdy jest to
     uzasadnione, wprowadzenie ich równoważnych odpowiedników zastępczych,
   7) środki zapobiegawcze - wszelkie właściwe środki podjęte po wypadku
     jądrowym  celem zapobieżenia szkodzie jądrowej określonej w pkt 5 lit.
     a)"d) lub jej zmniejszenia,
   8) wypadki jądrowe - jakiekolwiek zdarzenie lub serię zdarzeń mających to
     samo źródło pochodzenia, które powodują szkodę jądrową lub poważne i
     bezpośrednie zagrożenie jej powstaniem,
   9) osoba eksploatująca - podmiot eksploatujący urządzenie jądrowe,
  10) SDR - jednostkę  obliczeniową w rozumieniu ustawy z dnia 18 grudnia
     1998 r. - Prawo dewizowe (Dz.U. Nr 160, poz. 1063 oraz z 1999 r. Nr 83,
     poz. 931).
     
                                   Art. 101.
1. Osoba eksploatująca ponosi wyłączną odpowiedzialność za szkodę jądrową
  spowodowaną wypadkiem jądrowym w urządzeniu jądrowym lub związaną z tym
  urządzeniem, chyba że szkoda nastąpiła bezpośrednio wskutek działań wojennych
  lub konfliktu zbrojnego.
2. W czasie transportu materiałów jądrowych odpowiedzialność ponosi osoba
  eksploatująca urządzenie jądrowe, z którego ten materiał został wysłany,
  chyba że umowa z odbiorcą stanowi inaczej.
3. Jeżeli poszkodowany, na skutek umyślnego zachowania, przyczynił się do
  powstania lub zwiększenia szkody, sąd może zwolnić całkowicie lub częściowo
  osobę eksploatującą z obowiązku naprawienia szkody w odniesieniu do szkody
  doznanej przez poszkodowanego.
                                   Art. 102.
1. Granicą odpowiedzialności osoby eksploatującej za szkodę jądrową w mieniu
  lub w środowisku jest kwota stanowiąca równowartość 150 milionów SDR, z tym,
  że wysokość odszkodowania za nieznaczne naruszenie środowiska jest
  ograniczona do zwrotu kosztów, które zostały lub zostaną poniesione  w celu
  przywrócenia stanu środowiska sprzed jego naruszenia.
2. Jeżeli roszczenia z tytułu szkód w mieniu lub w środowisku przekraczają
  kwotę, o której mowa w ust. 1, osoba eksploatująca może ustanowić fundusz
  ograniczenia odpowiedzialności. Do postępowania w sprawie ustanowienia
  funduszu i jego podziału stosuje się odpowiednio przepisy Kodeksu morskiego o
  ograniczeniu odpowiedzialności za roszczenia morskie, z zastrzeżeniem ust. 35.

3. W sprawach dotyczących ustanowienia funduszu i jego podziału właściwy jest
  Sąd Okręgowy w Warszawie.
4. Wniosek o wszczęcie postępowania w sprawie ustanowienia funduszu i jego
  podziału powinien odpowiadać ogólnym warunkom wniosku o wszczęcie
  postępowania, a ponadto zawierać:
   1) nazwę urządzenia jądrowego,
   2) określenie wypadku jądrowego, z którego wynikają roszczenia, i informacje
     o postępowaniach zmierzających do ustalenia przebiegu tego wypadku,
   3) określenie rodzaju roszczeń i wierzycieli, na których zaspokojenie
     fundusz ma być przekazany, a także informację o znanych wnioskodawcy
     roszczeniach już dochodzonych przed sądem,
   4) oświadczenie o gotowości ustanowienia funduszu, uzasadnienie jego
     wysokości, a także określenie sposobu jego ustanowienia.
5. Do wniosku należy dołączyć dokumenty obejmujące dane wpływające na wysokość
  funduszu.
                                       
                                   Art. 103.
1. Osoba eksploatująca jest obowiązana posiadać finansowe zabezpieczenie jej
  odpowiedzialności. Jeżeli wypadek jądrowy, oprócz szkody w mieniu lub w
  środowisku, wyrządził również szkodę  na osobie, 10% kwoty tego
  zabezpieczenia przeznacza się  na zabezpieczenie roszczeń z tytułu szkody
  jądrowej na osobie.
2. Jeżeli w okresie 5 lat od dnia wypadku jądrowego roszczenia z tytułu szkody
  na osobie dochodzone od osoby eksploatującej nie przewyższają łącznie kwoty
  zabezpieczenia przeznaczonego wyłącznie na zaspokojenie takich roszczeń,
  pozostała część zabezpieczenia będzie przeznaczona na zaspokojenie roszczeń z
  tytułu szkody w mieniu lub w środowisku, a także roszczeń z tytułu szkody na
  osobie, dochodzonych przed upływem 10 lat od dnia wypadku jądrowego.
3. Skarb Państwa gwarantuje wypłatę odszkodowania z tytułu szkody jądrowej na
  osobie w zakresie, w jakim nie mogła być zaspokojona z zabezpieczenia
  finansowego, o którym mowa w ust. 1-2.
4. Minister właściwy do spraw finansów publicznych określi, w drodze
  rozporządzenia, sposób zabezpieczenia finansowego, o którym mowa w ust. 1,
  uwzględniając  wysokość, rodzaj i warunki tego zabezpieczenia.
                                   Art. 104.
1. Roszczenie o odszkodowanie z tytułu szkody jądrowej może być dochodzone
  bezpośrednio od osoby dającej finansowe zabezpieczenie odpowiedzialności
  osoby eksploatującej.
2. W przypadku, o którym mowa w ust. 1, osoba dająca zabezpieczenie może
  skorzystać z ograniczenia odpowiedzialności oraz innych środków obrony
  przysługujących osobie eksploatującej.
                                   Art. 105.
1. Roszczenie o naprawienie szkody jądrowej na osobie nie  przedawnia się.
2. Roszczenie o naprawienie szkody jądrowej w mieniu lub w środowisku
  przedawnia się z upływem trzech lat od dnia, w którym poszkodowany dowiedział
  się lub powinien był się dowiedzieć o szkodzie i osobie odpowiedzialnej.
  Jednakże roszczenie wygasa z upływem dziesięciu lat od dnia wypadku
  jądrowego.
3. Roszczenie o naprawienie szkody w środowisku przysługuje ministrowi
  właściwemu do spraw środowiska.
   
                                   Art. 106.
1. W przypadku gdy szkoda jądrowa powstała w wyniku wypadku jądrowego na
  terytorium Rzeczypospolitej Polskiej, sądami właściwymi do rozpatrywania
  pozwów w sprawach odszkodowań za szkody jądrowe są sądy okręgowe.
2. W sprawach postępowania w zakresie odszkodowań stosuje się przepisy Kodeksu
  postępowania cywilnego.
3. W przypadku gdy szkoda jądrowa powstała w wyniku wypadku jądrowego poza
  terytorium Rzeczypospolitej Polskiej, właściwość sądów do rozpatrywania
  pozwów w sprawach odszkodowań za szkody jądrowe określa Konwencja wiedeńska o
  odpowiedzialności cywilnej za szkodę jądrową sporządzona w Wiedniu w dniu 21
  maja 1963 r. (Dz.U. z 1990 r. Nr 63, poz. 370).
                                   Art. 107.
1. Do urządzeń jądrowych, w sprawach nieuregulowanych w niniejszym rozdziale,
  stosuje się odpowiednio przepisy dotyczące obiektów jądrowych.
2. W sprawach odszkodowań, w zakresie nieuregulowanym w niniejszym rozdziale,
  stosuje się przepisy Kodeksu cywilnego.
                                   Art. 108.
Przepisy niniejszego rozdziału nie naruszają przepisów o świadczeniach z tytułu
wypadków przy pracy i chorób zawodowych.
                                       
                                  Rozdział 13
                     Prezes Państwowej Agencji Atomistyki
                                       
                                   Art. 109.
1. Prezes Państwowej Agencji Atomistyki jest centralnym organem administracji
  rządowej właściwym w sprawach bezpieczeństwa jądrowego i ochrony
  radiologicznej w zakresie określonym ustawą.
2. Prezesa Agencji powołuje i odwołuje Prezes  Rady Ministrów.
3. Prezes Rady Ministrów, na wniosek Prezesa Agencji, powołuje i odwołuje
  wiceprezesów Agencji.
4. Prezes Rady Ministrów sprawuje nadzór nad Prezesem Agencji.
                                   Art. 110.
Do zakresu działania Prezesa Agencji należy wykonywanie zadań związanych z
zapewnieniem bezpieczeństwa jądrowego i ochrony radiologicznej  kraju, a w
szczególności:
   1) przygotowywanie projektów dokumentów dotyczących  polityki państwa w
     zakresie zapewnienia bezpieczeństwa jądrowego i ochrony radiologicznej
     uwzględniających program rozwoju energetyki jądrowej i zagrożenia
     wewnętrzne i zewnętrzne,
   2) sprawowanie nadzoru nad działalnością powodującą lub mogącą powodować
     narażenie ludzi i środowiska na promieniowanie jonizujące oraz
     przeprowadzanie kontroli w tym zakresie, w tym wydawanie decyzji w
     sprawach zezwoleń i uprawnień oraz innych decyzji przewidzianych  w
     ustawie,
   3) wydawanie zaleceń technicznych i organizacyjnych w sprawach
     bezpieczeństwa jądrowego i ochrony radiologicznej,
   4) wykonywanie zadań związanych z oceną sytuacji radiacyjnej kraju w
     warunkach normalnych i w sytuacji zdarzeń radiacyjnych oraz przekazywanie
     właściwym organom i ludności informacji o tej sytuacji,
   5) wykonywanie  zadań wynikających z zobowiązań Rzeczypospolitej Polskiej  w
     zakresie  prowadzenia ewidencji i kontroli materiałów jądrowych, ochrony
     fizycznej materiałów i obiektów jądrowych, szczególnej kontroli obrotu z
     zagranicą towarami i technologiami jądrowymi oraz innych zobowiązań
     wynikających z umów międzynarodowych dotyczących bezpieczeństwa jądrowego
     i ochrony radiologicznej,
   6) prowadzenie działań związanych z informacją społeczną, edukacją i
     popularyzacją oraz  informacją naukowo-techniczną i prawną  w zakresie
     atomistyki, w tym przekazywanie ludności informacji na temat
     promieniowania jonizującego i jego oddziaływania na zdrowie człowieka i na
     środowisko oraz o możliwych do zastosowania środkach w przypadku zdarzeń
     radiacyjnych,
   7) współdziałanie z organami administracji rządowej i samorządowej w
     sprawach związanych z bezpieczeństwem jądrowym i ochroną radiologiczną
     oraz w sprawach badań naukowych w dziedzinie atomistyki,
   8)  wykonywanie zadań związanych z obronnością i obroną cywilną kraju oraz
     ochroną informacji niejawnych, wynikających z odrębnych przepisów,
   9) przygotowywanie opinii do projektów działań technicznych związanych z
     pokojowym wykorzystywaniem energii atomowej na potrzeby organów
     administracji rządowej i samorządowej,
  10) współpraca z właściwymi jednostkami innych państw i organizacjami
     międzynarodowymi w zakresie objętym ustawą,
  11) opracowywanie projektów aktów prawnych w zakresie objętym ustawą i
     uzgadnianie ich w trybie określonym w regulaminie  prac Rady Ministrów,
  12) opiniowanie projektów aktów prawnych opracowywanych przez uprawnione
     organy,
  13) przedstawianie Prezesowi Rady Ministrów corocznych sprawozdań ze swojej
     działalności  oraz ocen stanu bezpieczeństwa i ochrony   radiologicznej
     kraju.
  
                                   Art. 111.
Prezes Rady Ministrów może określić, w drodze rozporządzenia, szczegółowy
zakres działania Prezesa Agencji.
                                   Art. 112.
1. Prezes Agencji wykonuje swoje zadania przy pomocy Państwowej Agencji
  Atomistyki, zwanej dalej "Agencją".
2. Przy Agencji działa Rada do Spraw Atomistyki, zwana dalej "Radą", jako
  organ doradczy i opiniodawczy Prezesa Agencji.
3. Prezes Rady Ministrów określi, w drodze rozporządzenia, skład Rady oraz
  zakres i tryb jej działania, ustalając regulamin pracy i liczbę jej członków.
4. Prezes Rady Ministrów, na wniosek Prezesa Agencji, powołuje i odwołuje
  Przewodniczącego Rady.
5. Członków Rady powołuje i odwołuje Prezes Agencji.
                                   Art. 113.
1. Prezes Rady Ministrów, w drodze rozporządzenia, nadaje statut Agencji,
  określający jej organizację wewnętrzną.
2. Szczegółową organizację oraz tryb pracy Agencji i zakres zadań jej komórek
  organizacyjnych  określa regulamin organizacyjny nadany, w drodze
  zarządzenia, przez Prezesa Agencji.
                                       
                                  Rozdział 14
              Państwowe przedsiębiorstwo użyteczności publicznej
             "Zakład Unieszkodliwiania Odpadów Promieniotwórczych"
                                       
                                   Art. 114.
1. Tworzy się państwowe przedsiębiorstwo użyteczności publicznej pod nazwą
  "Zakład Unieszkodliwiania Odpadów Promieniotwórczych" z siedzibą w OtwockuŚwierku,
zwane dalej "Zakładem", powołane do wykonywania działalności w
  zakresie postępowania z odpadami promieniotwórczymi i wypalonym paliwem
  jądrowym, a przede wszystkim do zapewnienia stałej możliwości składowania
  odpadów promieniotwórczych i wypalonego paliwa jądrowego.
2. Zakład może również wykonywać działalność w zakresie postępowania z
  odpadami niebezpiecznymi, o których mowa w przepisach dotyczących odpadów,
  oraz  inną działalność określoną w statucie, o którym mowa w art. 121.
                                   Art. 115.
1. Zakład posiada osobowość prawną.
2. Organy państwowe mogą podejmować decyzje w zakresie działalności Zakładu
  tylko w przypadkach przewidzianych ustawą.
                                   Art. 116.
1. Nadzór nad Zakładem oraz funkcję organu założycielskiego sprawuje minister
  właściwy do spraw gospodarki.
2. Minister właściwy do spraw gospodarki przeprowadza kontrolę i dokonuje
  corocznej oceny działalności Zakładu, którą przedstawia Prezesowi Rady
  Ministrów do dnia 30 marca roku następnego.
3. Minister właściwy do spraw gospodarki może powołać komisję w celu zbadania
  gospodarki Zakładu i sformułowania wniosków wynikających z oceny tej
  gospodarki.
4. Na podstawie wniosków komisji minister właściwy do spraw gospodarki może
  zobowiązać dyrektora Zakładu do poprawy gospodarki Zakładu lub przedstawienia
  programu naprawczego i jego realizacji. Program ten podlega zatwierdzeniu
  przez ministra właściwego do spraw gospodarki.
5. Minister właściwy do spraw gospodarki w razie stwierdzenia, że decyzja
  dyrektora Zakładu jest sprzeczna z prawem, wstrzymuje jej wykonanie i
  zobowiązuje dyrektora do jej zmiany lub uchylenia.
6. Dyrektorowi Zakładu przysługuje prawo wniesienia sprzeciwu w stosunku do
  decyzji podjętych przez ministra właściwego do spraw gospodarki, na zasadach
  i w trybie określonych w przepisach o przedsiębiorstwach państwowych.
                                   Art. 117.
1. Organem Zakładu jest dyrektor, który zarządza Zakładem i reprezentuje go na
  zewnątrz.
2. Dyrektora  Zakładu powołuje i odwołuje minister właściwy do spraw
  gospodarki.
3. Dyrektor może powoływać i odwoływać zastępców dyrektora oraz pełnomocników
  Zakładu, którzy działają samodzielnie w granicach ich umocowania.
4. Udzielenie pełnomocnictwa wymaga formy pisemnej pod rygorem nieważności.
5. Udzielenie i odwołanie pełnomocnictwa podlega ujawnieniu w rejestrze
  przedsiębiorstw państwowych, z wyłączeniem pełnomocnictwa do dokonywania
  poszczególnych czynności oraz pełnomocnictw procesowych.
6. W Zakładzie nie działają organy samorządu załogi przedsiębiorstwa.
                                   Art. 118.
1. Zakład występuje w obrocie we własnym imieniu i na własny rachunek.
2. Zakład z tytułu wykonywania działalności pobiera opłaty.
3. Do sprzedaży przez Zakład środków trwałych lub zorganizowanych części
  mienia i gospodarowania nimi stosuje się przepisy obowiązujące
  przedsiębiorstwa państwowe.
4. Środki trwałe nie mogą służyć do zaspokojenia zobowiązań pieniężnych
  Zakładu.
                                   Art. 119.
1. Zakład otrzymuje z budżetu państwa dotację podmiotową na postępowanie z
  odpadami promieniotwórczymi i wypalonym paliwem jądrowym.
2. Wysokość dotacji określa ustawa budżetowa na wniosek ministra właściwego do
  spraw gospodarki.
3. Dyrektor Zakładu przedstawia ministrowi właściwemu do spraw gospodarki
  rozliczenie z otrzymanej dotacji, zgodnie z przepisami wydanymi na podstawie
  art. 120 ust. 2.
                                   Art. 120.
1. Zakład prowadzi gospodarkę finansową na zasadach określonych w przepisach o
  gospodarce finansowej przedsiębiorstw państwowych, o ile przepisy ustawy nie
  stanowią inaczej.
2. Rada Ministrów określi, w drodze rozporządzenia,  sposób rozliczania
  dotacji, o której mowa w art. 119 ust. 1, w tym rodzaje dokumentów i danych,
  jakie powinny być uwzględnione przy rozliczaniu dotacji,  sposób ustalania
  opłat, o których mowa w art. 118 ust. 2, uwzględniając czynniki, jakie należy
  brać pod uwagę przy ustalaniu opłat, tryb i termin podawania informacji o
  opłatach do publicznej wiadomości oraz  sposób prowadzenia gospodarki
  finansowej Zakładu, w tym kontroli sprawozdań finansowych i wyboru biegłych
  do ich badania, oraz organ właściwy do zatwierdzania rocznych sprawozdań
  finansowych Zakładu, tryb zbywania składników majątkowych,  sposób
  finansowania wynagrodzeń i inwestycji,  a także tryb podejmowania decyzji w
  sprawach finansowych.
                                   Art. 121.
1. Szczegółowe zadania, organizację, tryb tworzenia jednostek zamiejscowych i
  ich uprawnienia, system kontroli wewnętrznej i sposób działania Zakładu
  określa statut Zakładu, uwzględniający przy ustalaniu zadań dodatkowych
  konieczność zapewnienia realizacji zadań, dla których wykonywania Zakład
  został utworzony,  podział Zakładu na jednostki merytoryczne i jednostki
  obsługi, zakres spraw, jakie nie mogą być powierzone jednostkom zamiejscowym.
2. Statut może przewidywać powołanie organów doradczych i opiniodawczych
  dyrektora Zakładu.
3. Statut nadaje Zakładowi, w drodze zarządzenia, minister właściwy do spraw
  gospodarki.
                                   Art. 122.
Do Zakładu nie stosuje się przepisów ustawy z dnia 30 sierpnia 1996 r. o
komercjalizacji i prywatyzacji przedsiębiorstw państwowych (Dz.U. Nr 118, poz.
561 i Nr 156, poz. 775, z 1997 r. Nr 32, poz. 184, Nr 98, poz. 603, Nr 106,
poz. 673, Nr 121, poz. 770, Nr 137, poz. 926 i Nr 141, poz. 945, z 1998 r. Nr
106, poz. 668, z 1999 r. Nr 40, poz. 400 i Nr 101, poz. 1178 oraz z 2000 r. Nr
15, poz. 180, Nr 26, poz. 306, Nr 31, poz. 383, Nr 60, poz. 703 i Nr 84, poz.
948).
                                       
                                  Rozdział 15
                                Przepisy karne
                                       
                                   Art. 123.
1. Kierownikowi  jednostki organizacyjnej, który:
   1) bez wymaganego zezwolenia lub wbrew jego warunkom podejmuje działalność
     określoną w art. 4 ust. 1, albo dokonuje przywozu lub wywozu, o którym
     mowa w art. 62 ust. 1, albo zatrudnia pracowników bez uprawnień,
     kwalifikacji lub umiejętności określonych w przepisach ustawy,
   2) będąc odpowiedzialnym za bezpieczeństwo jądrowe i ochronę radiologiczną,
     dopuszcza do narażenia pracownika lub innej osoby z naruszeniem przepisów
     art. 14 ust. 1 w związku z art. 25 pkt 1 oraz art. 19 ust. 1 i art. 20
     ust. 1-3,
   3) nie dopełnia obowiązków w zakresie bezpieczeństwa jądrowego i ochrony
     radiologicznej przy pracy z materiałami jądrowymi, źródłami promieniowania
     jonizującego, odpadami promieniotwórczymi i wypalonym paliwem jądrowym
     oraz przy ich przygotowaniu do transportu i składowaniu,
   4) utracił lub pozostawił bez właściwego zabezpieczenia powierzony mu
     materiał jądrowy, źródło promieniowania jonizującego albo odpady
     promieniotwórcze lub wypalone paliwo jądrowe,
   5) nie dopełnia obowiązku kontroli dozymetrycznej lub prowadzenia ewidencji
     materiałów jądrowych, źródeł promieniowania jonizującego, odpadów
     promieniotwórczych i wypalonego paliwa jądrowego,
   6) uniemożliwia lub utrudnia przeprowadzenie czynności kontrolnych w
     zakresie bezpieczeństwa jądrowego i ochrony radiologicznej albo nie
     udziela informacji lub udziela informacji nieprawdziwej albo zataja prawdę
     w zakresie bezpieczeństwa jądrowego i ochrony radiologicznej
 - wymierza się karę pieniężną w wysokości nieprzekraczającej pięciokrotności
  przeciętnego miesięcznego wynagrodzenia w gospodarce narodowej w okresie
  trzech kwartałów roku poprzedzającego popełnienie czynu, ogłaszanego przez
  Prezesa Głównego Urzędu Statystycznego na podstawie ustawy z dnia 26 lipca
  1991 r. o podatku dochodowym od osób fizycznych (Dz.U. z 2000 r. Nr 14, poz.
  176, Nr 22, poz. 270, Nr 60, poz. 703 i Nr 70, poz. 816).
2. Pracownikowi zatrudnionemu w obiekcie jądrowym, który nie zawiadamia
  przełożonego lub organu dozoru jądrowego o zdarzeniu lub stanie mogącym
  sprowadzić zagrożenie dla bezpieczeństwa jądrowego i ochrony radiologicznej,
  wymierza się karę pieniężną w wysokości nieprzekraczającej dwukrotności
  przeciętnego miesięcznego wynagrodzenia, o którym mowa w ust. 1.
                                   Art. 124.
1. Kary pieniężne, o których mowa w art. 123, nakłada, w formie decyzji
  administracyjnej:
   1) Główny Inspektor Dozoru Jądrowego - jeżeli organem właściwym do wydania
     zezwolenia albo przyjęcia zgłoszenia jest Prezes Agencji,
   2) wojewódzki inspektor sanitarny lub wojskowy inspektor sanitarny - jeżeli
     organy te są właściwe do wydania zezwolenia.
2. Decyzji, o której mowa w ust. 1, nadaje się rygor natychmiastowej
  wykonalności.
                                       
                                   Art. 125.
1. Nie można nałożyć kary pieniężnej, jeżeli od dnia popełnienia czynu
  upłynęło 5 lat.
2. Kary pieniężnej nie pobiera się po upływie 5 lat od dnia wydania
  ostatecznej decyzji o nałożeniu kary.
                                   Art. 126.
1. Kary, o których mowa w art. 123, podlegają, wraz z odsetkami za zwłokę,
  egzekucji w trybie określonym w przepisach o postępowaniu egzekucyjnym w
  administracji.
2. Środki uzyskane z tytułu kar pieniężnych są przychodami budżetu państwa.
                                       
                                   Art. 127.
Kto nie stosuje się do:
   1) nakazu czasowego przesiedlenia,
   2) nakazu pozostawania w pomieszczeniach zamkniętych,
   3) zakazu wypasu bydła na skażonym terenie lub zakazu karmienia zwierząt
     hodowlanych skażoną paszą
 -  podlega karze grzywny lub aresztu.
                                       
                                  Rozdział 16
                Przepisy przejściowe, dostosowujące  i końcowe
                                       
                                   Art. 128.
Wyodrębnione pod względem prawnym i organizacyjnym  z  mienia jednostki
badawczo-rozwojowej Instytut Energii Atomowej z siedzibą w Otwocku -Świerku
mienie Zakładu Doświadczalnego Unieszkodliwiania Odpadów Promieniotwórczych
staje się mieniem Zakładu, o którym mowa w art. 114 ust. 1.
                                   Art. 129.
Minister właściwy do spraw gospodarki, w porozumieniu z ministrem właściwym do
spraw finansów publicznych, może wyposażyć Zakład w mienie inne niż określone w
art. 128.
                                   Art. 130.
Do czasu powołania dyrektora Zakładu minister właściwy do spraw gospodarki
powołuje do kierowania Zakładem, na czas nie dłuższy niż 6 miesięcy,
tymczasowego kierownika Zakładu.
                                   Art. 131.
Pracownicy zatrudnieni w Zakładzie Doświadczalnym Unieszkodliwiania Odpadów
Promieniotwórczych Instytutu Energii Atomowej stają się pracownikami Zakładu
zgodnie z art. 23 1 Kodeksu pracy.
                                   Art. 132.
Minister Obrony Narodowej w odniesieniu do podległych mu jednostek
organizacyjnych i minister właściwy do spraw wewnętrznych w odniesieniu do
Policji, Państwowej Straży Pożarnej, Straży Granicznej i podległych mu
jednostek organizacyjnych, po zasięgnięciu opinii Prezesa Agencji, określają, w
drodze zarządzenia,  sposób wykonywania przepisów ustawy w tych jednostkach.
                                   Art. 133.
1. Główny Inspektor Dozoru Jądrowego i inspektorzy dozoru jądrowego, którzy
  zostali powołani lub uzyskali uprawnienia przed dniem wejścia w życie ustawy,
  stają się odpowiednio Głównym Inspektorem Dozoru Jądrowego i inspektorami
  dozoru jądrowego  w rozumieniu ustawy.
2. Zezwolenia wydane na podstawie ustawy, o której mowa w art. 138, zachowują
  ważność do upływu terminu określonego w zezwoleniu.
3.  Uprawnienia uzyskane na podstawie art. 33 ust. 3 pkt 1 oraz ust. 4 ustawy,
  o której mowa w art. 138, zachowują ważność do upływu terminu określonego w
  uprawnieniu.
4.  Zezwolenia związane z nabywaniem  i stosowaniem substancji
  promieniotwórczych,  wydane na podstawie przepisów obowiązujących przed dniem
  wejścia w życie ustawy, o której mowa w art. 138, w szczególności na
  podstawie przepisów:
   1) rozporządzenia Rady Ministrów z dnia 18 czerwca 1968 r. w sprawie
     bezpieczeństwa i higieny pracy przy stosowaniu promieniowania jonizującego
     (Dz. U. Nr 20, poz. 122),
   2) uchwały Nr 266/64 Rady Ministrów z dnia 29 sierpnia 1964 r. w sprawie
     użytkowania substancji promieniotwórczych,
   3) zarządzenia Nr 23/70 Pełnomocnika Rządu do Spraw Wykorzystania Energii
     Jądrowej z dnia 21 lipca 1970 r. w sprawie nabywania i stosowania
     substancji promieniotwórczych
 - zachowują ważność do czasu zastąpienia ich zezwoleniami wydanymi na
  podstawie ustawy, jednak nie dłużej niż przez 24 miesiące od dnia jej wejścia
  w życie.
5. Krajowe Składowisko Odpadów Promieniotwórczych w Różanie, określone w
  przepisach wydanych na podstawie ustawy, o której mowa w art. 138, uznaje się
  za Krajowe Składowisko Odpadów Promieniotwórczych w  rozumieniu ustawy.
6. Postępowania wszczęte przed dniem wejścia w życie ustawy toczą się do
  chwili ich zakończenia zgodnie z przepisami dotychczasowymi.
                                   Art. 134.
W rozporządzeniu Prezydenta Rzeczypospolitej z dnia 24 października 1934 r. Prawo
upadłościowe (Dz.U. z 1991 r. Nr 118, poz. 512, z 1994 r. Nr 1, poz. 1, z
1995 r. Nr 85, poz. 426, z 1996 r, Nr 6, poz. 43, Nr 43, poz. 189, Nr 106, poz.
496 i Nr 149, poz. 703, z 1997 r. Nr 28, poz. 153,  Nr 54, poz. 349, Nr 117,
poz. 751, Nr 121, poz. 770 i Nr 140, poz. 940, z 1998 r. Nr  117, poz. 756 oraz
z 2000 r. Nr 26, poz. 306, Nr 84, poz. 948 i Nr 94, poz. 1037)  w  art. 3 w § 2
po wyrazach "Porty Lotnicze" wyraz "oraz" zastępuje się przecinkiem, a po
wyrazach "Poczta Polska" dodaje się wyrazy "oraz  państwowego przedsiębiorstwa
użyteczności publicznej "Zakład Unieszkodliwiania Odpadów Promieniotwórczych"".
                                   Art. 135.
W ustawie z dnia 25 września 1981 r. o przedsiębiorstwach państwowych (Dz.U. z
1991 r. Nr 18, poz. 80, Nr 75, poz. 329, Nr 101, poz. 444 i Nr 107, poz. 464, z
1993 r. Nr 18, poz. 82, Nr 60, poz. 280, z 1994 r. Nr 1, poz. 3, Nr 80, poz.
368 i Nr 113, poz. 547, z 1995 r. Nr 1, poz. 2, Nr 95, poz. 474 i Nr 154, poz.
791, z 1996 r. Nr 90, poz. 405, Nr 106, poz. 496, Nr 118, poz. 561 i Nr 156,
poz. 775, z 1997 r. Nr 43, poz. 272, Nr 96, poz. 591, Nr 104, poz. 661, Nr 106,
poz. 675, Nr 121, poz. 769 i 770 i Nr 123, poz. 777 oraz z 2000 r. Nr 26, poz.
306, Nr 84, poz. 948) w art. 4 w ust. 2 dodaje się pkt 3 w brzmieniu: "3)
państwowego przedsiębiorstwa użyteczności publicznej "Zakład Unieszkodliwiania
Odpadów Promieniotwórczych"".
                                   Art. 136.
W ustawie z dnia 4 września 1997 r. o działach administracji rządowej (Dz.U. z
1999 r. Nr 82, poz. 928 oraz z 2000 r. Nr 12, poz. 136, Nr 43, poz. 489, Nr 48,
poz. 550, Nr 62, poz. 718, Nr 70, poz. 816 i Nr 73, poz. 852) wprowadza się
następujące zmiany:
1) w art. 9 w ust. 3 skreśla się wyrazy "Państwowej Agencji Atomistyki,",
2) w art. 33a  po pkt 3 dodaje się pkt 3a w brzmieniu: "Państwową Agencję
  Atomistyki,".
                                   Art. 137.
Przepisy wykonawcze wydane na podstawie przepisów ustawy, o której mowa w art.
138, zachowują moc do czasu wejścia w życie aktów wykonawczych wydanych na
podstawie upoważnień ustawowych w brzmieniu nadanym ustawą, w zakresie, w jakim
nie są z nią sprzeczne, jednak nie dłużej niż przez 12 miesięcy od dnia jej
wejścia w życie.
                                   Art. 138.
Traci moc ustawa z dnia 10 kwietnia 1986 r. " Prawo atomowe (Dz.U. Nr 12, poz.
70, z 1987 r. Nr 33, poz. 180, z 1991 r. Nr 8, poz. 28, z 1994 r. Nr 90, poz.
418, z 1995 r. Nr 104, poz. 515 oraz z 1996 r. Nr 24, poz. 110 i Nr 106, poz.
496).
                                   Art. 139.
Ustawa wchodzi w życie z dniem 1 stycznia 2002 r., z wyjątkiem:
   1) rozdziału 13 i art. 136, które wchodzą w życie po upływie 14 dni od dnia
     ogłoszenia,
   2) art. 21 ust. 2 i art. 27 ust. 2, które  wchodzą w życie po upływie 24
     miesięcy od dnia ogłoszenia.
   
   
   
