



Dz.U. z 1998 r. Nr 150, poz. 983
                                    USTAWA
                          z dnia 26 listopada 1998 r.
                                       
      o dochodach jednostek samorządu terytorialnego w latach 1999 i 2000
                                       
                                       
                                    Dział I
                                 Przepisy ogólne
                                       
                                    Art. 1.
1. Ustawa określa w odniesieniu do jednostek samorządu terytorialnego:
   1) źródła dochodów,
   2) zasady ustalania subwencji ogólnych,
   3) zasady i tryb przekazywania subwencji ogólnych,
   4) zasady i tryb udzielania dotacji.
2. Ustawa obowiązuje w latach 1999 i 2000.
                                       
                                    Art. 2.
Ilekroć w ustawie jest mowa o:
   1) jednostkach samorządu terytorialnego - rozumie się przez to gminy,
     powiaty i województwa,
   2) reprezentacji jednostek samorządu terytorialnego - rozumie się przez to
     stronę samorządową Komisji Wspólnej Rządu i Samorządu Terytorialnego,
   3) roku budżetowym - rozumie się przez to rok, na który ustalany jest
     budżet,
   4) roku bazowym - rozumie się przez to rok poprzedzający rok, na który
     ustalany jest budżet,
   5) liczbie mieszkańców - rozumie się przez to liczbę mieszkańców faktycznie
     zamieszkałych na terenie jednostki samorządu terytorialnego, według stanu
     na dzień 30 czerwca roku bazowego, podaną przez Główny Urząd
     Statystyczny,
   6) zadaniach własnych jednostek samorządu terytorialnego - rozumie się
     przez to takie zadania wykonywane przez te jednostki, które nie są
     zadaniami należącymi do właściwości organów administracji rządowej lub
     wykonywanymi na podstawie umów bądź porozumień,
   7) ogólnej kwocie wpływów z podatku dochodowego od osób fizycznych rozumie
się przez to 100 % wpływów z podatku dochodowego od osób
     fizycznych, pobieranego na zasadach ogólnych, przy czym przez wpływy
     rozumie się wpłaty pomniejszone o dokonane zwroty,
   8) ogólnej kwocie wpływów z podatku dochodowego od osób prawnych - rozumie
     się przez to 100 % wpływów z tego podatku, przy czym przez wpływy rozumie
     się wpłaty pomniejszone o dokonane zwroty,
   9) podstawowych dochodach podatkowych gminy - rozumie się przez to dochody,
     o których mowa w art. 3 pkt 1 lit. a)-e), pkt 2 lit. a) i b) oraz pkt 3 i
     art. 24,
  10) podstawowych dochodach podatkowych powiatu - rozumie się przez to
     dochody, o których mowa w art. 8 pkt 1,
  11) podstawowych dochodach podatkowych województwa - rozumie się przez to
     dochody, o których mowa w art. 11 pkt 1,
  12) nowych jednostkach samorządu terytorialnego - rozumie się przez to
     jednostki samorządu terytorialnego, które zostały utworzone lub których
     granice uległy zmianie po dniu 30 czerwca roku bazowego,
  13) obszarze dzielonych jednostek samorządu terytorialnego - rozumie się
     przez to obszar jednostek samorządu terytorialnego, istniejących w dniu
     30 czerwca roku bazowego, które ulegając podziałowi spełniają warunek, że
     obszar nowych jednostek po podziale pokrywa się z łącznym obszarem
     dzielonych jednostek przed podziałem.
                                       
                                   Dział II
              Źródła dochodów jednostek samorządu terytorialnego
                                       
                                  Rozdział 1
                                 Dochody gminy
                                       
                                    Art. 3.
Dochodami gminy są:
   1) wpływy z ustalanych i pobieranych na podstawie odrębnych ustaw podatków:
     a) od nieruchomości,
     b) rolnego,
     c) leśnego,
     d) od środków transportowych,
     e) od działalności gospodarczej osób fizycznych, opłacanego w formie
       karty podatkowej,
     f) od spadków i darowizn,
     g) od posiadania psów,
   2) wpływy z opłat:
     a) skarbowej,
     b) eksploatacyjnej, w części określonej w ustawie z dnia 4 lutego 1994r.
       - Prawo geologiczne i górnicze (Dz.U. Nr 27, poz. 96, z 1996 r. Nr
       106, poz. 496, z 1997 r. Nr 88, poz. 554, Nr 111, poz. 726 i Nr 133,
       poz. 885 oraz z 1998 r. Nr 106, poz. 668),
     c) lokalnych, uiszczanych na podstawie ustawy z dnia 12 stycznia 1991 r.
       o podatkach i opłatach lokalnych (Dz.U. Nr 9, poz. 31 i Nr 101, poz.
       444, z 1992 r. Nr 21, poz. 86, z 1994 r. Nr 123, poz. 600, z 1996 r.
       Nr 91, poz. 409 i Nr 149, poz. 704, z 1997 r. Nr 5, poz. 24, Nr 107,
       poz. 689, Nr 121, poz. 770 i Nr 123, poz. 780 oraz z 1998 r. Nr 106,
       poz. 668),
     d) innych, pobieranych na podstawie odrębnych ustaw, o ile te ustawy
       stanowią, że jest to dochód gminy,
   3) udziały w podatkach stanowiących dochód budżetu państwa w wysokości:
     a) 27,6 % wpływów z podatku dochodowego od osób fizycznych,
       zamieszkałych na terenie gminy, ustalonych w sposób określony w art.
       5,
     b) 5 % wpływów z podatku dochodowego od osób prawnych i jednostek
       organizacyjnych nie mających osobowości prawnej, posiadających
       siedzibę na terenie gminy, z zastrzeżeniem art. 7,
   4) subwencja ogólna,
   5) dochody uzyskiwane przez jednostki budżetowe gmin oraz wpłaty od
     zakładów budżetowych i gospodarstw pomocniczych jednostek budżetowych
     gminy,
   6) dotacje celowe z budżetu państwa na zadania z zakresu administracji
     rządowej zlecone gminie oraz inne zadania zlecone ustawami,
   7) odsetki od środków finansowych gminy, gromadzonych na rachunkach
     bankowych,
   8) dochody z majątku gminy.
                                       
                                    Art. 4.
Dochodami gminy mogą być:
   1) dotacje celowe na dofinansowanie zadań własnych gminy,
   2) dotacje celowe na zadania realizowane przez gminę na podstawie
     porozumień z organami administracji rządowej lub z innymi jednostkami
     samorządu terytorialnego,
   3) dotacje celowe z budżetu państwa na usuwanie bezpośrednich zagrożeń dla
     bezpieczeństwa i porządku publicznego,
   4) dotacje z funduszów celowych,
   5) spadki, zapisy i darowizny,
   6) odsetki od pożyczek udzielanych przez gminę,
   7) opłaty prolongacyjne oraz odsetki od nieterminowo regulowanych
     należności, stanowiących dochody gminy,
   8) odsetki i dywidendy od kapitału wniesionego do spółek,
   9) dochody z kar pieniężnych i grzywien, określonych odrębnymi przepisami,
  10) inne dochody należne gminie na podstawie odrębnych przepisów.
                                       
                                    Art. 5.
Udział gminy we wpływach z podatku dochodowego od osób fizycznych,
stanowiącego dochód budżetu państwa, ustala się mnożąc ogólną kwotę wpływów z
tego podatku przez wskaźnik 0,276 i wskaźnik równy udziałowi należnego, w roku
poprzedzającym rok bazowy, podatku dochodowego od osób fizycznych
zamieszkałych na terenie gminy, w ogólnej kwocie należnego podatku w tym samym
roku, ustalonego na podstawie złożonych, do dnia 30 czerwca roku bazowego,
zeznań podatkowych o wysokości osiągniętego dochodu oraz rocznego obliczenia
podatku dokonanego przez płatników.
                                    Art. 6.
1. W roku 1999 udziały gmin we wpływach z podatku dochodowego od osób
  fizycznych, stanowiącego dochód budżetu państwa, ustala się mnożąc ogólną
  kwotę wpływów z tego podatku przez wskaźnik 0,276 i współczynnik
  skorygowanego udziału dochodów gmin z tytułu udziału we wpływach z podatku
  dochodowego od osób fizycznych w łącznych dochodach gmin z tego podatku w
  roku poprzedzającym rok bazowy, wyliczony według zasad określonych w ust. 2.
2. Współczynnik, o którym mowa w ust. 1, oblicza się następująco:
   1) ogólną kwotę wpływów z podatku dochodowego od osób fizycznych w 1997 r.
     w województwie, w którym położona była gmina w dniu 31 grudnia 1998 r.,
     mnoży się przez wskaźnik 0,276 oraz wskaźnik liczby mieszkańców gminy do
     ogólnej liczby mieszkańców w danym województwie według stanu na dzień 30
     czerwca 1997 r.,
   2) ogólną kwotę wpływów z podatku dochodowego od osób fizycznych w 1997 r.
     mnoży się przez wskaźnik 0,276 i wskaźnik równy udziałowi należnego w
     1997 r. podatku dochodowego od osób fizycznych, zamieszkałych na terenie
     gminy, w ogólnej kwocie należnego podatku w tym samym roku,
   3) oblicza się różnicę pomiędzy kwotą obliczoną zgodnie z pkt 2, a kwotą
     obliczoną zgodnie z pkt 1, a następnie mnoży się przez wskaźnik wynoszący
     0,75,
   4) kwotę obliczoną zgodnie z pkt 1 koryguje się o kwotę obliczoną zgodnie z
     pkt 3,
   5) oblicza się iloraz kwoty wyliczonej zgodnie z pkt 4 i łącznej kwoty
     dochodów z tytułu udziałów we wpływach z podatku dochodowego od osób
     fizycznych w 1997 r.
                                       
                                    Art. 7.
1. Jeżeli osoba prawna lub jednostka organizacyjna nie mająca osobowości
  prawnej posiada wyodrębnione organizacyjnie zakłady (oddziały) położone na
  terenie gminy innej, niż gmina właściwa dla siedziby podatnika, wówczas
  dochody, o których mowa w art. 3 pkt 3 lit. b), są przekazywane do budżetów
  tych gmin, na których terenie położone są te zakłady (oddziały),
  proporcjonalnie do liczby osób w nich zatrudnionych na podstawie umowy o
  pracę.
2. Minister właściwy do spraw finansów publicznych określi, w drodze
  rozporządzenia, szczegółowe zasady i tryb rozliczeń, o których mowa w ust.
  1, przyjmując za podstawę rozliczeń informacje podatników składane do
  urzędów skarbowych, zawierające wykaz wyodrębnionych organizacyjnie zakładów
  (oddziałów) oraz liczbę osób zatrudnionych na podstawie umowy o pracę,
  świadczących pracę w poszczególnych zakładach (oddziałach).
                                  Rozdział 2
                                Dochody powiatu
                                       
                                    Art. 8.
Dochodami powiatu są:
   1) udział, w wysokości 1 % wpływów, ze stanowiącego dochód budżetu państwa
     podatku dochodowego od osób fizycznych, zamieszkałych na terenie powiatu,
     ustalony w sposób określony w art. 10,
   2) subwencja ogólna,
   3) dochody uzyskiwane przez jednostki budżetowe powiatu oraz wpłaty od
     zakładów budżetowych i gospodarstw pomocniczych jednostek budżetowych
     powiatu,
   4) dotacje celowe z budżetu państwa na realizację zadań służb, inspekcji i
     straży, o których mowa w ustawie o samorządzie powiatowym,
   5) dotacje celowe z budżetu państwa na zadania z zakresu administracji
     rządowej wykonywane przez powiat na podstawie odrębnych ustaw,
   6) dotacje celowe z budżetu państwa na finansowanie zadań własnych powiatu,
   7) odsetki od środków finansowych powiatu gromadzonych na rachunkach
     bankowych,
   8) dochody z majątku powiatu.
                                       
                                    Art. 9.
Dochodami powiatu mogą być:
   1) dotacje celowe na dofinansowanie zadań własnych powiatu,
   2) dotacje celowe z budżetu państwa na usuwanie bezpośrednich zagrożeń dla
     bezpieczeństwa i porządku publicznego,
   3) dotacje z funduszów celowych,
   4) dotacje celowe na zadania realizowane przez powiat na podstawie
     porozumień z organami administracji rządowej lub z innymi jednostkami
     samorządu terytorialnego,
   5) spadki, zapisy i darowizny,
   6) odsetki od pożyczek udzielanych przez powiat,
   7) odsetki od nieterminowo przekazywanych należności stanowiących dochody
     powiatu,
   8) odsetki i dywidendy od kapitału wniesionego do spółek,
   9) dochody z kar pieniężnych i grzywien określonych odrębnymi przepisami,
  10) inne dochody należne powiatowi na podstawie odrębnych przepisów.
                                       
                                   Art. 10.
Udział powiatu we wpływach z podatku dochodowego od osób fizycznych,
stanowiącego dochód budżetu państwa, ustala się mnożąc ogólną kwotę wpływów z
tego podatku przez wskaźnik 0,01 i wskaźnik równy udziałowi, należnego w roku
poprzedzającym rok bazowy, podatku dochodowego od osób fizycznych
zamieszkałych na terenie gmin wchodzących w skład powiatu, w ogólnej kwocie
należnego podatku w tym samym roku, ustalonego na podstawie, złożonych do dnia
30 czerwca roku bazowego, zeznań podatkowych o wysokości osiągniętego dochodu
oraz rocznego obliczenia podatku dokonanego przez płatników.
                                  Rozdział 3
                              Dochody województwa
                                       
                                   Art. 11.
Dochodami województwa są:
   1) udziały w podatkach stanowiących dochód budżetu państwa, w wysokości:
     a) 1,5 % wpływów z podatku dochodowego od osób fizycznych, zamieszkałych
       na terenie województwa, ustalonych w sposób określony w art. 13,
     b) 0,5 % wpływów z podatku dochodowego od osób prawnych i jednostek
       organizacyjnych nie mających osobowości prawnej, posiadających
       siedzibę na terenie województwa, z zastrzeżeniem art. 14,
   2) subwencja ogólna,
   3) dochody uzyskiwane przez jednostki budżetowe województwa oraz wpłaty od
     zakładów budżetowych i gospodarstw pomocniczych jednostek budżetowych
     województwa,
   4) dotacje celowe z budżetu państwa na zadania z zakresu administracji
     rządowej wykonywane przez województwo na podstawie odrębnych przepisów,
   5) dotacje celowe z budżetu państwa na finansowanie zadań własnych
     województwa,
   6) odsetki od środków finansowych województwa gromadzonych na rachunkach
     bankowych,
   7) dochody z majątku województwa.
   
                                   Art. 12.
Dochodami województwa mogą być:
   1) dotacje celowe na dofinansowanie zadań własnych województwa,
   2) dotacje celowe na zadania realizowane przez województwo na podstawie
     porozumień z organami administracji rządowej lub z innymi jednostkami
     samorządu terytorialnego,
   3) dotacje celowe dla państwowych uczelni zawodowych utworzonych na wniosek
     sejmiku województwa,
   4) dotacje z funduszów celowych,
   5) spadki, zapisy i darowizny,
   6) odsetki od pożyczek udzielanych przez województwo,
   7) odsetki od nieterminowo przekazywanych należności stanowiących dochody
     województwa,
   8) odsetki i dywidendy od kapitału wniesionego do spółek,
   9) dochody z kar pieniężnych i grzywien określonych odrębnymi przepisami,
  10) inne dochody należne województwu na podstawie odrębnych przepisów.
                                       
                                   Art. 13.
Udział województwa we wpływach z podatku dochodowego od osób fizycznych,
stanowiącego dochód budżetu państwa, ustala się mnożąc ogólną kwotę wpływów z
tego podatku przez wskaźnik 0,015 i wskaźnik równy udziałowi należnego, w roku
poprzedzającym rok bazowy, podatku dochodowego od osób fizycznych
zamieszkałych na terenie gmin wchodzących w skład województwa, w ogólnej
kwocie należnego podatku w tym samym roku, ustalonego na podstawie złożonych
do dnia 30 czerwca roku bazowego, zeznań podatkowych o wysokości osiągniętego
dochodu oraz rocznego obliczenia podatku dokonanego przez płatników.
                                       
                                   Art. 14.
1. Jeżeli osoba prawna lub jednostka organizacyjna nie mająca osobowości
  prawnej posiada wyodrębnione organizacyjnie zakłady (oddziały) położone na
  terenie województwa innego, niż województwo właściwe dla siedziby podatnika,
  wówczas dochody, o których mowa w art. 11 pkt 1 lit. b), są przekazywane do
  budżetów tych województw, na których terenie położone są te zakłady
  (oddziały), proporcjonalnie do liczby osób w nich zatrudnionych na podstawie
  umowy o pracę.
2. Minister właściwy do spraw finansów publicznych określi, w drodze
  rozporządzenia, szczegółowe zasady i tryb rozliczeń, o których mowa w ust.
  1, przyjmując za podstawę rozliczeń informacje podatników składane do
  urzędów skarbowych, zawierające wykaz wyodrębnionych organizacyjnie zakładów
  (oddziałów) oraz liczbę osób zatrudnionych na podstawie umowy o pracę,
  świadczących pracę w poszczególnych zakładach (oddziałach).
                                       
                                   Dział III
                          Zasady gromadzenia dochodów
                                       
                                   Art. 15.
1. Dochody jednostek samorządu terytorialnego, które na podstawie odrębnych
  przepisów pobierane są przez urzędy skarbowe, gromadzone są na rachunku
  bankowym urzędu skarbowego i odprowadzane na rachunki właściwych budżetów
  jednostek samorządu terytorialnego w terminie nie później niż 20 dni po
  dniu, w którym wpłynęły na rachunek urzędu skarbowego, z zastrzeżeniem ust.
  2.
2. Udziały we wpływach z podatku dochodowego od osób fizycznych, stanowiącego
  dochód budżetu państwa, dla poszczególnych jednostek samorządu
  terytorialnego, podlegają przekazaniu z centralnego rachunku bieżącego
  budżetu państwa na rachunki właściwych budżetów jednostek samorządu
  terytorialnego w terminie do 10 dnia miesiąca następującego po miesiącu, w
  którym podatek wpłynął na rachunek urzędu skarbowego.
3. Urząd skarbowy przekazuje na wniosek przewodniczącego zarządu jednostki
  samorządu terytorialnego kwartalne informacje o stanie i terminach
  realizacji dochodów, o których mowa w ust. 1.
4. Jeżeli dochody pobrane na rzecz jednostek samorządu terytorialnego nie
  zostaną przekazane w terminach, o których mowa w ust. 1 i 2, jednostce
  samorządu terytorialnego przysługują odsetki w wysokości ustalonej dla
  zaległości podatkowych.
                                       
                                   Art. 16.
1. Wpływy z opłaty skarbowej odprowadzane na rachunek urzędu skarbowego:
   1) przez płatnika, od umów sprzedaży (zamiany) nieruchomości - przekazywane
     są na rachunek budżetu gminy, na obszarze której położona jest
     nieruchomość,
   2) z punktów sprzedaży znaków opłaty skarbowej i urzędowych blankietów
     wekslowych - przekazywane są na rachunek budżetu gminy, w siedzibie
     której znajduje się ten punkt, zaś z pozostałych punktów sprzedaży, na
     rachunek budżetu gminy, na obszarze której znajdują się te punkty.
2. Wpływy z podatku od spadków i darowizn z tytułu nabycia własności (prawa
  użytkowania wieczystego) nieruchomości, odprowadzane na rachunek urzędu
  skarbowego przez płatnika, przekazywane są na rachunek budżetu gminy, na
  obszarze której położona jest nieruchomość.
 
                                   Art. 17.
1. Udzielanie ulg, odraczanie, umarzanie, rozkładanie na raty oraz
  zaniechanie poboru w zakresie podatków i opłat stanowiących dochody
  jednostek samorządu terytorialnego i wpłacanych bezpośrednio na rachunki
  jednostek samorządu terytorialnego, należy do kompetencji przewodniczącego
  zarządu jednostki samorządu terytorialnego.
2. W przypadku pobieranych przez urząd skarbowy podatków i opłat stanowiących
  w całości dochody jednostek samorządu terytorialnego, urząd ten może
  odraczać, umarzać, rozkładać na raty lub zaniechać poboru podatków oraz
  zwalniać płatnika z obowiązku pobrania oraz wpłaty podatku lub zaliczek na
  podatek, wyłącznie na wniosek lub za zgodą przewodniczącego zarządu
  jednostki samorządu terytorialnego.
3. W zakresie opłat, o których mowa w art. 3 pkt 2 lit. b), pobieranych przez
  organ wskazany w odrębnych przepisach, inny niż urząd skarbowy, udzielanie
  ulg, odraczanie, umarzanie, rozkładanie na raty oraz zaniechanie poboru
  opłaty, może nastąpić w sposób określony przepisami odrębnymi, po uzyskaniu
  zgody przewodniczącego zarządu gminy.
4. Wniosek lub zgoda, o których mowa w ust. 2 i 3, wydawane są w formie
  postanowienia, na które nie przysługuje zażalenie.
                                       
                                   Art. 18.
Skutki finansowe wynikające z uchwał rad gmin, określających  niższe niż
maksymalne stawki podatków, z wyjątkiem podatku od środków transportowych oraz
skutki decyzji wydanych przez organy podatkowe w trybie określonym w art. 17
ust. 1 i 2, nie stanowią podstawy do zwiększenia części podstawowej subwencji
ogólnej dla gminy, z zastrzeżeniem art. 21 ust. 7.
                                       
                                   Dział IV
                      Zasady ustalania subwencji ogólnych
                                       
                                  Rozdział 1
                          Subwencja ogólna dla gminy
                                       
                                   Art. 19.
1. Każda gmina otrzymuje z budżetu państwa subwencję ogólną składającą się z
  części:
   1) podstawowej,
   2) oświatowej,
   3) rekompensującej.
2. O przeznaczeniu środków otrzymanych w formie subwencji ogólnej decyduje
  rada gminy.
                                       
                                   Art. 20.
1. Kwotę przeznaczoną na część podstawową subwencji ogólnej dla wszystkich
  gmin ustala się jako sumę kwoty stanowiącej nie mniej niż 1 % planowanych w
  ustawie budżetowej dochodów budżetu państwa oraz kwoty wpłat gmin,
  ustalonych według zasad określonych w art. 23.
2. Podziału kwoty przeznaczonej na część podstawową subwencji ogólnej
  dokonuje się w następujący sposób:
   1) odlicza się 4% na rezerwę części podstawowej,
   2) ustala się dla poszczególnych gmin kwotę wyrównawczą, stanowiącą element
     składowy części podstawowej subwencji ogólnej, według zasad określonych w
     art. 21,
   3) pozostałą kwotę części podstawowej subwencji ogólnej rozdziela się
     między wszystkie gminy proporcjonalnie do przeliczeniowej liczby
     mieszkańców w poszczególnych gminach, ustalonej według zasad określonych
     w art. 22.
3. Rezerwę części podstawowej subwencji ogólnej, o której mowa w ust. 2 pkt
  1, przeznacza się na zwiększenie części podstawowej subwencji ogólnej dla
  gmin nie objętych kwotą wyrównawczą części podstawowej subwencji ogólnej, w
  których w pierwszym półroczu danego roku wystąpił ubytek dochodów,
  wynikający ze zmiany zasad ustalania udziałów gmin we wpływach z podatku
  dochodowego od osób fizycznych, wykazany w sprawozdaniu gminy za pierwsze
  półrocze danego roku; rezerwą tą dysponuje minister właściwy do spraw
  finansów publicznych po zasięgnięciu opinii reprezentacji jednostek
  samorządu terytorialnego.
                                       
                                   Art. 21.
1. Kwota wyrównawcza stanowiąca element składowy części podstawowej subwencji
  ogólnej przysługuje gminom, w których wskaźnik podstawowych dochodów
  podatkowych na jednego mieszkańca, obliczony według zasad określonych w ust.
  2, zwany dalej "wskaźnikiem G", jest mniejszy niż 85% analogicznego
  wskaźnika obliczonego łącznie dla wszystkich gmin, zwanego dalej
  "wskaźnikiem P".
2. Wskaźnik G oblicza się, z zastrzeżeniem ust. 6 i 7, dzieląc kwotę
  podstawowych dochodów podatkowych gminy, w pierwszym półroczu roku bazowego,
  przez liczbę mieszkańców gminy.
3. Wysokość należnej gminie kwoty wyrównawczej oblicza się mnożąc liczbę
  stanowiącą 90% różnicy między 85% wskaźnika P i wskaźnikiem G przez liczbę
  mieszkańców gminy i przez wskaźnik określający dla roku bazowego relację
  planowanych dochodów budżetu państwa do tych dochodów zrealizowanych
  w pierwszym półroczu.
4. Podstawę obliczenia wskaźnika G i wskaźnika P stanowią dochody wykazane
  w sprawozdaniach gmin, których obowiązek sporządzenia wynika z odrębnych
  przepisów oraz dane o liczbie mieszkańców.
5. Dla celów obliczenia kwoty wyrównawczej części podstawowej subwencji
  ogólnej dla gmin, w miejsce dochodów gmin z tytułu udziałów we wpływach z
  podatku dochodowego od osób fizycznych, stanowiącego dochód budżetu państwa,
  wykazanych w sprawozdaniach gmin, o których mowa w ust. 4, przyjmuje się
  dochody z tytułu udziałów we wpływach z podatku dochodowego od osób
  fizycznych, które ustala się:
   1) dla 1999 r. - mnożąc łączną kwotę dochodów gmin z tytułu udziału we
     wpływach z podatku dochodowego od osób fizycznych w pierwszym półroczu
     1998 r., wykazaną przez gminy w sprawozdaniu, przez współczynnik ustalony
     zgodnie z zasadami określonymi w art. 6 ust. 2, stosując wskaźnik
     określony w art. 6 ust. 2 pkt 3,
   2) dla 2000 r. - mnożąc ogólną kwotę wpływów z tego podatku, za pierwsze
     półrocze 1999 r., przez wskaźnik równy udziałowi należnego w roku
     poprzedzającym rok bazowy podatku dochodowego od osób fizycznych
     zamieszkałych na terenie gminy, w ogólnej kwocie należnego podatku w tym
     samym roku.
6. Dla ustalenia kwoty wyrównawczej przyjmuje się dochody, które gmina może
  uzyskać z podatku rolnego, stosując średnią cenę skupu żyta określoną przez
  Prezesa Głównego Urzędu Statystycznego, a w przypadku innych podatków,
  stosując stawki maksymalne, z wyjątkiem podatku od środków transportowych, z
  którego dochody stanowią wpływy realizowane przy zastosowaniu stawek
  określonych w uchwałach rady gminy, bez zwolnień, odroczeń, umorzeń oraz
  zaniechań poboru dochodów gminy, o których mowa w art. 3 pkt 1 lit. a)-e)
  oraz  pkt 2 lit. a) i b).
7. Dla gminy o liczbie mieszkańców do 15 000 przyjmuje się do obliczenia
  kwoty wyrównawczej części podstawowej subwencji ogólnej dochody z tytułu
  podatku od nieruchomości, wynikające ze stawek tego podatku, uchwalonych
  przez radę tej gminy.
                                       
                                   Art. 22.
Dla gmin o liczbie mieszkańców:
   1) nie większej niż 5 000 - przeliczeniowa liczba mieszkańców jest równa
     liczbie 5 000,
   2) od 5 001 do 10 000 - przeliczeniowa liczba mieszkańców jest równa
     liczbie mieszkańców,
   3) powyżej 10 000 - przeliczeniową liczbę mieszkańców ustala się w
     następujący sposób:
                                        
 Liczba mieszkańców     Przeliczeniowa liczba mieszkańców
10 000 - 50 000           10 000 + 110% liczby mieszkańców
                                 powyżej 10 000
powyżej 50 000 - 300      54 000 + 120% liczby mieszkańców
000                              powyżej 50 000
powyżej 300 000           354 000 + 125% liczby mieszkańców
                                powyżej 300 000.
 
                                       
                                   Art. 23.
1. Gminy, w których wskaźnik G jest większy niż 150% wskaźnika P, dokonują
  wpłat z przeznaczeniem na zwiększenie części podstawowej subwencji ogólnej,
  o której mowa w art. 20.
2. Kwotę rocznej wpłaty oblicza się mnożąc liczbę mieszkańców gminy przez
  wskaźnik określający dla roku bazowego relacje planowanych dochodów budżetu
  państwa do tych dochodów zrealizowanych w pierwszym półroczu i przez kwotę
  wynoszącą:
   1) dla gmin, dla których wskaźnik G jest nie większy niż 200% wskaźnika P
     - 20% nadwyżki wskaźnika G ponad 150% wskaźnika P,
   2) dla gmin, dla których wskaźnik G jest większy niż 200% i nie większy niż
     300% wskaźnika P - 10% wskaźnika P, powiększoną o 25% nadwyżki wskaźnika
     G ponad 200% wskaźnika P,
   3) dla gmin, dla których wskaźnik G jest większy niż 300% wskaźnika P
     - 35 % wskaźnika P, powiększoną o 30% nadwyżki wskaźnika G ponad 300%
     wskaźnika P.
3. Łączna kwota wpłat, o których mowa w ust. 1, określana jest w ustawie
  budżetowej na dany rok.
4. Gminy dokonują wpłat, o których mowa w ust. 1, na rachunek dochodów
  budżetu państwa w dwunastu równych ratach, w terminie do 15 dnia każdego
  miesiąca; od kwot nie wpłaconych w terminie nalicza się odsetki w wysokości
  ustalonej dla zaległości podatkowych.
5. Do nie wpłaconych w terminie kwot, o których mowa w ust. 4, stosuje się
  przepisy o postępowaniu egzekucyjnym w administracji.
                                       
                                   Art. 24.
Część rekompensująca subwencji ogólnej dla gminy może składać się z:
   1) kwoty rekompensującej dochody utracone w związku z częściową likwidacją
     podatku od środków transportowych,
   2) kwoty rekompensującej dochody utracone bezpośrednio z tytułu:
     a) ustawowych ulg i zwolnień, określonych w:
        - art. 12 ust. 1 pkt 4-6 i ust. 3, art. 13 ust. 1, art. 13a ust. 1 i
         2, art. 13b ust. 1 i art. 13c ustawy z dnia 15 listopada 1984 r. o
         podatku rolnym (Dz.U. z 1993 r. Nr 94, poz. 431, z 1994 r. Nr 1,
         poz. 3, z 1996 r. Nr 91, poz. 409, z 1997 r. Nr 43, poz. 272 i Nr
         137, poz. 926 oraz z 1998 r. Nr 108, poz. 681),
        - art. 62 ust. 1 ustawy z dnia 28 września 1991 r. o lasach (Dz.U. Nr
         101, poz. 444, z 1992 r. Nr 21, poz. 85 i Nr 54, poz. 254, z 1994 r.
         Nr 1, poz. 3 i Nr 127, poz. 627, z 1995 r. Nr 147, poz. 713, z 1996
         r. Nr 91, poz. 409, z 1997 r. Nr 54, poz. 349, Nr 121, poz. 770 i Nr
         160, poz. 1079 oraz z 1998 r. Nr 106, poz. 668),
        - art. 18 ust. 1 ustawy z dnia 25 lipca 1985 r. o jednostkach badawczorozwojowych
(Dz.U. z 1991 r. Nr 44, poz. 194 i Nr 107, poz. 464, z
         1992 r. Nr 54, poz. 254, z 1994 r. Nr 1, poz. 3 i Nr 43, poz. 163, z
         1996 r. Nr 41, poz. 175 i Nr 89, poz. 402, z 1997 r. Nr 43, poz.
         272, Nr 75, poz. 467 i 469, Nr 104, poz. 661, Nr 121, poz. 769 i 770
         i Nr 141, poz. 943 oraz z 1998 r. Nr 117, poz. 756),
        - art. 31 ust. 1 pkt 1 ustawy z dnia 27 sierpnia 1997 r. o
         rehabilitacji zawodowej i społecznej oraz zatrudnianiu osób
         niepełnosprawnych (Dz.U. Nr 123, poz. 776 i Nr 160, poz. 1082 oraz z
         1998 r. Nr 99, poz. 628 i Nr 106, poz. 668),
     b) obniżenia opłaty eksploatacyjnej na podstawie art. 84 ust. 6 ustawy Prawo
geologiczne i górnicze.
                                       
                                   Art. 25.
1. Kwotę rekompensującą, o której mowa w art. 24 pkt 1, przeznaczoną dla
  wszystkich gmin ustala się w wysokości nie mniejszej niż 10,5% planowanych w
  ustawie budżetowej wpływów z podatku akcyzowego od paliw silnikowych.
2. Minister właściwy do spraw finansów publicznych po zasięgnięciu opinii
  reprezentacji jednostek samorządu terytorialnego, określi, w drodze
  rozporządzenia, szczegółowe zasady i tryb przyznawania gminom kwoty
  rekompensującej, o której mowa w art. 24 pkt 1, z uwzględnieniem utraconej
  kwoty dochodu z tytułu częściowej likwidacji podatku od środków
  transportowych, ustalonej na podstawie informacji gmin za 1997 r.
                                   Art. 26.
1. Gmina, która utraciła dochody na skutek zastosowania ulg i zwolnień
  ustawowych określonych w art. 24 pkt 2 otrzymuje kwotę rekompensującą, o
  której mowa w art. 24 pkt 2.
2. Minister właściwy do spraw finansów publicznych po zasięgnięciu opinii
  reprezentacji jednostek samorządu terytorialnego określi, w drodze
  rozporządzenia, szczegółowe zasady obliczania i tryb przekazywania gminom
  kwoty rekompensującej, o której mowa w art. 24 pkt 2, z uwzględnieniem
  wniosków gmin, zawierających dane o rocznych skutkach ustawowych ulg i
  zwolnień.
                                       
                                   Art. 27.
Kwotę rekompensującą, o której mowa w art. 24 pkt 2, przeznaczoną dla
wszystkich gmin określa dla każdego roku budżetowego ustawa budżetowa.
                                       
                                  Rozdział 2
                         Subwencja ogólna dla powiatu
                                       
                                   Art. 28.
1. Subwencja ogólna dla powiatu składa się z części:
   1) oświatowej,
   2) drogowej,
   3) wyrównawczej - w przypadku określonym w art. 30.
2. O przeznaczeniu środków otrzymanych w formie subwencji ogólnej decyduje
  rada powiatu.
                                   Art. 29.
Kwotę przeznaczoną na część wyrównawczą subwencji ogólnej dla wszystkich
powiatów określa dla każdego roku budżetowego ustawa budżetowa.
                                       
                                   Art. 30.
1. Część wyrównawczą subwencji ogólnej otrzymuje powiat, w którym wskaźnik
  podstawowych dochodów podatkowych na jednego mieszkańca, obliczony według
  zasad określonych w ust. 2, zwany dalej "wskaźnikiem S", jest mniejszy od
  wskaźnika Sw, o którym mowa w ust. 3.
2. Wskaźnik S dla danego powiatu oblicza się, dzieląc kwotę planowanych na
  dany rok budżetowy dla tego powiatu dochodów z tytułu udziału we wpływach z
  podatku dochodowego od osób fizycznych, stanowiącego dochód budżetu państwa,
  ustaloną zgodnie z art. 10 na podstawie planowanej ogólnej kwoty wpływów z
  tego podatku, przyjętej w ustawie budżetowej na rok budżetowy, przez liczbę
  mieszkańców powiatu.
3. Wskaźnik Sw,  będący podstawą do wyliczenia części wyrównawczej subwencji
  ogólnej, jest najwyższym wskaźnikiem S dla 1999 r., wyliczonym zgodnie z
  ust. 2.
4. Wskaźnik Sw, o którym mowa w ust. 3, waloryzowany jest corocznie
  wskaźnikiem korygującym dla podatku dochodowego od osób fizycznych ustalonym
  jako iloraz planowanej ogólnej kwoty wpływów z podatku dochodowego od osób
  fizycznych, przyjętej w ustawie budżetowej na rok budżetowy i planowanej
  kwoty wpływów z tego podatku, przyjętej w ustawie budżetowej na rok bazowy.
5. Wysokość należnej powiatowi części wyrównawczej subwencji ogólnej oblicza
  się mnożąc liczbę stanowiącą 85% różnicy między wskaźnikiem Sw, i
  wskaźnikiem S dla danego powiatu, przez liczbę mieszkańców powiatu.
                                       
                                  Rozdział 3
                       Subwencja ogólna dla województwa
                                       
                                   Art. 31.
1. Subwencja ogólna dla województwa składa się z części:
   1) oświatowej,
   2) drogowej,
   3) wyrównawczej - w przypadku określonym w art. 33.
2. O przeznaczeniu środków otrzymanych w formie subwencji ogólnej decyduje
  sejmik województwa.
                                   Art. 32.
Kwotę przeznaczoną na część wyrównawczą subwencji ogólnej dla wszystkich
województw określa dla każdego roku budżetowego ustawa budżetowa.
                                       
                                   Art. 33.
1. Część wyrównawczą subwencji ogólnej otrzymują województwa, w których
  wskaźnik podstawowych dochodów podatkowych na jednego mieszkańca, obliczony
  według zasad określonych w ust. 2, zwany dalej "wskaźnikiem W", jest
  mniejszy od wskaźnika Ww , o którym mowa w ust. 5.
2. Wskaźnik W dla danego województwa oblicza się dzieląc kwotę planowanych
  dochodów, o których mowa w art. 11 pkt 1, wyliczonych zgodnie z ust. 3 i 4
  dla tego województwa przez liczbę jego mieszkańców.
3. Kwotę planowanych na rok budżetowy dochodów województwa z tytułu udziału
  we wpływach z podatku dochodowego od osób fizycznych, stanowiącego dochód
  budżetu państwa, ustala się mnożąc planowaną kwotę wpływów z tego podatku,
  przyjętą w ustawie budżetowej na rok budżetowy, przez wskaźnik 0,015 i
  wskaźnik równy udziałowi należnego, w roku poprzedzającym rok bazowy,
  podatku dochodowego od osób fizycznych, zamieszkałych na terenie gmin
  wchodzących w skład województwa, w ogólnej kwocie należnego podatku w tym
  samym roku, ustalonego na podstawie złożonych, do dnia 30 czerwca roku
  bazowego, zeznań podatkowych o wysokości osiągniętego dochodu oraz rocznego
  obliczenia podatku dokonanego przez płatników.
4. Kwotę planowanych na dany rok budżetowy dochodów województwa z tytułu
  udziału we wpływach z podatku dochodowego od osób prawnych, stanowiącego
  dochód budżetu państwa, ustala się mnożąc ogólną planowaną kwotę wpływów z
  tego podatku, przyjętą w ustawie budżetowej na rok budżetowy, przez wskaźnik
  0,005 i wskaźnik równy udziałowi wpływów z podatku dochodowego od osób
  prawnych w roku poprzedzającym rok bazowy z terenu danego województwa, w
  ogólnej kwocie wpływów z tego podatku w tym samym roku, z zastrzeżeniem ust.
  9.
5. Wskaźnik Ww, będący podstawą do wyliczenia części wyrównawczej subwencji
  ogólnej, jest najwyższym wskaźnikiem W dla 1999 r., wyliczonym zgodnie z
  ust. 2.
6. Wskaźnik Ww, o którym mowa w ust. 5, waloryzowany jest:
   1) dla dochodów, o których mowa w ust. 3 - wskaźnikiem korygującym dla
     podatku dochodowego od osób fizycznych, o którym mowa w ust. 7 pkt 1,
   2) dla dochodów, o których mowa w ust. 4 - wskaźnikiem korygującym dla
     podatku dochodowego od osób prawnych, o którym mowa w ust. 7 pkt 2.
7. Wskaźniki korygujące ustala się:
   1) dla podatku dochodowego od osób fizycznych - jako iloraz planowanej
     ogólnej kwoty wpływów z podatku dochodowego od osób fizycznych, przyjętej
     w ustawie budżetowej na rok budżetowy i planowanej kwoty wpływów z tego
     podatku, przyjętej w ustawie budżetowej na rok bazowy,
   2) dla podatku dochodowego od osób prawnych - jako iloraz planowanej
     ogólnej kwoty wpływów z podatku dochodowego od osób prawnych, przyjętej w
     ustawie budżetowej na rok budżetowy i planowanej kwoty wpływów z tego
     podatku, przyjętej w ustawie budżetowej na rok bazowy.
8. Wysokość należnej województwu części wyrównawczej subwencji ogólnej
  oblicza się mnożąc liczbę stanowiącą 70% różnicy między wskaźnikiem Ww i
  wskaźnikiem W dla danego województwa, przez liczbę mieszkańców województwa.
9. Podstawę obliczenia udziału poszczególnych województw w łącznej kwocie
  dochodów województw z tytułu udziału we wpływach z podatku dochodowego od
  osób prawnych w roku poprzedzającym rok bazowy, stanowią dochody wykazane w
  sprawozdaniach, których obowiązek sporządzania wynika z odrębnych przepisów.
                                       
                                  Rozdział 4
      Zasady ustalania części oświatowej subwencji ogólnej dla jednostek
                           samorządu terytorialnego
                                       
                                   Art. 34.
1. Kwotę przeznaczoną na część oświatową subwencji ogólnej dla wszystkich
  jednostek samorządu terytorialnego ustala się w łącznej kwocie nie mniejszej
  niż 12,8% planowanych dochodów budżetu państwa.
2. Od kwoty, o której mowa w ust. 1, odlicza się 1% na rezerwę części
  oświatowej subwencji ogólnej.
3. Rezerwą subwencji, o której mowa w ust. 2, dysponuje minister właściwy do
  spraw finansów publicznych, po zasięgnięciu opinii ministra właściwego do
  spraw oświaty i wychowania oraz reprezentacji jednostek samorządu
  terytorialnego.
                                   Art. 35.
Część oświatową subwencji ogólnej, po odliczeniu kwoty rezerwy, o której mowa
w art. 34 ust. 2, rozdziela się między poszczególne gminy, powiaty i
województwa według zasad ustalonych, w drodze rozporządzenia, przez ministra
właściwego do spraw oświaty i wychowania, po zasięgnięciu opinii reprezentacji
jednostek samorządu terytorialnego, z uwzględnieniem typów i rodzaju szkół
prowadzonych przez jednostki samorządu terytorialnego oraz liczby uczniów w
tych szkołach.
                                  Rozdział 5
 Zasady ustalania części drogowej subwencji ogólnej dla powiatów i województw
                                       
                                   Art. 36.
1. Kwotę przeznaczoną dla wszystkich powiatów i województw na część drogową
  subwencji ogólnej związaną z budową, modernizacją, utrzymaniem, zarządzaniem
  i ochroną dróg wojewódzkich, powiatowych oraz dróg powiatowych, wojewódzkich
  i krajowych w granicach miast ma prawach powiatu, z wyjątkiem autostrad i
  dróg ekspresowych, ustala się w wysokości 60% kwoty ustalonej na podstawie
  art. 3 ust. 1, ustawy z dnia 29 sierpnia 1997 r. o finansowaniu dróg
  publicznych (Dz.U. Nr 123, poz. 780 oraz z 1998 r. Nr 106, poz. 668).
2. Od kwoty, o której mowa w ust. 1, odlicza się 10% na rezerwę części
  drogowej subwencji ogólnej, przeznaczoną na inwestycje.
3. Rezerwą, o której mowa w ust. 2, dysponuje minister właściwy do spraw
  finansów publicznych po zasięgnięciu opinii ministra właściwego do spraw
  transportu oraz reprezentacji jednostek samorządu terytorialnego.
                                   Art. 37.
1. Podział kwoty, o której mowa w art. 36, na poszczególne powiaty, miasta na
  prawach powiatu i województwa następuje z uwzględnieniem w szczególności
  długości i gęstości sieci dróg, drogowej infrastruktury technicznej,
  natężenia ruchu, wypadkowości oraz zrównoważenia rozwoju infrastruktury
  drogowej, w tym przygranicznej.
2. Rada Ministrów po zasięgnięciu opinii reprezentacji jednostek samorządu
  terytorialnego określi, w drodze rozporządzenia, szczegółowe zasady
  ustalania i tryb przekazywania części drogowej subwencji ogólnej dla
  powiatów, miast na prawach powiatów i województw.
                                       
                                    Dział V
  Zasady i tryb ustalania subwencji ogólnych i udziałów we wpływach z podatku
   dochodowego od osób fizycznych oraz wpłat dla nowych jednostek samorządu
                                terytorialnego
                                       
                                   Art. 38.
1. Subwencje ogólne, o których mowa w art. 19, art. 28 i art. 31 oraz udziały
  we wpływach z podatku dochodowego od osób fizycznych, stanowiącego dochód
  budżetu państwa, o których mowa w art. 3 pkt 3 lit. a), art. 8 pkt 1 i art.
  11 pkt 1 lit. a), ustala się dla jednostek samorządu terytorialnego
  istniejących w dniu 30 czerwca roku bazowego.
2. Subwencje ogólne dla nowych gmin oblicza się w następujący sposób:
   1) według zasad określonych w art. 21 i 22 oblicza się, odrębnie dla
     każdego obszaru gmin dzielonych, część podstawową subwencji ogólnej dla
     wszystkich gmin istniejących w dniu 30 czerwca roku bazowego i leżących
     na obszarze gmin dzielonych,
   2) kwoty części podstawowej oraz rekompensującej subwencji ogólnej,
     obliczone dla gmin leżących na obszarze gmin dzielonych, dzieli się
     między nowe gminy proporcjonalnie do liczby ich mieszkańców,
   3) kwotę części oświatowej subwencji ogólnej, obliczoną dla gmin leżących
     na obszarze gmin dzielonych, dzieli się między nowe gminy według zasad, o
     których mowa w art. 35.
3. Subwencje ogólne dla nowych powiatów oblicza się w następujący sposób:
   1) kwotę części oświatowej subwencji ogólnej, obliczoną dla powiatów
     leżących na obszarze powiatów dzielonych, dzieli się między nowe powiaty
     według zasad, o których mowa w art. 35,
   2) kwotę części wyrównawczej subwencji ogólnej, obliczoną dla powiatów
     leżących na obszarze powiatów dzielonych, dzieli się między nowe powiaty
     proporcjonalnie do liczby ich mieszkańców.
4. Udziały jednostek samorządu terytorialnego, o których mowa w ust. 1, dla
  nowych jednostek samorządu terytorialnego, ustala się dzieląc kwotę udziałów
  we wpływach z podatku dochodowego od osób fizycznych, obliczoną dla
  jednostek samorządu terytorialnego, leżących na terenie obszaru dzielonych
  jednostek samorządu terytorialnego, proporcjonalnie do liczby ich
  mieszkańców.
5. W przypadku połączenia jednostek samorządu terytorialnego, kwoty subwencji
  ogólnych oraz udziałów, o których mowa w ust. 1, ustala się jako sumy
  subwencji ogólnych i udziałów dla poszczególnych jednostek samorządu
  terytorialnego.
6. W przypadku utworzenia nowych jednostek samorządu terytorialnego lub
  zmiany granic po dniu 1 stycznia roku, na który oblicza się subwencje ogólne
  i udziały, o których mowa w ust. 1, ponownemu podziałowi podlega kwota
  subwencji ogólnej oraz udziałów, przypadająca na okres od dnia utworzenia
  lub zmiany granic nowych jednostek samorządu terytorialnego do końca roku, a
  jeżeli utworzenie lub zmiana granic jednostek samorządu terytorialnego nie
  nastąpiło w pierwszym dniu miesiąca - od pierwszego dnia następnego miesiąca
  po dniu utworzenia lub zmiany granic jednostki samorządu terytorialnego.
7. Nowe jednostki samorządu terytorialnego mogą, w drodze zgodnych uchwał
  podjętych przez organy stanowiące wszystkich zainteresowanych jednostek
  samorządu terytorialnego, uzgodnić inny sposób podziału kwot subwencji
  ogólnej oraz udziałów, o których mowa w ust. 1.
8. Ustalenie nowego podziału subwencji ogólnej oraz udziałów następuje w
  terminie jednego miesiąca od dnia otrzymania przez ministra właściwego do
  spraw finansów publicznych uchwał, o których mowa w ust. 7.
                                   Art. 39.
1. Wpłaty, o których mowa w art. 23 ust. 1, oblicza się dla nowych gmin,
  dzieląc między nowe gminy proporcjonalnie do liczby ich mieszkańców kwotę
  wpłat, obliczoną dla gmin, leżących na obszarze gmin dzielonych.
2. Nowe gminy mogą, w drodze zgodnych uchwał podjętych przez rady wszystkich
  zainteresowanych gmin, uzgodnić inny sposób podziału kwoty wpłat, o których
  mowa w ust. 1.
3. Ustalenie nowego podziału wpłat dokonuje się w terminie określonym w art.
  38 ust. 8.
                                   Dział VI
                Zasady i tryb przekazywania subwencji ogólnych
                                       
                                   Art. 40.
Minister właściwy do spraw finansów publicznych informuje właściwe jednostki
samorządu terytorialnego o:
   1) rocznych kwotach poszczególnych części subwencji ogólnych, przyjętych w
     projekcie ustawy budżetowej, z wyjątkiem kwoty części rekompensującej
     subwencji ogólnej, o której mowa w art. 24 pkt 2 - w terminie do dnia 15
     października roku bazowego,
   2) wysokości rocznej wpłaty, wyliczonej zgodnie z art. 23 - w terminie do
     dnia       15 października roku bazowego,
   3) planowanej na dany rok kwocie dochodów z tytułu udziałów we wpływach z
     podatku dochodowego od osób fizycznych, stanowiącego dochód budżetu
     państwa, wyliczonej według zasad określonych w art. 5, art. 10 i art. 13
     - w terminie do dnia 15 października roku bazowego,
   4) ostatecznych wysokościach przyznanych kwot poszczególnych części
     subwencji ogólnych oraz ostatecznej rocznej wpłacie, o której mowa w pkt
     2 - w terminie 14 dni od dnia ogłoszenia ustawy budżetowej,
   5) zmianach kwot poszczególnych części subwencji ogólnych w wyniku podziału
     rezerw tych subwencji.
                                       
                                   Art. 41.
1. Minister właściwy do spraw finansów publicznych przekazuje jednostkom
  samorządu terytorialnego:
   1) część oświatową subwencji ogólnej - w ratach miesięcznych, z których
     rata za marzec wynosi 213 ogólnej kwoty subwencji na zadania oświatowe w
terminie do 25 dnia miesiąca poprzedzającego miesiąc wypłaty
     wynagrodzeń,
   2) część podstawową subwencji ogólnej - w dwunastu równych ratach
     miesięcznych, w terminie do 15 dnia każdego miesiąca,
   3) kwotę rekompensującą, o której mowa w art. 24 pkt 1 - w dwunastu równych
     ratach miesięcznych, w terminie do 25 dnia każdego miesiąca,
   4) kwotę rekompensującą, o której mowa w art. 24 pkt 2 - w dwóch ratach, w
     terminach:
     a) do dnia 31 maja - w wysokości wyrównującej ubytek dochodów za rok
       poprzedzający rok podatkowy,
     b) do dnia 15 października - w wysokości 50 % kwot ubytku dochodów w
       roku podatkowym, wykazanych we wniosku, o którym mowa w art. 26 ust.
       2,
   5) część drogową subwencji ogólnej, o której mowa w art. 36 - w dwunastu
     równych ratach miesięcznych, w terminie do 25 dnia każdego miesiąca.
2. Jeżeli części subwencji ogólnej  nie zostaną przekazane w terminach,
  określonych w ust. 1, jednostkom samorządu terytorialnego przysługują,
  licząc od dnia następnego po upływie terminu, określonego w ust. 1, odsetki
  w wysokości ustalonej dla zaległości podatkowych.
                                       
                                   Art. 42.
1. Jeżeli w wyniku kontroli przeprowadzonej przez upoważnione organy,
  zostanie stwierdzone, że w sprawozdaniu, wniosku lub informacji, o których
  mowa odpowiednio w art. 21 ust. 4, art. 25 ust. 2 lub w art. 26 ust. 2,
  zostały podane nieprawdziwe dane i gmina otrzymała części subwencji ogólnej,
  wymienione w art. 21, art. 25 lub art. 26, w kwocie wyższej od należnej lub
  dokonała wpłat, o których mowa w art. 23, w kwocie niższej niż należna,
  minister właściwy do spraw finansów publicznych zmniejsza kwotę należnej
  gminie części subwencji ogólnej, zmniejszając lub wstrzymując kolejne raty
  tej części subwencji ogólnej o odpowiednie kwoty, wraz z przypadającymi od
  nich odsetkami w wysokości ustalonej dla zaległości podatkowych, chyba że
  jednostka ta dokona wcześniej zwrotu nienależnie otrzymanych kwot wraz z
  odsetkami.
2. Minister właściwy do spraw finansów publicznych zawiadamia właściwą
  regionalną izbę obrachunkową o zmniejszeniu kwoty należnej gminie części
  subwencji ogólnej, o którym mowa w ust. 1.
3. Kwoty,  o których mowa w ust. 1, uzyskane przez gminę nienależnie
  podlegają, z zastrzeżeniem ust. 4 i 5, zwrotowi do budżetu państwa.
4. Kwoty uzyskane nienależnie przez gminę przy ustalaniu części subwencji
  ogólnej, o których mowa w art. 21 i art. 25, zwiększają kwotę rezerwy, o
  której mowa w art. 20 ust. 2 pkt 1, z przeznaczeniem na pomoc gminom w
  przypadkach losowych, którą dysponuje minister właściwy do spraw finansów
  publicznych.
5. Kwoty uzyskane nienależnie przez jednostkę samorządu terytorialnego przy
  ustaleniu części oświatowej subwencji ogólnej, zwiększają odpowiednio kwotę
  rezerwy, o której mowa w art. 34 ust. 2.
6. Do odsetek od kwot uzyskanych nienależnie przez gminę, o których mowa w
  ust. 1, stosuje się przepisy art. 48 § 1 i art. 67 ustawy - Ordynacja
  podatkowa.
7. Umarzanie odsetek, rozkładanie na raty i odraczanie terminu płatności
  należy do właściwości ministra właściwego do spraw finansów publicznych.
8. Decyzja o zwrocie nienależnej części subwencji ogólnej lub zwiększeniu
  zaniżonej wpłaty, o której mowa w art. 23, nie może być wydana po upływie 5
  lat, licząc od końca roku budżetowego, za który sporządzono sprawozdanie z
  wykonania budżetu jednostki samorządu terytorialnego, zawierające dane
  stanowiące podstawę do wyliczenia subwencji.
                                       
                                   Dział VII
                      Zasady i tryb przekazywania dotacji
                                       
                                  Rozdział 1
    Zasady ogólne dotowania wieloletnich programów rozwoju województwa oraz
       inwestycji realizowanych przez jednostki samorządu terytorialnego
                                       
                                   Art. 43.
1. Na realizację wieloletnich programów rozwoju województwa, o których mowa w
  odrębnych przepisach, samorząd województwa może otrzymać dotacje celowe z
  budżetu państwa.
2. Rada Ministrów określi, w drodze rozporządzenia, szczegółowe zasady
  udzielania dotacji celowych, o których mowa w ust. 1, z uwzględnieniem
  warunków i trybu przekazywania oraz zasad kontroli ich wykorzystania.
                                       
                                   Art. 44.
1. Z budżetu państwa mogą być udzielane dotacje celowe na dofinansowanie
  inwestycji realizowanych przez jednostki samorządu terytorialnego jako
  zadanie własne.
2. Zasady i kryteria podziału środków na dotacje celowe, o których mowa w
  ust. 1, ustalane są przez wojewodę po zasięgnięciu opinii samorządu
  województwa.
3. Łączna wysokość dotacji przyznanych w kolejnych latach na dofinansowanie
  inwestycji realizowanej przez jednostkę samorządu terytorialnego nie może
  przekroczyć, z zastrzeżeniem ust. 4 i art. 45, 50% wartości kosztorysowej
  inwestycji.
4. Wysokość dotacji otrzymanej przez jednostkę samorządu terytorialnego w
  danym roku na dofinansowanie inwestycji, z wyjątkiem inwestycji dotyczących
  szkół i placówek oświatowych, nie może przekroczyć:
   1) w pierwszym roku realizacji inwestycji - 80% kwoty środków planowanych w
     budżecie jednostki samorządu terytorialnego na finansowanie tej
     inwestycji, pomniejszonych o kwotę otrzymanych dotacji z budżetu państwa,
     a w przypadku, o którym mowa w art. 45 - 200% kwoty tych środków,
   2) jeżeli inwestycja jest rozpoczynana i kończona w tym samym roku - 100%
     kwoty środków planowanych w budżecie jednostki samorządu terytorialnego
     na finansowanie tej inwestycji, pomniejszonych o kwotę otrzymanych
     dotacji z budżetu państwa, a w przypadku, o którym mowa w art. 45 - 300%
     kwoty tych środków.
5. Jednostka samorządu terytorialnego, otrzymująca dotację na dofinansowanie
  inwestycji, obowiązana jest złożyć wojewodzie w terminie 30 dni od
  zakończeniu roku budżetowego informację zawierającą:
   1) wykaz inwestycji realizowanych z udziałem dotacji,
   2) wartości kosztorysowe tych inwestycji,
   3) kwoty dotacji i kwoty środków z budżetu jednostki samorządu
     terytorialnego przekazane w ciągu roku na finansowanie poszczególnych
     inwestycji.
6. Jednostka samorządu terytorialnego, która nie przeznaczy w danym roku na
  finansowanie dotowanej inwestycji środków z budżetu jednostki samorządu
  terytorialnego w pełnej kwocie, wymaganej na podstawie ust. 4, obowiązana
  jest zwrócić dotację, przyznaną w danym roku, w części proporcjonalnej do
  poniesionych wydatków, w terminie nie później niż do końca roku
  następującego po roku, w którym otrzymała dotację.
7. Dotacje, o których mowa w ust. 1, nie wykorzystane w roku budżetowym
  zgodnie z przeznaczeniem, podlegają zwrotowi do budżetu państwa.
8. Do dotacji podlegających zwrotowi do budżetu państwa, w przypadkach
  określonych w ust. 6 i 7, stosuje się odpowiednio przepisy ustawy Ordynacja
podatkowa.
                                       
                                   Art. 45.
1. Jeżeli inwestycja jest realizowana przez gminę:
   1) której wskaźnik G jest mniejszy od 60% wskaźnika P, o których mowa w
     art. 21, albo
   2) zagrożoną szczególnie wysokim bezrobociem strukturalnym, objętą wykazem
     ustalonym na podstawie odrębnych przepisów i otrzymującą kwotę
     wyrównawczą części podstawowej subwencji ogólnej, o której mowa w art.
     21,
 - łączna wysokość dotacji, o której mowa w art. 44 ust. 3, nie może
  przekroczyć 75% wartości kosztorysowej inwestycji.
2. Jeżeli inwestycja realizowana jest przez gminę w celu zagospodarowania
  nieruchomości Skarbu Państwa przejętych od wojsk Federacji Rosyjskiej i
  przekazanych gminie na podstawie przepisów ustawy z dnia 10 czerwca 1994 r.
  o zagospodarowaniu nieruchomości Skarbu Państwa przejętych od Wojsk
  Federacji Rosyjskiej (Dz.U. Nr 79, poz. 363 oraz z 1998 r. Nr 106, poz.
  668), łączna wysokość dotacji, o której mowa w art. 44 ust. 3, może
  przekroczyć 75% wartości kosztorysowej inwestycji.
                                       
                                  Rozdział 2
            Zasady dotowania zadań realizowanych na mocy porozumień
                                       
                                   Art. 46.
Jednostka samorządu terytorialnego realizująca zadania z zakresu działania
innych jednostek samorządu terytorialnego na mocy porozumień zawartych z tymi
jednostkami, otrzymuje od nich dotacje celowe w kwocie wynikającej z zawartego
porozumienia.
                                       
                                   Art. 47.
Jednostka samorządu terytorialnego realizująca zadania z zakresu administracji
rządowej na mocy porozumień zawartych z organami tej administracji, otrzymuje
od nich dotacje celowe w kwocie wynikającej z zawartego porozumienia.
                                       
                                   Art. 48.
Szczegółowe zasady i terminy przekazywania dotacji na realizację przez
jednostkę samorządu terytorialnego zadań przejętych na podstawie porozumień, o
których mowa w art. 46 i art. 47, określają te porozumienia.
                                       
                                  Rozdział 3
                  Dotacje celowe z budżetu państwa dla gminy
                                       
                                   Art. 49.
1. Gminie wykonującej zadania zlecone z zakresu administracji rządowej oraz
  inne zadania zlecone ustawami są przyznawane z budżetu państwa dotacje
  celowe na realizację tych zadań.
2. Kwoty dotacji celowych, o których mowa w ust. 1, ustala się według zasad
  przyjętych do określania wydatków podobnego rodzaju w budżecie państwa.
3. Dotacje, o których mowa w ust. 1, są przekazywane przez wojewodów, jeżeli
  inne ustawy nie stanowią inaczej.
4. Dotacje celowe, o których mowa w ust. 1, powinny być przekazywane w trybie
  umożliwiającym pełne i terminowe wykonanie zlecanych zadań.
5. W przypadku niedotrzymania warunków określonych w ust. 2 i 4, gminie
  przysługuje prawo dochodzenia należnego świadczenia w postępowaniu sądowym.
                                       
                                   Art. 50.
1. Z budżetu państwa udzielane są dotacje celowe na finansowanie lub
  dofinansowanie określonych w odrębnych przepisach zadań własnych gminy z
  zakresu:
   1) pomocy społecznej,
   2) wypłat dodatków mieszkaniowych,
   3) innych zadań.
2. Dotacje, o których mowa w ust. 1, są przekazywane przez wojewodów.
                                   Art. 51.
1. Z budżetu państwa mogą być udzielane gminie dotacje celowe na usuwanie
  bezpośrednich zagrożeń dla bezpieczeństwa i porządku publicznego.
2. Do dotacji celowych, o których mowa w ust. 1, nie stosuje się ograniczeń
  określonych w art. 44 ust. 3 i 4.
                                       
                                  Rozdział 4
                 Dotacje celowe z budżetu państwa dla powiatu
                                       
                                   Art. 52.
1. Powiat otrzymuje dotacje celowe z budżetu państwa:
   1) na realizację zadań przez powiatowe służby, inspekcje i straże,
   2) na zadania z zakresu administracji rządowej wykonywane przez powiat na
     podstawie odrębnych przepisów.
2. Kwoty dotacji celowych, o których mowa w ust. 1, ustala się według zasad
  przyjętych w budżecie państwa do określania wydatków podobnego rodzaju.
3. Dotacje, o których mowa w ust. 1, są przekazywane przez wojewodów, jeżeli
  inne ustawy nie stanowią inaczej.
4. Dotacje celowe, o których mowa w ust. 1, powinny być przekazywane w trybie
  umożliwiającym pełne i terminowe wykonywanie zadań.
5. W przypadku niedotrzymania warunków określonych w ust. 2 i 4, powiatowi
  przysługuje prawo dochodzenia należnego świadczenia w postępowaniu sądowym.
                                       
                                   Art. 53.
1. Z budżetu państwa udzielane są dotacje celowe na finansowanie lub
  dofinansowanie zadań własnych powiatu z zakresu:
   1) pomocy społecznej określonych w odrębnych przepisach,
   2) innych zadań określonych w odrębnych przepisach, na zasadach w nich
     określonych.
2. Dotacje, o których mowa w ust. 1, są przekazywane przez wojewodów w
  terminie umożliwiającym pełne i terminowe wykonanie zadań.
3. Do dotacji na cele inwestycyjne związane z zadaniami, o których mowa w
  ust. 1, nie stosuje się ograniczeń określonych w art. 44 ust. 3 i 4.
4. Minister właściwy do spraw zabezpieczenia społecznego określi, w drodze
  rozporządzenia, szczegółowe zasady ustalania dotacji celowych z budżetu
  państwa na zadania, o których mowa w ust. 1 pkt 1.
                                   Art. 54.
1. Z budżetu państwa mogą być udzielane powiatowi dotacje celowe na usuwanie
  bezpośrednich zagrożeń dla bezpieczeństwa i porządku publicznego.
2. Do dotacji celowych, o których mowa w ust. 1, nie stosuje się ograniczeń
  określonych w art. 44 ust. 3 i 4.
                                  Rozdział 5
               Dotacje celowe z budżetu państwa dla województwa
                                       
                                   Art. 55.
1. Województwo otrzymuje dotacje celowe z budżetu państwa na zadania z
  zakresu administracji rządowej, wykonywane przez województwo na podstawie
  odrębnych przepisów.
2. Kwoty dotacji celowych, o których mowa w ust. 1, ustala się według zasad
  przyjętych w budżecie państwa do określania wydatków podobnego rodzaju.
3. Dotacje, o których mowa w ust. 1, są przekazywane przez wojewodów, jeżeli
  inne ustawy nie stanowią inaczej.
4. Dotacje celowe, o których mowa w ust. 1, powinny być przekazywane w trybie
  umożliwiającym pełne i terminowe wykonywanie zadań.
5. W przypadku niedotrzymania warunków określonych w ust. 2 i 4, województwu
  przysługuje prawo dochodzenia należnego świadczenia w postępowaniu sądowym.
                                       
                                   Art. 56.
1. Z budżetu państwa udzielane są dotacje celowe na finansowanie lub
  dofinansowanie zadań własnych województwa z zakresu:
   1) pomocy społecznej określonych w odrębnych przepisach,
   2) art. 23 ust. 1a ustawy z dnia 26 czerwca 1997 r. o wyższych szkołach
     zawodowych (Dz.U. Nr 96, poz. 590 oraz z 1998 r. Nr 106, poz. 668),
   3) innych zadań określonych w odrębnych przepisach, na zasadach w nich
     określonych.
2. Dotacje, o których mowa w ust. 1, są przekazywane przez wojewodów w
  terminie umożliwiającym pełne i terminowe wykonanie zadań.
3. Do dotacji na cele inwestycyjne związane z zadaniami, o których mowa w
  ust. 1, nie stosuje się ograniczeń określonych w art. 44 ust. 3 i 4.
4. Minister właściwy do spraw zabezpieczenia społecznego określi, w drodze
  rozporządzenia, szczegółowe zasady ustalania dotacji celowych z budżetu
  państwa na zadania, o których mowa w ust. 1 pkt 1.
                                       
                                  Dział VIII
      Zmiany w przepisach obowiązujących, przepisy przejściowe i końcowe
                                       
                                   Art. 57.
W ustawie z dnia 12 stycznia 1991 r. o podatkach i opłatach lokalnych (Dz.U.
Nr 9, poz. 31 i Nr 101, poz. 444, z 1992 r. Nr 21, poz. 86, z 1994 r. Nr 123,
poz. 600, z 1996 r. Nr 91, poz. 409 i Nr 149, poz. 704,  z 1997 r. Nr 5, poz.
24, Nr 107, poz. 689, Nr 121, poz. 770 i Nr 123, poz. 780 oraz z 1998 r. Nr
106, poz. 668) w art. 14 pkt 4 otrzymuje brzmienie:
     "4) może zwolnić mieszkańców gminy z podatku od posiadania psów albo
       wprowadzić inne zwolnienia niż określone w art. 13 ust. 2.".
                                   Art. 58.
W ustawie z dnia 29 sierpnia 1997 r. o finansowaniu dróg publicznych (Dz.U. Nr
123, poz. 780 oraz z 1998 r. Nr 106, poz. 668) wprowadza się następujące
zmiany:
1) w art. 3 skreśla się ust. 2;
2) art. 4 otrzymuje brzmienie:
       "Art. 4.1. Środki, o których mowa w art. 3 ust. 1, dzielone są w
              relacji:
           1) 40% - na zadania, o których mowa w art. 2 ust. 1 pkt 1,
           2) 60% - na zadania, o których mowa w art. 2 ust. 1 pkt 2 i 3 oraz
             ust. 3.
         2. Środki na wydatki związane z budową, modernizacją, utrzymaniem,
           zarządzaniem i ochroną dróg, o których mowa w art. 2 ust. 1 pkt 2
           i 3 oraz ust. 3, przekazywane są w formie części drogowej
           subwencji ogólnej ustalanej na zasadach i w trybie określonych w
           odrębnych przepisach.".
    
                                   Art. 59.
1. W 1999 r. ustala się rezerwę subwencji ogólnych w wysokości 1,5% sumy kwot
  części wyrównawczych, o których mowa w art. 29 i art. 32.
2. Rezerwą, o której mowa w ust. 1, dysponuje minister właściwy do spraw
  finansów publicznych, po zasięgnięciu opinii reprezentacji jednostek
  samorządu terytorialnego.
                                       
                                   Art. 60.
Z budżetu państwa udzielane są w 1999 r. gminom, powiatom i województwom
dotacje celowe na finansowanie zadań oświatowych, realizowanych w placówkach i
innych jednostkach systemu oświaty, o których mowa w art. 5 ust. 5a i 6 ustawy
z dnia 7 września 1991 r. o systemie oświaty (Dz.U. z 1996 r. Nr 67, poz. 329
i Nr 106, poz. 496, z 1997 r. Nr 28, poz. 153 i Nr 141, poz. 943 oraz z 1998
r. Nr 117, poz. 759) z wyłączeniem szkół o znaczeniu regionalnym.
                                   Art. 61.
1. W celu zapewnienia ciągłości finansowania zadań przekazanych powiatom i
  województwom, z wyłączeniem miast na prawach powiatu, minister właściwy do
  spraw finansów publicznych udziela do dnia 15 stycznia 1999 r. jednorazowej
  zaliczki z budżetu państwa w wysokości 112 planowanych rocznych podstawowych
  dochodów podatkowych, na poczet dochodów z tytułu udziału we wpływach z
  podatku dochodowego od osób fizycznych, z zastrzeżeniem ust. 2.
2. Minister właściwy do spraw finansów publicznych potrąca w sześciu ratach,
  począwszy od dnia 1 lipca 1999 r. kwoty odpowiadające wysokości przekazanych
  zaliczek, o których mowa w ust. 1, z dochodów powiatów i województw
  ustalonych zgodnie z art. 10 i 13.
                                       
                                   Art. 62.
Do finansowania inwestycji centralnych, przekazywanych jednostkom samorządu
terytorialnego, których inwestorami w dniu 31 grudnia 1998 r. byli wojewodowie
lub ministrowie, nie stosuje się ograniczeń określonych w art. 44 ust. 3 i 4.
                                   Art. 63.
Informacje dotyczące 1999 r., o których mowa w art. 40, minister właściwy do
spraw finansów publicznych przekaże gminom do dnia 15 stycznia 1999 r.
                                   Art. 64.
Rada Ministrów przedłoży Sejmowi i Senatowi do dnia 31 maja 2000 r. informację
o skutkach obowiązywania ustawy wraz z propozycjami niezbędnych zmian.
                                       
                                   Art. 65.
Traci moc ustawa z dnia 10 grudnia 1993 r. o finansowaniu gmin (Dz.U. z 1998
r. Nr 30, poz. 164 i Nr 98, poz. 611).
                                       
                                   Art. 66.
Ustawa wchodzi w życie z dniem 1 stycznia 1999 r., z wyjątkiem art. 7 ust. 2,
art. 14  ust. 2, art. 25 ust. 2, art. 26 ust. 2, art. 35, art. 59 ust. 1,
które wchodzą w życie z dniem ogłoszenia.
