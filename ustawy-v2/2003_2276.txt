


Tekst ustawy
ustalony ostatecznie po rozpatrzeniu poprawek Senatu
 
 
USTAWA
z dnia 9
października 2009 r.
 
o dyscyplinie
wojskowej[1])
 
DZIAŁ I
PRZEPISY OGÓLNE
 
Art. 1.
Ustawa określa
zasady wyróżniania żołnierzy i byłych żołnierzy oraz pododdziałów, oddziałów i
instytucji wojskowych, a także zasady i sposoby reagowania na naruszenia
dyscypliny wojskowej oraz ponoszenia przez żołnierzy odpowiedzialności dyscyplinarnej,
jak również tryb postępowania w tych sprawach.
 
Art. 2.
1.   Żołnierz
obowiązany jest do przestrzegania dyscypliny wojskowej.
2.   Przełożony
jest obowiązany:
1)   kształtować
dyscyplinę wojskową podporządkowanych mu żołnierzy, w szczególności przez
działania profilaktyczno-wychowawcze oraz tworzenie warunków do wyróżniania
i przestrzegania dyscypliny wojskowej;
2)   niezwłocznie
reagować na zachowania żołnierzy naruszające dyscyplinę wojskową.
3.   Żołnierz
starszy stopniem wojskowym, niebędący przełożonym żołnierza młodszego stopniem
wojskowym, naruszającego dyscyplinę wojskową podczas nieobecności przełożonego,
jest:
1) uprawniony do
wydania temu żołnierzowi rozkazu zaprzestania naruszania dyscypliny wojskowej;
2) obowiązany do
powiadomienia o tym fakcie przełożonego tego żołnierza.
4.   Żołnierz jest
obowiązany, na żądanie uprawnionej osoby, do udzielenia pomocy w czynnościach
służbowych, podejmowanych w stosunku do żołnierza naruszającego dyscyplinę
wojskową.
 
Art. 3.
Użyte w ustawie
określenia oznaczają:
1)   dyscyplina
wojskowa – przestrzeganie przez żołnierza przepisów prawa dotyczących służby
wojskowej i innych przepisów prawa przewidujących odpowiedzialność
dyscyplinarną na zasadach i w trybie określonych w ustawie oraz
wykonywanie rozkazów i decyzji wydanych w sprawach służbowych;
2)   wyróżnienie –
materialną lub niematerialną formę wyrażenia uznania żołnierzom oraz byłym
żołnierzom niepozostającym w czynnej służbie wojskowej, a także pododdziałom,
oddziałom i instytucjom wojskowym;
3)   reagowanie
dyscyplinarne – zastosowanie dyscyplinarnego środka zapobiegawczego, zwrócenie
żołnierzowi uwagi albo przeprowadzenie z nim rozmowy ostrzegawczej oraz
postępowanie dyscyplinarne;
4)   przewinienie
dyscyplinarne – naruszenie dyscypliny wojskowej, w wyniku działania lub zaniechania
działania, które nie jest przestępstwem lub wykroczeniem albo przestępstwem
skarbowym lub wykroczeniem skarbowym;
5)   postępowanie
dyscyplinarne – ogół czynności mających na celu rozpoznanie i rozstrzygnięcie
sprawy przewinienia dyscyplinarnego, o którego popełnienie żołnierz jest
obwiniony, prowadzonej w trybie uproszczonym lub zwykłym, a także postępowanie
w sprawie wzruszenia prawomocnego orzeczenia dyscyplinarnego;
6)   raport
dyscyplinarny – rozpatrzenie sprawy przewinienia dyscyplinarnego i wydanie
orzeczenia w toku postępowania dyscyplinarnego przez uprawniony do tego organ,
z udziałem określonych w ustawie osób;
7)   ukaranie –
prawomocne wymierzenie kary dyscyplinarnej oraz prawomocne zastosowanie środka
dyscyplinarnego, w tym z warunkowym zawieszeniem ich wykonania;
8)   żołnierz –
żołnierza pełniącego, w tym odbywającego, czynną służbę wojskową, o którym mowa
w ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej (Dz. U. z 2004 r. Nr 241, poz. 2416, z późn. zm.[2]))
oraz w ustawie z dnia 11 września 2003 r. o służbie wojskowej żołnierzy
zawodowych (Dz. U. z 2008 r. Nr 141, poz. 892, Nr
206, poz. 1288 i Nr 208, poz. 1308 oraz z 2009 r. Nr 26, poz. 157 i Nr 79, poz.
669);
9)   obwiniony –
żołnierza objętego postępowaniem dyscyplinarnym;
10)    przełożony
– żołnierza albo inną osobę niebędącą żołnierzem, którym na mocy przepisu prawa,
rozkazu, polecenia lub decyzji podporządkowano żołnierza lub żołnierzy;
11)    przełożony
dyscyplinarny – przełożonego uprawnionego do wyróżniania, wszczynania postępowań
dyscyplinarnych, wydawania orzeczeń związanych z postępowaniem dyscyplinarnym w
pierwszej instancji, a ponadto do podejmowania innych czynności w sprawach
dyscyplinarnych;
12)    wyższy
przełożony dyscyplinarny – przełożonego dyscyplinarnego, którego przepisy
ustawy upoważniają do rozpoznawania odpowiednio odwołania lub zażalenia
wniesionego w przypadkach określonych ustawą, a także do podejmowania innych
czynności w sprawach dyscyplinarnych;
13)    organ
orzekający – przełożonego dyscyplinarnego, organ wojskowy uprawniony do
orzekania o ukaraniu lub sąd wojskowy;
14)    organ odwoławczy
– wyższego przełożonego dyscyplinarnego, organ wojskowy lub sąd wojskowy,
właściwych do rozpatrzenia odpowiednio odwołania od orzeczenia lub zażalenia na
postanowienie, a także polecenia poddania się badaniom przed zastosowaniem
dyscyplinarnego środka zapobiegawczego; 
15)    rzecznik
dyscyplinarny – żołnierza, którego przepisy ustawy upoważniają do
przeprowadzenia czynności wyjaśniających i innych czynności w postępowaniu
dyscyplinarnym;
16)    dowódca
jednostki wojskowej – dowódcę (dyrektora, szefa, komendanta, prezesa lub inną
osobę na równorzędnym stanowisku służbowym) jednostki wojskowej;
17)    kierownik
instytucji cywilnej – ministra, kierownika urzędu lub innego szefa instytucji
cywilnej;
18)    jednostka
wojskowa – jednostkę wojskową, o której mowa w ustawie z dnia 21 listopada
1967 r. o powszechnym obowiązku obrony Rzeczypospolitej Polskiej oraz ustawie z
dnia 17 grudnia 1998 r. o zasadach użycia lub pobytu Sił Zbrojnych
Rzeczypospolitej Polskiej poza granicami państwa (Dz. U. Nr 162, poz. 1117, z
2004 r. Nr 210, poz. 2135 oraz z 2009 r. Nr 79, poz. 669 i Nr 161, poz.
1278), a także komórkę organizacyjną Ministerstwa Obrony Narodowej, jednostkę
organizacyjną podległą Ministrowi Obrony Narodowej lub przez niego nadzorowaną
oraz przedsiębiorstwo państwowe, dla którego jest on organem założycielskim;
19)    instytucja
wojskowa – jednostkę organizacyjną niebędącą oddziałem ani pododdziałem wojskowym,
pod­ległą Ministrowi Obrony Narodowej lub przez niego nadzorowaną;
20)    instytucja
cywilna – instytucję cywilną, o której mowa w ustawie z dnia
11 września 2003 r. o służbie wojskowej żołnierzy zawodowych;
21) narkotyk –
środek odurzający, substancję psychotropową i środek zastępczy, o których mowa
w ustawie z dnia 29 lipca 2005 r. o przeciwdziałaniu narkomanii (Dz. U. Nr 179,
poz. 1485, z późn. zm.[3])).
 
Art. 4.
1.   Przełożonymi
dyscyplinarnymi są:
1)   Minister
Obrony Narodowej i Naczelny Dowódca Sił Zbrojnych – w stosunku do wszystkich
żołnierzy;
2)   sekretarz
stanu, podsekretarz stanu oraz dyrektor generalny w Ministerstwie Obrony Narodowej
– w stosunku do podporządkowanych im żołnierzy;
3) Szef Sztabu
Generalnego Wojska Polskiego - w stosunku do podporządkowanych mu żołnierzy;
4)   przełożony
zajmujący stanowisko służbowe zaszeregowane do stopnia etatowego kaprala (mata) lub wyższe – w stosunku do
podporządkowanych mu żołnierzy;
5)   kierownik
instytucji cywilnej – w stosunku do podporządkowanych mu żołnierzy;
6)   inni
uprawnieni przełożeni, zajmujący stanowiska służbowe określone w rozporządzeniu,
o którym mowa w art. 56 – w stosunku do podporządkowanych im żołnierzy.
2.   Osoba, której czasowo powierzono
pełnienie obowiązków na stanowisku służbowym albo pełni je w zastępstwie,
posiada uprawnienia przysługujące przełożonemu dyscyplinarnemu wyznaczonemu na
to stanowisko.
 
Art. 5.
1.   W
postępowaniu dyscyplinarnym uczestniczy rzecznik dyscyplinarny, który jest
właściwy do prowadzenia czynności wobec:
1)   żołnierzy
posiadających stopień wojskowy szeregowych lub podoficerów – będący podoficerem
w stopniu wojskowym plutonowego (bosmanmata) lub
wyższym;
2)   oficerów
młodszych lub żołnierzy, o których mowa w pkt 1 – będący oficerem młodszym;
3)   oficerów
starszych lub żołnierzy, o których mowa w pkt 1 i 2 – będący oficerem starszym;
4)   oficerów
posiadających stopień generała brygady (kontradmirała) lub wyższy – oficer
posiadający stopień wojskowy generała brygady (kontradmirała) lub wyższy.
2.   Rzeczników
dyscyplinarnych wyznacza spośród żołnierzy zawodowych przełożony dyscyplinarny
zajmujący stanowisko służbowe co najmniej dowódcy jednostki wojskowej albo
kierownika instytucji cywilnej, określony w rozporządzeniu, o którym mowa w
art. 56. 
3.   W toku
postępowania dyscyplinarnego rzecznik dyscyplinarny jest niezależny,
w granicach określonych ustawą. 
4.   Rzecznikowi
dyscyplinarnemu za uczestniczenie oraz wykonywanie czynności w postępowaniu dyscyplinarnym
przysługuje dodatkowe wynagrodzenie, określone w rozporządzeniu, o którym mowa
w art. 56. 
5.   Przełożony
dyscyplinarny, który wyznaczył rzecznika dyscyplinarnego, odwołuje go wskutek:
1)   zaistnienia
okoliczności, które stanowią podstawę zwolnienia żołnierza z czynnej służby wojskowej;
2)   prawomocnego
skazania żołnierza przez sąd za przestępstwo lub wykroczenie albo przestępstwo
skarbowe lub wykroczenie skarbowe;
3)   prawomocnego
ukarania żołnierza;
4)   rozformowania
jednostki wojskowej albo likwidacji instytucji
cywilnej lub przeniesienia żołnierza do innej jednostki wojskowej albo
instytucji cywilnej, z zastrzeżeniem ust. 7. 
6.   Przełożony
dyscyplinarny, który wyznaczył rzecznika dyscyplinarnego, może  odwołać go
wskutek:
1)   wyznaczenia
żołnierza na inne stanowisko służbowe wymagające wykonywania zadań poza
dotychczasowym miejscem służby lub w znacznym stopniu utrudniających
pełnienie funkcji rzecznika dyscyplinarnego;
2)   niewykonywania
przez żołnierza obowiązków służbowych na zajmowanym stanowisku służbowym
nieprzerwanie przez okres dłuższy niż trzy miesiące;
3)   zrzeczenia
się przez żołnierza pełnienia funkcji rzecznika dyscyplinarnego.
7.   Rzecznika
dyscyplinarnego, który po przeniesieniu do innej jednostki wojskowej nadal
pozostaje w podporządkowaniu służbowym przełożonego dyscyplinarnego, który go
wyznaczył, można nie odwoływać z tej funkcji.
 
Art. 6.
1.   Sądem
wojskowym właściwym do orzekania lub rozpatrzenia odwołania i zażalenia albo
wniosku o wzruszenie prawomocnego orzeczenia dyscyplinarnego jest wojskowy sąd
garnizonowy lub wojskowy sąd okręgowy obejmujący swoją właściwością jednostkę
wojskową albo instytucję cywilną, w której żołnierz pełnił służbę w chwili:
1)   złożenia
wniosku o wydanie orzeczenia dyscyplinarnego w sprawie jego dotyczącej; 
2)   złożenia
odwołania od orzeczenia lub zażalenia na postanowienie; 
3)   złożenia
wniosku o wzruszenie prawomocnego orzeczenia dyscyplinarnego;
4)   zwolnienia z
czynnej służby wojskowej, jeżeli jego sprawa jest rozpoznawana po tym zwolnieniu.
2.   W sprawach
dyscyplinarnych sądy wojskowe orzekają jednoosobowo. 
 
Art. 7.
1.   Czynności
związane z reagowaniem dyscyplinarnym i informacje ich dotyczące, zawarte w
rozkazie lub decyzji oraz dokumentacji i ewidencji dyscyplinarnej, są jawne wyłącznie dla uczestników tych czynności
oraz innych uprawnionych na podstawie ustawy osób, chyba że ustawa stanowi
inaczej.
2.   W trakcie
reagowania dyscyplinarnego nie stosuje się drogi służbowej, chyba że ustawa
stanowi inaczej.
 
Art. 8.
1.   Do biegu
terminu określonego w ustawie nie wlicza się dnia, od którego liczy się dany
termin.
2.   Jeżeli termin
jest oznaczony w miesiącach, koniec terminu przypada na dzień miesiąca, który odpowiada
początkowemu dniowi terminu; jeżeli w miesiącu nie ma takiego dnia, koniec
terminu przypada w ostatnim dniu tego miesiąca.
3.   Jeżeli termin
upływa w dniu ustawowo wolnym od pracy, koniec terminu przypada na najbliższy
dzień roboczy.
4.   Termin uważa
się za zachowany, jeżeli przed jego upływem pismo zostało:
1) złożone przez
żołnierza w dowództwie jednostki wojskowej lub w kierownictwie instytucji cywilnej,
w której pełni służbę;
2) złożone przez
osobę pozbawioną wolności w administracji odpowiedniego zakładu;
3) złożone przez
członka załogi polskiego okrętu wojennego dowódcy okrętu;
4) złożone w
polskim urzędzie konsularnym;
5) nadane w
polskiej placówce pocztowej operatora publicznego.
5.   Pismo
omyłkowo wniesione przed upływem terminu do niewłaściwego organu w postępowaniu
dyscyplinarnym uważa się za wniesione z zachowaniem terminu.
6.   Organ
orzekający lub odwoławczy odmawia przyjęcia pisma wniesionego po terminie lub
przez osobę nieuprawnioną, a także wspólnie przez obwinionych.
 
Art. 9. 
W kwestiach
nieuregulowanych w ustawie w sprawach dyscyplinarnych w postępowaniu przed
sądem wojskowym stosuje się odpowiednio przepisy ustawy z dnia 6 czerwca
1997 r. – Kodeks postępowania karnego (Dz. U. Nr 89, poz. 555, z późn. zm.[4])).
 
DZIAŁ II
WYRÓŻNIANIE
 
Art. 10.
1.   Żołnierzowi
może być udzielone wyróżnienie za czyny świadczące o ofiarności i odwadze lub
za szczególne osiągnięcia w wykonywaniu zadań służbowych.
2.   Byłemu
żołnierzowi za zasługi określone w ust. 1 może być udzielone wyróżnienie,
o którym mowa w art. 11 ust. 1 pkt 3 i 8–12, przy
czym pośmiertnie wyłącznie w formie, o której mowa w art. 11 ust. 1 pkt 8,
10 i 12.
3.   Udzielenie
wyróżnienia stwierdza się w rozkazie lub decyzji. 
4.   Jednorazowo
nie można wyróżnić więcej niż dwoma wyróżnieniami.
 
Art. 11.
1.   Wyróżnieniami
są:
1)   zatarcie
ukarania przed upływem terminu określonego w ustawie; 
2)   pochwała;
3)   list
gratulacyjny;
4)   pismo
pochwalne ze zdjęciem wyróżnionego żołnierza na tle:
a)  flagi
państwowej Rzeczypospolitej Polskiej lub wojskowej,
b)  sztandaru
jednostki wojskowej lub bandery wojennej;
5)   urlop
nagrodowy;
6)   nagroda
rzeczowa;
7)   nagroda
pieniężna;
8)   wpisanie
zasług żołnierza do kroniki jednostki wojskowej;
9)   odznaka
honorowa;
10)    tytuł
honorowy;
11)    honorowa
broń biała;
12)    wpisanie
zasług żołnierza do Księgi Honorowej Wojska Polskiego.
2.   Ukaranego
żołnierza nie można wyróżnić, jeżeli jednocześnie nie jest mu udzielane
wyróżnienie, o którym mowa w ust. 1 pkt 1.
3.   Urlopu
nagrodowego jednorazowo udziela się na czas od trzech do sześciu dni roboczych.
4.   Łączny wymiar
urlopów nagrodowych w ciągu roku kalendarzowego nie może przekroczyć dwunastu
dni, przy czym w przypadku pełnienia czynnej służby wojskowej przez okres
krótszy niż rok, wymiar ten nie może przekroczyć liczby dni równej liczbie
rozpoczętych miesięcy tej służby.
5.   Nagrodę
rzeczową może stanowić przedmiot o wartości nie wyższej od dwukrotności
najniższego uposażenia zasadniczego żołnierza zawodowego, obowiązującego w dniu
udzielenia tej nagrody.
6.   Wysokość
nagrody pieniężnej nie może być wyższa od dwukrotności uposażenia zasadniczego
ostatnio otrzymanego przez wyróżnionego żołnierza.
 
Art. 12.
Pododdziały,
oddziały i instytucje wojskowe można wyróżnić za:
1)   czyny
świadczące o ofiarności i odwadze żołnierzy tych pododdziałów i oddziałów,
dokonane w czasie wojny lub w strefie działań wojennych;
2)   szczególne
osiągnięcia w wykonywaniu zadań służbowych, w tym szkoleniowych w czasie pokoju,
w razie ogłoszenia mobilizacji lub stanów nadzwyczajnych, użycia Sił Zbrojnych
Rzeczypospolitej Polskiej w kraju i poza granicami państwa w działaniach
antyterrorystycznych, akcjach humanitarnych, poszukiwawczych lub ratowniczych,
a także w zwalczaniu klęsk żywiołowych oraz likwidacji ich skutków. 
 
Art. 13.
Wyróżnieniami
dla pododdziałów, oddziałów i instytucji wojskowych są:
1) dyplom uznania;
2) wpisanie nazwy
i osiągnięć pododdziału do kroniki jednostki wojskowej;
3) tytuł honorowy;
4) wpisanie nazwy
i osiągnięć oddziału lub instytucji wojskowej do Księgi Honorowej Wojska Polskiego.
 
Art. 14.
1.   Wyróżnień, o
których mowa w art. 11, mogą udzielać:
1)   wymienionych
w pkt 1–3 i 5 – każdy przełożony dyscyplinarny;
2)   wymienionego
w pkt 4 – przełożeni dyscyplinarni określeni w rozporządzeniu, o którym mowa
w art. 15;
3)   wymienionych
w pkt 6 i 7 – przełożony dyscyplinarny zajmujący stanowisko służbowe
dowódcy jednostki wojskowej albo wyższe, jeżeli stanowiska te zostały
zaszeregowane do stopnia etatowego co najmniej majora (komandora podporucznika),
lub kierownik instytucji cywilnej;
4)   wymienionego
w pkt 8 – przełożony dyscyplinarny
zajmujący stanowisko służbowe dowódcy jednostki wojskowej albo wyższe, jeżeli
stanowiska te zostały zaszeregowane do stopnia etatowego co najmniej majora
(komandora podporucznika);
5)   wymienionych
w pkt 9–11 – Prezydent Rzeczypospolitej Polskiej oraz przełożeni dyscyplinarni
określeni w rozporządzeniu, o którym mowa w art. 15;
6)   wymienionego
w pkt 12 – Minister Obrony Narodowej lub Naczelny Dowódca Sił Zbrojnych.
2.   Wyróżnień, o
których mowa w art. 13, mogą udzielać:
1)   wymienionego
w pkt 1 – przełożony dyscyplinarny dowódcy pododdziału, oddziału lub instytucji
wojskowej;
2)   wymienionego
w pkt 2 – dowódca jednostki wojskowej;
3)   wymienionego
w pkt 3 – przełożeni dyscyplinarni określeni w rozporządzeniu, o którym mowa
w art. 15; 
4)   wymienionego
w pkt 4 – Minister Obrony Narodowej lub Naczelny Dowódca Sił Zbrojnych.
3.   Przełożony
dyscyplinarny może wystąpić do wyższego przełożonego dyscyplinarnego
o udzielenie wyróżnienia, jeżeli sam nie jest uprawniony do jego udzielenia.
 
Art. 15.
1.   Minister
Obrony Narodowej określi, w drodze rozporządzenia:
1)   szczegółowe
warunki i tryb wyróżniania;
2)   przełożonych
dyscyplinarnych uprawnionych do udzielania wyróżnień, o których mowa
w art. 14 ust. 1 pkt 2 i 5 oraz ust. 2 pkt 3;
3)   rodzaje
odznak honorowych, tytułów honorowych oraz honorowej broni białej;
4)   wzory odznak
honorowych, odznak i znaków tytułów honorowych oraz honorowej broni białej;
5) sposób noszenia
odznak honorowych, odznak tytułów honorowych oraz honorowej broni białej, a
także eksponowania, przekazywania i przechowywania niektórych wyróżnień;
6)   pododdziały,
oddziały i instytucje wojskowe, które mogą być wyróżnione poszczególnymi rodzajami
wyróżnień;
7)   szczegółowe
warunki tworzenia funduszu przeznaczonego na wyróżnienia oraz dysponowania tym
funduszem.
2.   W
rozporządzeniu, o którym mowa w ust. 1, należy w szczególności uwzględnić:
1)   rodzaje
osiągnięć będących kryterium wyróżnienia, a zwłaszcza mających znaczenie dla
obronności państwa i Sił Zbrojnych Rzeczypospolitej Polskiej oraz czynów
świadczących o ofiarności i odwadze w warunkach pełnienia czynnej służby
wojskowej po ogłoszeniu mobilizacji, w stanach nadzwyczajnych, w czasie wojny,
a także podczas wykonywania zadań służbowych w strefie działań wojennych oraz w
przypadku użycia Sił Zbrojnych Rzeczypospolitej Polskiej poza granicami
państwa, jak również udziału w akcjach humanitarnych, poszukiwawczych lub
ratowniczych;
2)   charakter
wykonywanych zadań i odpowiedniość struktur organizacyjnych Ministerstwa Obrony
Narodowej oraz jednostek organizacyjnych podległych Ministrowi Obrony Narodowej
lub przez niego nadzorowanych, a także instytucji cywilnych, w których
żołnierze pełnią służbę;
3)   wysokość i
sposób ustalania środków finansowych przeznaczonych na wyróżnienia,
a także sposób ustalania wielkości środków pozostających w dyspozycji
dowódców jednostek wojskowych oraz Ministra Obrony Narodowej, jednostki
wojskowe, w których tworzy się fundusz przeznaczony na wyróżnienia, organy
uprawnione do tworzenia tego funduszu, sposób ustalania jego środków oraz
organy uprawnione do dysponowania tym funduszem;
4)   uroczysty
charakter udzielania wyróżnień oraz sposób wręczania niektórych z nich, zgodnie
z ceremoniałem wojskowym.
 
 
DZIAŁ III
REAGOWANIE
DYSCYPLINARNE
 
Rozdział 1
Zasady ogólne
odpowiedzialności dyscyplinarnej
 
Art. 16.
1.   Odpowiedzialność
dyscyplinarną ponosi żołnierz, który popełnia przewinienie dyscyplinarne. 
2.   Przewinienie
dyscyplinarne może być popełnione zarówno umyślnie, jak i nieumyślnie.
3.   Nie popełnia
przewinienia dyscyplinarnego żołnierz, jeżeli nie można przypisać mu winy w
czasie popełniania czynu.
4.   Obwinionego
uważa się za niewinnego, dopóki jego wina nie zostanie stwierdzona prawomocnym
orzeczeniem organu orzekającego.
5.   Niedające się
usunąć wątpliwości rozstrzyga się na korzyść obwinionego.
6.   W stosunku do
sprawcy przewinienia dyscyplinarnego można poprzestać na zwróceniu mu uwagi
albo przeprowadzeniu z nim rozmowy ostrzegawczej, jeżeli okoliczności sprawy
nie budzą wątpliwości i uznaje się te działania za wystarczające.
 
Art. 17.
1.   Żołnierz
ponosi odpowiedzialność dyscyplinarną za popełnienie przewinienia dyscyplinarnego,
posiadającego jednocześnie znamiona innego czynu zabronionego, jeżeli to
naruszenie prawa miało związek ze służbą wojskową, niezależnie od odpowiedzialności
ponoszonej na podstawie innych przepisów.
2.   Żołnierz
ponosi odpowiedzialność dyscyplinarną również za:
1)   czyny, za
które właściwe organy są uprawnione do nakładania kar porządkowych lub wymierzania
kar pieniężnych, jeżeli właściwy organ wystąpił z wnioskiem o ukaranie
dyscyplinarne do dowódcy jednostki wojskowej lub kierownika instytucji
cywilnej;
2)   czyny o
znamionach przestępstwa ściganego na wniosek dowódcy jednostki wojskowej albo
wykroczenia ściganego na żądanie dowódcy jednostki wojskowej lub kierownika
instytucji cywilnej, jeżeli uprawniony dowódca lub kierownik instytucji
cywilnej odstąpił od złożenia wniosku albo żądania;
3)   czyny o
znamionach przestępstwa lub wykroczenia albo przestępstwa skarbowego lub wykroczenia
skarbowego, jeżeli sąd lub prokurator albo inny organ uprawniony do orzekania
w tych sprawach wystąpił do dowódcy jednostki wojskowej lub kierownika
instytucji cywilnej z wnioskiem o ukaranie dyscyplinarne.
3.   Ilekroć w
dalszych przepisach jest mowa o przewinieniu dyscyplinarnym, przepisy
te stosuje się również do czynów, o których mowa w ust. 1 i 2.
4.   Żołnierz za
popełnienie czynu będącego naruszeniem wyłącznie zasad etyki oraz godności i
honoru żołnierza nie ponosi odpowiedzialności dyscyplinarnej. 
 
Art. 18.
1.   Sędziowie
sądów wojskowych, będący żołnierzami, ponoszą odpowiedzialność dyscyplinarną za
przewinienia dyscyplinarne na zasadach określonych w ustawie z dnia 21 sierpnia
1997 r. – Prawo o ustroju sądów wojskowych (Dz. U. z 2007 r. Nr 226,
poz. 1676, z 2008 r. Nr 237, poz. 1651 oraz z 2009 r. Nr 26, poz. 157, Nr
56, poz. 459 i Nr 157, poz. 1241).
2.   Prokuratorzy
i asesorzy wojskowych jednostek organizacyjnych prokuratury, będący
żołnierzami, ponoszą odpowiedzialność dyscyplinarną za przewinienia dyscyplinarne
na zasadach określonych w ustawie z dnia 20 czerwca 1985 r. o prokuraturze (Dz.
U. z 2008 r. Nr 7, poz. 39 oraz z 2009 r. Nr 1, poz. 4, Nr 26, poz. 156 i
157 i Nr 56, poz. 459).
 
Art. 19.
Odpowiedzialność
dyscyplinarna na podstawie ustawy nie wyłącza odpowiedzialności dyscyplinarnej
za: 
1)   przewinienia
dyscyplinarne polegające na naruszeniu przepisów o wykonywaniu specjalności
zawodowej – żołnierzy, których przynależność do samorządów zawodowych jest
obowiązkowa;
2)   naruszenie
przepisów obowiązujących w uczelni oraz za czyny uchybiające godności studenta
lub doktoranta – żołnierzy, którzy odbywają studia lub studia doktoranckie w
uczelni wojskowej; 
3)   postępowanie
uchybiające obowiązkom nauczyciela akademickiego lub godności zawodu nauczycielskiego
– żołnierzy będących nauczycielami akademickimi.
 
Rozdział 2
Wymierzanie kar
dyscyplinarnych i stosowanie środków dyscyplinarnych
 
Art. 20.
1.   Organ orzekający wymierza obwinionemu
karę dyscyplinarną lub stosuje wobec niego środek dyscyplinarny według swojego
uznania, w granicach przewidzianych ustawą, uwzględniając stopień winy, stopień
szkodliwości przewinienia dyscyplinarnego oraz cele zapobiegawcze i
wychowawcze, które przez ukaranie ma się osiągnąć. 
2.   Orzekając o ukaraniu, organ
orzekający uwzględnia w szczególności sposób popełnienia przewinienia
dyscyplinarnego, rodzaj i stopień naruszenia ciążących na obwinionym
obowiązków, rodzaj i rozmiar następstw przewinienia dyscyplinarnego oraz
właściwości i warunki osobiste żołnierza, przebieg jego służby przed
popełnieniem przewinienia dyscyplinarnego i zachowanie się żołnierza po jego
popełnieniu.
3.   Wymierzenie surowszej kary
dyscyplinarnej albo zaostrzenie jej wymiaru lub zastosowanie surowszego rodzaju
środka dyscyplinarnego albo zaostrzenie jego wymiaru lub zastosowanie większej
liczby środków dyscyplinarnych może nastąpić, jeżeli:
1)   obwiniony
działał wspólnie z innymi żołnierzami lub w obecności innych żołnierzy,
a także w obecności podwładnego, wspólnie z nim lub na jego szkodę; 
2)   obwiniony
znajdował się pod wpływem alkoholu, narkotyku lub innych podobnie działających
substancji i środków;
3)   działanie
obwinionego nastąpiło z niskich pobudek lub jego czyn zasługuje na szczególne potępienie;
4)   w następstwie
przewinienia dyscyplinarnego zaistniały poważne skutki dla gotowości
i zdolności bojowej oraz interesu Sił Zbrojnych Rzeczypospolitej Polskiej;

5)   przewinienie
dyscyplinarne zostało popełnione przed zatarciem ukarania za inne przewinienie
dyscyplinarne.
4.   Wymierzenie łagodniejszej kary
dyscyplinarnej albo zmniejszenie jej wymiaru lub zastosowanie lżejszego środka
dyscyplinarnego albo zmniejszenie jego wymiaru lub zastosowanie mniejszej
liczby środków dyscyplinarnych może nastąpić, jeżeli obwiniony:
1)   działał
nieumyślnie;
2)   podjął
starania o zmniejszenie skutków popełnionego czynu;
3)   nie miał
należytego doświadczenia zawodowego w zakresie wykonywanej czynności służbowej;
4)   ujawnił
istotne i nieznane wcześniej okoliczności popełnienia przewinienia
dyscyplinarnego;
5)   złożył
wniosek o dobrowolne poddanie się ukaraniu.
 
Art. 21. 
1.   Za popełnione
przewinienie dyscyplinarne wymierza się tylko jedną karę dyscyplinarną.
2.   Za
popełnienie kilku przewinień dyscyplinarnych wymierza się jedną karę dyscyplinarną
odpowiednio surowszą.
3.   Niezależnie
od liczby przewinień dyscyplinarnych można zastosować jeden lub więcej środków
dyscyplinarnych.
 
Art. 22.
1.   Nie można
ukarać dyscyplinarnie po upływie roku od dnia popełnienia przewinienia
dyscyplinarnego, z zastrzeżeniem ust. 2-4.
2.   Nie
można ukarać
dyscyplinarnie po zwolnieniu żołnierza z czynnej służby wojskowej. 
3.   Jeżeli przewinieniem
dyscyplinarnym jest czyn, o którym mowa w art. 17 ust. 1 lub 2,
przedawnienie ukarania dyscyplinarnego następuje z upływem, określonego w
odrębnych przepisach, terminu przedawnienia karalności tego czynu.
4.   Jeżeli
popełnienie przewinienia dyscyplinarnego zależy od wystąpienia skutku dokonanego
czynu, bieg przedawnienia ukarania rozpoczyna się od czasu, gdy skutek ten
wystąpił.
5.   Terminy
określone w ust. 1 i 4 nie biegną w okresie zawieszenia postępowania
dyscyplinarnego. 
 
Art. 23.
1.   Organ orzekający
może orzec o odstąpieniu od ukarania albo warunkowo zawiesić wykonanie orzeczonej
kary pieniężnej oraz
środka dyscyplinarnego polegającego na zobowiązaniu do wykonania dodatkowych
zadań służbowych, jeżeli stopień winy lub stopień szkodliwości przewinienia
dyscyplinarnego nie jest znaczny, a właściwości i warunki osobiste żołnierza
oraz dotychczasowy przebieg jego służby uzasadniają przypuszczenie, że mimo
odstąpienia od ukarania albo zawieszenia wykonania ukarania będzie on
przestrzegał dyscypliny wojskowej.
2.   Warunkowe
zawieszenie wykonania ukarania następuje na okres próby, który wynosi od
miesiąca do trzech miesięcy i biegnie od dnia, w którym orzeczenie stało się
prawomocne.
3.   Organ
orzekający może zarządzić wykonanie ukarania, które zostało zawieszone, jeżeli
żołnierz w okresie próby popełnia przewinienie dyscyplinarne lub uchyla się od
spełnienia obowiązku wynikającego z zastosowanego środka dyscyplinarnego.
 
Art. 24. 
Karami
dyscyplinarnymi są:
1)   upomnienie;
2)   nagana;
3)   kara
pieniężna;
4)   ostrzeżenie o
niepełnej przydatności na zajmowanym stanowisku służbowym;
5)   odwołanie z
zajmowanego stanowiska służbowego;
6)   ostrzeżenie o
niepełnej przydatności do służby kandydackiej, służby przygotowawczej, okresowej
służby wojskowej albo do zawodowej służby wojskowej;
7)   usunięcie ze
służby kandydackiej, służby przygotowawczej, z okresowej służby wojskowej albo
zawodowej służby wojskowej.
 
Art. 25. 
Kary
dyscyplinarne, o których mowa w art. 24, mogą wymierzać:
1)   wymienione w
pkt 1 i 2 – każdy przełożony dyscyplinarny;
2)   wymienioną w
pkt 3 – przełożony dyscyplinarny zajmujący stanowisko służbowe zaszeregowane do
stopnia etatowego kapitana (kapitana marynarki) albo
wyższe lub kierownik instytucji cywilnej;
3)   wymienione w
pkt 4 i 6 – przełożony dyscyplinarny zajmujący stanowisko służbowe nie niższe
niż dowódcy jednostki wojskowej lub kierownik instytucji cywilnej;
4)   wymienioną w
pkt 5 – przełożony dyscyplinarny zajmujący stanowisko służbowe nie niższe niż
dowódcy jednostki wojskowej zaszeregowane do stopnia etatowego co najmniej
podpułkownika (komandora porucznika) lub kierownik instytucji cywilnej;
5)   wymienioną w
pkt 7 – odpowiednio wobec:
a)  żołnierza
służby kandydackiej lub służby przygotowawczej – rektor uczelni wojskowej lub
komendant szkoły podoficerskiej, centrum lub ośrodka szkolenia,
b) żołnierza
okresowej służby wojskowej - przełożony dyscyplinarny zajmujący stanowisko
służbowe nie niższe niż dowódcy jednostki wojskowej,
c)   żołnierza
zawodowego – organ wojskowy, który byłby uprawniony do powołania tego żołnierza
do zawodowej służby wojskowej w chwili wymierzania kary, albo nadrzędne nad nim
organy wojskowe.
 
Art. 26.
Karę upomnienia
wymierza się przez wytknięcie żołnierzowi przewinienia dyscyplinarnego, jakiego
się dopuścił.
 
Art. 27.
Karę nagany
wymierza się przez wytknięcie żołnierzowi przewinienia dyscyplinarnego, jakiego
się dopuścił, oraz ostrzeżenie, że kolejne naruszenie dyscypliny wojskowej
przed zatarciem ukarania może skutkować ukaraniem surowszą karą dyscyplinarną.
 
Art. 28.
1.   Karę pieniężną
wymierza się w stawkach dziennych, określając liczbę stawek. 
2.   Stawka
dzienna stanowi jedną trzydziestą miesięcznego uposażenia zasadniczego
otrzymanego przez żołnierza w miesiącu, w którym popełnił on przewinienie dyscyplinarne.
3.   Liczba stawek
wynosi od jednej do dziesięciu, przy czym karę przekraczającą pięć stawek dziennych
można potrącać w miesięcznych ratach, a karę wykonywaną w ostatnim miesiącu
czynnej służby wojskowej potrąca się w całości, niezależnie od jej wysokości. 
 
Art. 29.
Karę ostrzeżenia
o niepełnej przydatności na zajmowanym stanowisku służbowym wymierza się przez
wytknięcie żołnierzowi przewinienia dyscyplinarnego, jakiego się dopuścił, oraz
ostrzeżenie, że kolejne rażące naruszenie dyscypliny wojskowej może skutkować
wymierzeniem surowszej kary dyscyplinarnej, w szczególności kary odwołania z
zajmowanego stanowiska służbowego.
 
Art. 30.
1.   Wymierzenie
kary odwołania z zajmowanego stanowiska służbowego oznacza zwolnienie
z dotychczas zajmowanego stanowiska służbowego.
2.   Żołnierza,
któremu wymierzono karę, o której mowa w ust. 1, zwalnia się z dotychczas
zajmowanego stanowiska i wyznacza na inne stanowisko służbowe albo przenosi do
rezerwy kadrowej, na zasadach określonych w ustawie z dnia 11 września
2003 r. o służbie wojskowej żołnierzy zawodowych.
3.   Karę, o
której mowa w ust. 1, można wymierzyć, jeżeli żołnierz popełnił przewinienie
dyscyplinarne:
1)   o którym mowa
w art. 17 ust. 2 pkt 2 lub 3;
2)   polegające na
rażącym niedopełnieniu obowiązków lub przekroczeniu uprawnień wynikających z
zajmowanego stanowiska służbowego;
3)   przed
zatarciem uprzednio orzeczonej kary ostrzeżenia o niepełnej przydatności na
zajmowanym stanowisku służbowym.
 
Art. 31.
Karę ostrzeżenia
o niepełnej przydatności do służby kandydackiej, służby przygotowawczej,
okresowej służby wojskowej albo do zawodowej służby wojskowej wymierza się
przez wytknięcie żołnierzowi przewinienia dyscyplinarnego, jakiego się dopuścił,
oraz ostrzeżenie, że kolejne naruszenie dyscypliny wojskowej przed zatarciem
ukarania może skutkować ukaraniem karą usunięcia ze służby kandydackiej, służby
przygotowawczej, z okresowej służby wojskowej albo zawodowej służby wojskowej.
 
Art. 32. 
1.   Wymierzenie
kary usunięcia ze służby kandydackiej, służby przygotowawczej, z okresowej
służby wojskowej albo zawodowej służby wojskowej oznacza zwolnienie z tej
służby.
2.   Karę, o
której mowa w ust. 1, można wymierzyć, jeżeli żołnierz popełnił rażące
przewinienie dyscyplinarne:
1)   o którym mowa
w art. 17 ust. 2 pkt 2 lub 3;
2)   przed
zatarciem uprzednio orzeczonej kary ostrzeżenia o niepełnej przydatności do
służby kandydackiej, służby przygotowawczej, okresowej służby wojskowej albo do
zawodowej służby wojskowej; 
3)   które
świadczy, że postępowanie tego żołnierza nie daje rękojmi dalszego rzetelnego
pełnienia służby wojskowej.
 
Art. 33. 
1.   Środkami
dyscyplinarnymi są:
1)   zobowiązanie
do przeproszenia pokrzywdzonego;
2)   zobowiązanie
do wykonania dodatkowych zadań służbowych;
3)   zobowiązanie
do naprawienia wyrządzonej szkody;
4)   pozbawienie
prawa do noszenia odznaki honorowej lub odznaki tytułu honorowego oraz udziału
w uroczystościach wojskowych i państwowych z udziałem wojska;
5)   podanie
informacji o ukaraniu do wiadomości innych osób.
2.   Środek
dyscyplinarny można zastosować samoistnie albo obok kary dyscyplinarnej. 
 
Art. 34. 
Środki
dyscyplinarne, o których mowa w art. 33 ust. 1, mogą stosować:
1)   wymienione w
pkt 1, 2 i 5 – każdy przełożony dyscyplinarny;
2)   wymienione w
pkt 3 i 4 – przełożony dyscyplinarny zajmujący stanowisko służbowe zaszeregowane
do stopnia etatowego młodszego chorążego (młodszego chorążego marynarki) albo
wyższe lub kierownik instytucji cywilnej.
 
Art. 35.
1.   Środek
dyscyplinarny zobowiązania do wykonania dodatkowych zadań służbowych: 
1)   oznacza obowiązek wykonywania przez
ukaranego w czasie wolnym od zajęć służbowych zadań służbowych na rzecz
jednostki wojskowej lub instytucji cywilnej, określonych przez przełożonego
dyscyplinarnego w wymiarze do trzech godzin dziennie;
2) stosuje się na
okres od trzech do czternastu dni;
3)   można
zastosować obok kary dyscyplinarnej wymienionej w art. 24 pkt 1–4 i 6.
2.   Środek
dyscyplinarny pozbawienia prawa do noszenia odznaki honorowej lub odznaki
tytułu honorowego oraz udziału w uroczystościach wojskowych i państwowych
z udziałem wojska obejmuje utratę prawa do noszenia odznaki honorowej lub
odznaki tytułu honorowego, o których mowa w art. 11 ust. 1 pkt 9 i 10 oraz
art. 13 pkt 3, a także
wyłączenie żołnierza z uczestnictwa w uroczystościach wojskowych i
państwowych z udziałem wojska, w okresie od dnia uprawomocnienia się orzeczenia
o ukaraniu do dnia zatarcia ukarania.
3.   Środek
dyscyplinarny podania informacji o ukaraniu do wiadomości innych osób polega na
zamieszczeniu tej informacji w rozkazie lub decyzji, a następnie jej odczytaniu
w czasie odprawy lub na zbiórce oraz wykorzystaniu informacji o ukaraniu w
analizach lub ocenach dyscypliny wojskowej.
 
Rozdział 3
Dyscyplinarne
środki zapobiegawcze
 
Art. 36.
1.   W przypadkach
określonych ustawą przełożony dyscyplinarny może stosować wobec podporządkowanych
sobie żołnierzy następujące dyscyplinarne środki zapobiegawcze:
1)   niedopuszczenie
do wykonywania czynności służbowych;
2)   osadzenie w
izbie zatrzymań;
3)   zawieszenie w
czynnościach służbowych.
2.   Uprawnienia,
o których mowa w ust. 1 pkt 1 i 2, przysługują również wojskowym organom porządkowym
i Żandarmerii Wojskowej wobec żołnierzy, do których ze względu na okoliczności,
miejsce i czas są właściwymi organami do zastosowania dyscyplinarnych środków
zapobiegawczych.
 
Art. 37. 
1.   Niedopuszczenie
do wykonywania czynności służbowych stosuje się, jeżeli istnieje uzasadnione
przypuszczenie, że żołnierz znajduje się w stanie nietrzeźwości lub odurzenia,
po użyciu alkoholu, narkotyku lub pod wpływem podobnie działającego środka.
2.   Środka, o
którym mowa w ust. 1, można nie stosować w przypadku zagrożenia życia lub
zdrowia żołnierza lub innej osoby albo zagrożenia zniszczeniem lub uszkodzeniem
mienia. 
 
Art. 38.
1.   Osadzenie w
izbie zatrzymań można zastosować wobec żołnierza będącego w stanie
nietrzeźwości lub odurzenia w obiekcie zajmowanym przez organ wojskowy,
a także w rejonie obiektów koszarowych lub zakwaterowania przejściowego
jednostki wojskowej albo w innym miejscu wykonywania zadań służbowych lub
w miejscu publicznym, który swoim zachowaniem daje powód do zgorszenia,
znajduje się w okolicznościach zagrażających jego zdrowiu lub życiu albo
zagraża zdrowiu lub życiu innej osoby lub mieniu.
2.   Jeżeli brak
jest możliwości osadzenia żołnierza w izbie zatrzymań albo jego warunki
zdrowotne to uzasadniają, przełożony dyscyplinarny, wojskowy organ porządkowy
lub Żandarmeria Wojskowa może polecić doprowadzenie tego żołnierza do miejsca
zamieszkania lub zakwaterowania albo, zgodnie z diagnozą lekarza, skierować go
do izby chorych lub zakładu opieki zdrowotnej.
3.   Żołnierza
osadzonego w izbie zatrzymań zwalnia się niezwłocznie po wytrzeźwieniu lub
ustaniu stanu odurzenia, nie później niż z upływem dwudziestu czterech godzin
od chwili osadzenia.
 
Art. 39.
1.   Zawieszenie w
czynnościach służbowych można zastosować wobec żołnierza  objętego postępowaniem
dyscyplinarnym, jeżeli rażąco naruszył dyscyplinę wojskową, a charakter
zarzucanego przewinienia dyscyplinarnego lub okoliczności jego popełnienia
wskazują na potrzebę niezwłocznego odsunięcia tego żołnierza od wykonywania
czynności na zajmowanym stanowisku służbowym lub związanych z pełnioną funkcją.
2.   Żołnierz
zawieszony w czynnościach służbowych zostaje odsunięty od wykonywania
dotychczasowych obowiązków służbowych oraz wykonuje zadania określone przez
przełożonego dyscyplinarnego.
3.   Zawieszenie w
czynnościach służbowych powinno zostać zakończone niezwłocznie, gdy ustaną
przyczyny je uzasadniające, nie później jednak niż z upływem jednego miesiąca,
z zastrzeżeniem ust. 4.
4.   Przełożony
dyscyplinarny w szczególnie uzasadnionych przypadkach może przedłużyć okres zawieszenia
żołnierza w czynnościach służbowych do trzech miesięcy.
5.   Zawieszenie w
czynnościach służbowych ustaje, przed upływem terminów, o których mowa w ust. 3
i 4, z dniem uprawomocnienia się orzeczenia wydanego wobec obwinionego za
przewinienie dyscyplinarne, które było przyczyną zawieszenia.
 
Art. 40.
1.   Przed
zastosowaniem dyscyplinarnego środka zapobiegawczego niedopuszczenia do
wykonywania czynności służbowych lub osadzenia w izbie zatrzymań przełożony
dyscyplinarny, wojskowy organ porządkowy lub Żandarmeria Wojskowa poleca
poddanie żołnierza badaniom koniecznym do ustalenia zawartości alkoholu lub
narkotyku w organizmie tego żołnierza, w tym zabiegowi pobrania krwi, zwanymi dalej „badaniami”. 
2.   Żołnierz jest
obowiązany poddać się badaniom oraz zabiegom niezbędnym do wykonania podstawowych
badań laboratoryjnych, pod warunkiem że dokonywane są z zachowaniem wskazań
wiedzy medycznej i nie zagrażają jego zdrowiu.
3.   Badania
laboratoryjne i zabiegi niezbędne do ich wykonania przeprowadzane w ramach
badań mogą być dokonywane wyłącznie przez uprawnionych do tego pracowników
ochrony zdrowia.
4.   Polecenie
poddania się badaniom przekazuje się żołnierzowi ustnie, a następnie stwierdza
się w rozkazie lub decyzji, z których wyciąg niezwłocznie doręcza się
żołnierzowi, oraz poucza się go o prawie, terminie i trybie wniesienia
zażalenia, o którym mowa w ust. 7.
5.   Z badań lub w
przypadku braku możliwości ich przeprowadzenia sporządza się protokół.
6.   Odmowa
żołnierza poddania się badaniom lub uniemożliwienie ich przeprowadzenia nie
wyłącza zastosowania środków zapobiegawczych.
7.   Żołnierzowi
przysługuje prawo złożenia zażalenia do wyższego przełożonego dyscyplinarnego
lub przełożonego wojskowego organu porządkowego albo komendanta jednostki
organizacyjnej Żandarmerii Wojskowej, której żołnierz zastosował ten środek, w
terminie trzech dni od dnia doręczenia wyciągu, o którym mowa w ust. 4, na:
1) polecenie
poddania badaniom;
2) warunki i
sposób przeprowadzenia tych badań.
8.   Koszty badań
ponoszone są z budżetu państwa, z części, której dysponentem jest Minister
Obrony Narodowej. 
9.   Do zamówień
na przeprowadzanie badań nie stosuje się przepisów ustawy z dnia 29 stycznia
2004 r. – Prawo zamówień publicznych (Dz. U. z 2007
r. Nr 223, poz. 1655, z późn. zm.[5])).
 
Art. 41. 
1.   Żołnierzowi
przysługuje zażalenie na postanowienie o zastosowaniu dyscyplinarnego środka
zapobiegawczego niedopuszczenia do wykonywania czynności służbowych,
zawieszenia w czynnościach służbowych lub przedłużenia okresu tego zawieszenia
oraz osadzenia w izbie zatrzymań.
2.   W zażaleniu
żołnierz może się domagać uchylenia, zmiany oraz zbadania zasadności i
legalności zastosowania lub przedłużenia stosowania, a także prawidłowości
wykonania dyscyplinarnego środka zapobiegawczego.
3.   Żołnierz może
wnieść zażalenie w terminie trzech dni od dnia doręczenia mu postanowienia o zastosowaniu
lub przedłużeniu stosowania względem niego dyscyplinarnego środka zapobiegawczego.
4.   Wniesienie
zażalenia nie wstrzymuje wykonania postanowienia o zastosowaniu lub
przedłużeniu stosowania dyscyplinarnego środka zapobiegawczego.
5.   Na
postanowienie o zastosowaniu dyscyplinarnego środka zapobiegawczego:
1)   niedopuszczenia
żołnierza do wykonywania czynności służbowych – zażalenie rozpatruje odpowiednio
wyższy przełożony dyscyplinarny lub przełożony wojskowego organu porządkowego
albo komendant jednostki organizacyjnej Żandarmerii Wojskowej, której żołnierz zastosował ten środek;
2)   zawieszenia
żołnierza w czynnościach służbowych oraz o przedłużeniu okresu tego zawieszenia
– zażalenie rozpatruje wyższy przełożony dyscyplinarny;
3)   osadzenia w
izbie zatrzymań – zażalenie rozpatruje wojskowy sąd garnizonowy.
6.   Na
postanowienie o zastosowaniu dyscyplinarnego środka zapobiegawczego wydane
przez Ministra Obrony Narodowej lub kierownika instytucji cywilnej zażalenie
rozpatruje wojskowy sąd garnizonowy. 
7.   W sprawach
zażalenia na zastosowanie dyscyplinarnych środków zapobiegawczych stosuje się odpowiednio
art. 52 ust. 1, 3 i 5.
 
Art. 42. 
Minister Obrony
Narodowej w porozumieniu z ministrem właściwym do spraw zdrowia i Ministrem Sprawiedliwości,
odpowiednio do ich właściwości, określi, w drodze rozporządzenia:
1)   szczegółowy
tryb postępowania w sprawach stosowania dyscyplinarnych środków zapobiegawczych,
z uwzględnieniem:
a)  postępowania,
odpowiednio, przełożonego dyscyplinarnego, wojskowego organu porządkowego i
Żandarmerii Wojskowej przed zastosowaniem tych środków,
b)  uchylenia,
wygaśnięcia lub zmiany postanowienia o zastosowaniu dyscyplinarnego środka
zapobiegawczego,
c)   treści
postanowień w tych sprawach,
d)  sposobu i
terminu zawiadamiania właściwych przełożonych, organów wojskowych
i zainteresowanych osób o zastosowaniu dyscyplinarnego środka
zapobiegawczego,
e)  czynności i
terminów rozpatrywania zażaleń na zastosowanie dyscyplinarnych środków
zapobiegawczych;
2)   warunki
osadzania żołnierza w izbie zatrzymań oraz organizację osadzania żołnierzy
w izbach zatrzymań, z uwzględnieniem:
a)  trybu
doprowadzania do izby zatrzymań żołnierza, w stosunku do którego zostało wydane
postanowienie o osadzeniu w izbie zatrzymań,
b)  warunków
przyjęcia żołnierza doprowadzonego do izby zatrzymań i postępowania
w razie jego nieprzyjęcia do izby zatrzymań,
c)   czynności
dokonywanych przez obsługę izby zatrzymań wobec osadzonych żołnierzy,
3)   rodzaje,
zakres, przypadki, warunki i sposób dokonywania badań, o których mowa
w art. 40, w celu zapewnienia prawidłowości ich przeprowadzania, sposób
postępowania w przypadku odmowy poddania się badaniu przez żołnierza, procedurę
składania i rozpatrywania zażaleń w tych sprawach
      –
dostosowując przepisy określone w pkt 1–3 do warunków pełnienia czynnej służby
wojskowej po ogłoszeniu mobilizacji, w stanach nadzwyczajnych, w czasie wojny,
a także podczas wykonywania zadań służbowych w strefie działań wojennych oraz w
przypadku użycia Sił Zbrojnych Rzeczypospolitej Polskiej poza granicami
państwa, jak również udziału w akcjach humanitarnych, poszukiwawczych lub ratowniczych.
 
Rozdział 4
Zasady i przebieg
postępowania dyscyplinarnego
 
Art. 43. 
1. Postępowanie
dyscyplinarne w trybie zwykłym obejmuje postępowanie przed organem orzekającym
w pierwszej instancji oraz przed organem odwoławczym.
2. Postępowanie
dyscyplinarne w trybie uproszczonym obejmuje postępowanie przed organem orzekającym
w pierwszej instancji.
 
Art. 44. 
1.   Przełożony
dyscyplinarny niezwłocznie wszczyna postępowanie dyscyplinarne, jeżeli istnieje
uzasadnione przypuszczenie, że żołnierz popełnił przewinienie dyscyplinarne,
z zastrzeżeniem art. 47.
2.   Przełożony
dyscyplinarny wszczyna postępowanie dyscyplinarne również na polecenie
przełożonego albo na wniosek:
1)   organu
kontroli;
2)   wojskowego
organu porządkowego;
3)   Żandarmerii
Wojskowej;
4)   sądu,
prokuratora albo innego organu uprawnionego do rozpatrywania sprawy o czyn,
o którym mowa w art. 17 ust. 2 pkt 1 lub 3.
3.   Przełożony
dyscyplinarny wszczyna postępowanie dyscyplinarne także na uzasadniony wniosek:
1)   podwładnego;
2)   pokrzywdzonego.
 
Art. 45.
1.   W toku
postępowania dyscyplinarnego w trybie zwykłym prowadzi się czynności
wyjaśniające, z zastrzeżeniem ust. 3 i art. 51 ust. 4.
2.   Przeprowadzenie
czynności wyjaśniających, o których mowa w ust. 1, przełożony dyscyplinarny poleca
rzecznikowi dyscyplinarnemu, który zobowiązany jest zakończyć je w ciągu
trzydziestu dni od dnia wydania polecenia.
3.   Czynności
wyjaśniających nie przeprowadza się, jeżeli postępowanie dyscyplinarne wszczęto
na jeden z wniosków, o których mowa w art. 44 ust. 2 pkt 3 i 4. 
4.   Każdy organ
oraz rzecznik dyscyplinarny biorący udział w postępowaniu dyscyplinarnym,
obowiązany jest badać oraz uwzględniać okoliczności przemawiające zarówno na
korzyść, jak i na niekorzyść obwinionego.
5.   Postępowanie
dyscyplinarne w trybie zwykłym wszczyna się, wydając pisemne postanowienie, w
którym przedstawia się obwinionemu zarzut popełnienia przewinienia
dyscyplinarnego.
6.   Na
postanowienie o wszczęciu postępowania dyscyplinarnego zażalenie nie przysługuje.
 
Art. 46. 
1.   Postępowanie
dyscyplinarne wszczyna przełożony dyscyplinarny, któremu bezpośrednio podporządkowany
jest żołnierz, który popełnił przewinienie dyscyplinarne, z zastrzeżeniem ust.
2.
2.   Postępowanie
dyscyplinarne w związku z czynem określonym w art. 17 ust. 1 lub 2
wszczyna dowódca jednostki wojskowej lub kierownik instytucji cywilnej bądź na
ich polecenie albo wniosek inny przełożony dyscyplinarny.
3.   W przypadku
przeniesienia żołnierza do innej jednostki wojskowej lub instytucji cywilnej,
innego pododdziału albo komórki wewnętrznej, wszczęte wobec niego postępowanie
dyscyplinarne przejmuje i orzeka w pierwszej instancji nowy przełożony
dyscyplinarny, chyba że dotychczasowy przełożony dyscyplinarny zachowuje
właściwość.
4.   Ilekroć w
dalszych przepisach jest mowa o przełożonym dyscyplinarnym, który wszczął
postępowanie dyscyplinarne, przepisy te stosuje się również do nowego
przełożonego dyscyplinarnego, o którym mowa w ust. 3.
5.   Przełożony
dyscyplinarny zajmujący stanowisko służbowe niższe niż dowódcy jednostki
wojskowej albo kierownika instytucji cywilnej, w przypadku powzięcia
uzasadnionego przypuszczenia, że podporządkowany mu żołnierz popełnił czyn o
znamionach przestępstwa lub wykroczenia albo przestępstwa skarbowego lub wykroczenia
skarbowego, jest obowiązany niezwłocznie zawiadomić o tym odpowiednio
dowódcę jednostki wojskowej albo kierownika instytucji cywilnej.
 
Art. 47. 
1.   Postępowania
dyscyplinarnego nie wszczyna się, jeżeli:
1)   czynu nie
popełniono albo brak jest danych dostatecznie uzasadniających przypuszczenie
jego popełnienia;
2)   czyn nie nosi
cech przewinienia dyscyplinarnego;
3)   żołnierzowi
nie można przypisać winy albo zachodzą inne okoliczności wyłączające ukaranie
dyscyplinarne;
4)   okoliczności
sprawy nie budzą wątpliwości i przełożony dyscyplinarny uznaje za wystarczające
zwrócenie żołnierzowi uwagi albo przeprowadzenie z nim rozmowy ostrzegawczej;
5)   możliwość
przeprowadzenia postępowania dyscyplinarnego jest wyłączona, jeżeli:
a) żołnierz, który
miałby być nim objęty, zmarł,
b) postępowanie
dyscyplinarne co do tego samego czynu tego samego żołnierza zostało prawomocnie
zakończone albo wcześniej wszczęte toczy się,
c) w sprawie o
czyn, o którym mowa w art. 17 ust. 2 pkt 1 lub 3, brak jest wniosku uprawnionego
organu o ukaranie dyscyplinarne,
d) zachodzi inna
okoliczność powodująca bezprzedmiotowość postępowania dyscyplinarnego.
2.   Z rozmowy
ostrzegawczej, o której mowa w ust. 1 pkt 4, można sporządzić notatkę służbową.
3.   Po wszczęciu
postępowania dyscyplinarnego, w razie stwierdzenia okoliczności, o której
mowa w ust. 1:
1)   pkt 1–3 –
wydaje się orzeczenie o uniewinnieniu;
2)   pkt
4 i 5 – wydaje się
orzeczenie o umorzeniu postępowania.
 
Art. 48.
1.   Jeżeli
zachodzi długotrwała przeszkoda uniemożliwiająca prowadzenie postępowania
dyscyplinarnego, w szczególności długotrwała nieobecność obwinionego,
w sytuacji kiedy jego udział w czynnościach postępowania dyscyplinarnego
jest wymagany, postępowanie zawiesza się na czas trwania przeszkody, z zastrzeżeniem
ust. 3.
2.   Postępowanie
dyscyplinarne wznawia się niezwłocznie, gdy ustaną przyczyny uzasadniające jego
zawieszenie.
3.   Nieusprawiedliwiona
nieobecność obwinionego w służbie oraz nieusprawiedliwione niestawiennictwo
prawidłowo powiadomionego obwinionego lub jego obrońcy do udziału
w czynności postępowania dyscyplinarnego nie wstrzymują biegu postępowania
dyscyplinarnego.
4.   Zawieszenie
postępowania dyscyplinarnego nie wyłącza możliwości zawieszenia żołnierza w czynnościach
służbowych.
 
Art. 49.
1.   Przełożony
dyscyplinarny, organ wojskowy uprawniony do orzekania o ukaraniu, wyższy
przełożony dyscyplinarny i rzecznik dyscyplinarny podlega wyłączeniu od udziału
w postępowaniu dyscyplinarnym, jeżeli: 
1)   sprawa
dotyczy go bezpośrednio albo został pokrzywdzony czynem, którego dotyczy postępowanie
dyscyplinarne;
2)   jest
małżonkiem, krewnym lub powinowatym w linii prostej obwinionego, osoby przez
niego pokrzywdzonej albo obrońcy obwinionego, albo pozostaje we wspólnym
pożyciu z jedną z tych osób;
3)   między nim a
obwinionym lub osobą pokrzywdzoną przez obwinionego zachodzi stosunek osobisty
lub służbowy mogący wywołać wątpliwości co do jego bezstronności;
4)   brał udział w
postępowaniu dyscyplinarnym jako rzecznik dyscyplinarny albo przełożony dyscyplinarny
lub był świadkiem przewinienia dyscyplinarnego, którego postępowanie to
dotyczy;
5)   istnieje
okoliczność tego rodzaju, że mogłaby wywołać uzasadnioną wątpliwość co do jego
bezstronności, niewymieniona w pkt 1–4.
2.   Rzecznik
dyscyplinarny podlega wyłączeniu z urzędu także wtedy, gdy jest podwładnym
obwinionego.
3.   Powody
wyłączenia trwają mimo ustania uzasadniających je przyczyn.
4.   Wyłączenie z
powodu, o którym mowa w ust. 1 pkt 1–4, następuje z urzędu,
a z powodu wymienionego w ust. 1 pkt 5, na żądanie przełożonego
dyscyplinarnego, organu wojskowego uprawnionego do orzekania o ukaraniu,
wyższego przełożonego dyscyplinarnego lub rzecznika dyscyplinarnego, jak
również na wniosek pokrzywdzonego, obwinionego lub jego obrońcy.
5.   W przedmiocie
wyłączenia postanawia, odnośnie do:
1) rzecznika
dyscyplinarnego – przełożony dyscyplinarny;
2) przełożonego
dyscyplinarnego – organ odwoławczy;
3) organu
wojskowego uprawnionego do orzekania o ukaraniu - kolejny nadrzędny nad nim
organ wojskowy;
4)   wyższego
przełożonego dyscyplinarnego – kolejny wyższy przełożony dyscyplinarny;
5)   Ministra
Obrony Narodowej lub kierownika instytucji cywilnej – wojskowy sąd garnizonowy.
 6. Na
postanowienie, o którym mowa w ust. 5, zażalenie nie przysługuje. 
 
Art. 50. 
1.   W razie
wyłączenia:
1)   przełożonego
dyscyplinarnego – postępowanie dyscyplinarne wszczyna, a wszczęte przejmuje,
wyższy przełożony dyscyplinarny;
2)   wyższego
przełożonego dyscyplinarnego – postępowanie dyscyplinarne wszczyna,
a wszczęte przejmuje, kolejny wyższy przełożony dyscyplinarny;
3)   Ministra
Obrony Narodowej lub kierownika instytucji cywilnej – postępowanie
dyscyplinarne wszczyna, a wszczęte przejmuje, prokurator wojskowy. 
2.   Prokurator
wojskowy, który wszczął lub przejął postępowanie dyscyplinarne na podstawie
ust. 1 pkt 3, występuje do wojskowego sądu garnizonowego z wnioskiem o wydanie
orzeczenia. Wojskowy sąd garnizonowy, rozpoznając wniosek prokuratora
wojskowego, może wydać orzeczenie, o którym mowa w art. 61. 
3.   W przypadku,
o którym mowa w ust. 1 pkt 3, właściwy jest prokurator wojskowej prokuratury
garnizonowej obejmującej swoją właściwością jednostkę wojskową lub instytucję
cywilną, w której żołnierz pełnił służbę w sytuacji, o której mowa w art. 6
ust. 1.
4.   W razie wyłączenia rzecznika dyscyplinarnego czynności
w postępowaniu dyscyplinarnym przejmuje inny rzecznik dyscyplinarny. 
 
Art. 51. 
1.   Obwinionemu
przysługuje prawo do obrony, w tym prawo do korzystania z pomocy jednego obrońcy,
o czym należy go pouczyć.
2. Obwiniony może
wybrać obrońcę spośród żołnierzy lub ustanowić swoim obrońcą radcę prawnego lub
adwokata.
3.   Obrońcą nie
może być rzecznik dyscyplinarny, który uczestniczy w postępowaniu dyscyplinarnym,
a także przełożony rzecznika dyscyplinarnego lub przełożonego dyscyplinarnego. 
4. Obwinionemu
przysługuje prawo do złożenia wniosku o dobrowolne poddanie się ukaraniu. W przypadku
złożenia wniosku, jeżeli okoliczności popełnienia przewinienia dyscyplinarnego
nie budzą wątpliwości, dalszych czynności wyjaśniających można nie
przeprowadzać.
5. W ramach prawa
do obrony obwiniony lub jego obrońca może w szczególności składać wyjaśnienia
oraz wnioski o przeprowadzenie dowodów, wnosić odwołania lub zażalenia, a także
za zgodą rzecznika dyscyplinarnego zapoznawać się z materiałami zebranymi w
postępowaniu dyscyplinarnym oraz sporządzać z nich notatki lub kopie,
z zastrzeżeniem art. 54.
 
Art. 52. 
1.   Zażalenie na
postanowienie rzecznika dyscyplinarnego lub przełożonego dyscyplinarnego obwiniony
może wnieść w terminie trzech dni od dnia doręczenia postanowienia. Wnoszący
zażalenie może je cofnąć.
2.   Zażalenie na
postanowienie rzecznika dyscyplinarnego wnosi się do przełożonego
dyscyplinarnego, a na postanowienie przełożonego dyscyplinarnego do wyższego
przełożonego dyscyplinarnego.
3.   Po
rozpatrzeniu zażalenia organ odwoławczy postanawia o utrzymaniu w mocy
postanowienia, o którym mowa w ust. 1, albo o jego zmianie lub uchyleniu.
4.   Wniesienie
zażalenia nie wstrzymuje biegu postępowania dyscyplinarnego. 
5.   Na
postanowienie organu odwoławczego zażalenie nie przysługuje.
 
Art. 53. 
1.   Rzecznik
dyscyplinarny, wykonując czynności wyjaśniające, zbiera materiał dowodowy i
podejmuje czynności niezbędne do wyjaśnienia sprawy; w szczególności
przesłuchuje świadków i biegłych oraz przyjmuje od obwinionego wyjaśnienia, a
także dokonuje oględzin. Rzecznik dyscyplinarny może także wystąpić do właściwego
organu o przeprowadzenie odpowiednich badań lub eksperymentu, a także
przygotowanie opinii lub ekspertyzy.
2.   Rzecznik
dyscyplinarny w toku postępowania wydaje postanowienia, jeżeli ich wydanie nie
jest zastrzeżone do właściwości organu orzekającego.
 
Art. 54.
Jeżeli rzecznik
dyscyplinarny uzna, że zostały wyjaśnione wszystkie istotne okoliczności
popełnienia przewinienia dyscyplinarnego, zawiadamia obwinionego i jego obrońcę,
o terminie i miejscu zapoznania się z całością materiałów zebranych w postępowaniu
dyscyplinarnym oraz poucza o prawie złożenia w terminie trzech dni, od dnia
tego zapoznania, wniosku o ich uzupełnienie. 
 
Art. 55.
1.   Po
zakończeniu czynności wyjaśniających rzecznik dyscyplinarny sporządza wniosek
zawierający propozycję orzeczenia z uzasadnieniem, który wraz z całością
materiałów zebranych w postępowaniu dyscyplinarnym niezwłocznie przedstawia
przełożonemu dyscyplinarnemu albo organowi wojskowemu uprawnionemu do orzekania
o ukaraniu.
2.   W przypadku
wyrażenia przez rzecznika dyscyplinarnego zgody na dobrowolne poddanie się ukaraniu
przez obwinionego, we wniosku, o którym mowa w ust. 1, zamieszcza się
uzgodnioną propozycję ukarania.
 
Art. 56.
Minister Obrony
Narodowej wyda, w drodze rozporządzenia, regulamin postępowania
dyscyplinarnego, w którym określi:
1)   stanowiska
służbowe, o których mowa w art. 4 ust. 1 pkt 6, oraz właściwość przełożonych dyscyplinarnych
zajmujących te stanowiska, z uwzględnieniem stopnia etatowego zajmowanego stanowiska służbowego, wewnętrznej organizacji jednostek wojskowych, a
także instytucji cywilnych, w których pełnią służbę żołnierze,
2)   właściwość
przełożonych dyscyplinarnych i wyższych przełożonych dyscyplinarnych wobec
żołnierzy skierowanych do wykonywania zadań w innej jednostce wojskowej oraz
będących w rezerwie kadrowej lub w dyspozycji,
3)   przełożonych
dyscyplinarnych uprawnionych do wyznaczania oraz odwoływania rzeczników
dyscyplinarnych, sposób i tryb wyznaczania oraz odwoływania rzeczników
dyscyplinarnych, właściwość tych rzeczników dyscyplinarnych wobec
podporządkowanych tym przełożonym żołnierzy, wymagania, jakie powinien spełniać
rzecznik dyscyplinarny, rodzaje i wzory dokumentów
związanych z wyznaczaniem, odwoływaniem i wynagradzaniem rzeczników dyscyplinarnych,
a także warunki i tryb przyznawania i wypłacania dodatkowego wynagrodzenia
rzecznikom dyscyplinarnym, organy uprawnione do wypłacania tego wynagrodzenia
oraz wysokość i termin płatności tego wynagrodzenia, z uwzględnieniem
zwiększenia zadań służbowych związanych z pełnioną funkcją rzecznika
dyscyplinarnego oraz liczby prowadzonych spraw i stopnia ich złożoności,
4)   szczegółowy
tryb postępowania dyscyplinarnego, z uwzględnieniem w szczególności sposobu
wykonywania czynności związanych z tym postępowaniem przez przełożonego
dyscyplinarnego i organ wojskowy uprawniony do orzekania o ukaraniu oraz
wyższego przełożonego dyscyplinarnego, a także przez rzeczników
dyscyplinarnych, zmiany lub uzupełnienia zarzutów, sposobu doręczania wezwań i
pism, przesłuchiwania świadków, biegłych oraz obwinionych, a także zapoznawania
z materiałami postępowania dyscyplinarnego,
5)   obowiązki
obrońcy obwinionego lub ukaranego oraz zasady jego udziału w postępowaniu dyscyplinarnym
      –
dostosowując przepisy określone w pkt 1–5 do warunków pełnienia czynnej służby
wojskowej po ogłoszeniu mobilizacji, w stanach nadzwyczajnych, w czasie wojny,
a także podczas wykonywania zadań służbowych w strefie działań wojennych oraz w
przypadku użycia Sił Zbrojnych Rzeczypospolitej Polskiej poza granicami
państwa, jak również udziału w akcjach humanitarnych, poszukiwawczych lub ratowniczych.
 
Rozdział 5
Postępowanie
dyscyplinarne w trybie uproszczonym
 
Art. 57. 
1.   W
postępowaniu dyscyplinarnym w trybie uproszczonym stosuje się przepisy
o trybie zwykłym, jeżeli przepisy niniejszego artykułu nie stanowią
inaczej. 
2.   Postępowanie
dyscyplinarne w trybie uproszczonym wszczyna się, jeżeli okoliczności
popełnienia przewinienia dyscyplinarnego oraz wina żołnierza nie budzą
wątpliwości.
3.   Wszczynając
postępowanie dyscyplinarne w trybie uproszczonym, obwinionego wzywa się do raportu
dyscyplinarnego, podając termin i miejsce jego przeprowadzenia oraz
przedstawiając mu zarzut popełnienia przewinienia dyscyplinarnego.
4.   Podczas
raportu dyscyplinarnego prowadzonego w postępowaniu dyscyplinarnym w trybie
uproszczonym: 
1)   zapoznaje się
obwinionego z całością materiałów sprawy. W tym trybie obwinionemu nie przysługuje
prawo do złożenia wniosku o uzupełnienie tych materiałów;
2)   organ
orzekający rozpatruje sprawę i wydaje orzeczenie o ukaraniu w obecności
obwinionego, rzecznika dyscyplinarnego oraz obrońcy obwinionego, jeżeli został
ustanowiony;
3)   obwinionemu
przysługuje sprzeciw od orzeczenia o ukaraniu, wydanego w tym trybie, wniesiony
do organu orzekającego;
4)   treść
orzeczenia o ukaraniu wpisuje się do karty ukarania żołnierza, chyba że
obwiniony złożył sprzeciw od tego orzeczenia.
5.   Jeżeli
sprzeciw od orzeczenia, wydanego w postępowaniu dyscyplinarnym w trybie
uproszczonym:
1)   nie został
wniesiony – orzeczenie to staje się prawomocne;
2)   został
wniesiony – postępowanie dyscyplinarne prowadzi się w trybie zwykłym, a zebrane
dotychczas materiały stają się materiałami postępowania dyscyplinarnego
prowadzonego w trybie zwykłym.
 
Rozdział 6
Postępowanie w
trybie zwykłym przed organem orzekającym 
w pierwszej instancji
 
Art.
58. 
Przełożony
dyscyplinarny, który wszczął postępowanie dyscyplinarne, po rozpatrzeniu
wniosku rzecznika dyscyplinarnego, zawierającego propozycję orzeczenia z uzasadnieniem,
w terminie trzech dni od dnia jego otrzymania:
1)   orzeka w
pierwszej instancji albo
2)   przedstawia
właściwemu przełożonemu dyscyplinarnemu albo organowi wojskowemu uprawnionemu
do orzekania o ukaraniu wniosek o wymierzenie kary lub zastosowanie środka dyscyplinarnego,
do orzeczenia których nie jest uprawniony. 
 
Art. 59. 
1.   Organ
orzekający orzeka podczas raportu dyscyplinarnego, z zastrzeżeniem ust. 2. 
2.   Raportu
dyscyplinarnego można nie przeprowadzać i wydać orzeczenie w przypadku: 
1)   uniewinnienia albo
umorzenia postępowania dyscyplinarnego albo odstąpienia od ukarania;
2)   przyjęcia
przez przełożonego dyscyplinarnego wniosku obwinionego o dobrowolne poddanie
się ukaraniu.
 
Art. 60.
1.   Do udziału w
raporcie dyscyplinarnym, podając termin i miejsce jego przeprowadzenia, organ
orzekający wzywa:
1)   obwinionego;
2)   obrońcę
obwinionego;
3)   rzecznika
dyscyplinarnego. 
2.   W czasie raportu
dyscyplinarnego:
1)   rzecznik
dyscyplinarny odczytuje wnioski, o których mowa w art. 44 ust. 2 lub 3 oraz w
art. 55;
2)   organ
orzekający:
a)  wysłuchuje
obwinionego oraz obrońcę, jeżeli się stawili,
b)  rozpatruje
sprawę i wydaje orzeczenie, pouczając o prawie, terminie i trybie wniesienia
odwołania.
3.   Ustalenia co
do faktów oraz ocena prawna czynu zawarta we wniosku o ukaranie dyscyplinarne
właściwego organu uprawnionego do nakładania kar porządkowych lub wymierzania
kar pieniężnych albo w orzeczeniu sądu lub postanowieniu prokuratora są wiążące
dla przełożonego dyscyplinarnego.
 
Art. 61.
Orzeczenie
organu orzekającego stanowi o:
1)   uniewinnieniu
albo
2)   umorzeniu
postępowania dyscyplinarnego, albo
3)   odstąpieniu
od ukarania, albo
4)   ukaraniu.
 
Art. 62.
1.   Orzeczenie
sporządza się na piśmie.
2.   W przypadku
przeprowadzenia raportu dyscyplinarnego bez udziału obwinionego lub jego
obrońcy albo wydania orzeczenia bez przeprowadzenia raportu dyscyplinarnego,
orzeczenie sporządza się wraz z uzasadnieniem, a odpis tego orzeczenia doręcza
się osobom uprawnionym do złożenia odwołania.
3.   W terminie
trzech dni od dnia przeprowadzenia raportu dyscyplinarnego z udziałem
obwinionego lub jego obrońcy, osoby uprawnione do złożenia odwołania mogą
złożyć do przełożonego dyscyplinarnego albo organu wojskowego uprawnionego do
orzekania o ukaraniu wniosek o sporządzenie na piśmie i doręczenie uzasadnienia
orzeczenia.
4.   Termin
określony w ust. 3 jest nieprzekraczalny i nie podlega przywróceniu.
5.   Uzasadnienie
orzeczenia sporządza się w ciągu trzech dni od dnia otrzymania wniosku i wraz z
orzeczeniem doręcza się osobie, która go złożyła, oraz innym osobom uprawnionym
do złożenia odwołania.
6.   Odpis
orzeczenia organu orzekającego w pierwszej instancji, w przypadku jego uprawomocnienia
się, przesyła się w ciągu czternastu dni odpowiednio od dnia, o którym mowa
w ust. 3 lub 5, pokrzywdzonemu oraz przełożonemu, na polecenie
którego wszczęto postępowanie dyscyplinarne, a także organowi, na którego
wniosek postępowanie to zostało wszczęte.
 
Rozdział 7
Postępowanie w
trybie zwykłym przed organem odwoławczym
 
Art. 63. 
1.   W przypadku
orzeczenia wydanego w pierwszej instancji przysługuje odwołanie:
1)   obwinionemu
lub jego obrońcy – od orzeczenia organu orzekającego;
2)   rzecznikowi
dyscyplinarnemu – od orzeczenia przełożonego dyscyplinarnego albo organu wojskowego
uprawnionego do orzekania o ukaraniu, wydanego w pierwszej instancji;
3)   przełożonemu
dyscyplinarnemu – od orzeczenia rozstrzygającego odmiennie niż we wniosku, o
którym mowa w art. 58 pkt 2.
2.   Od
orzeczenia, o którym mowa w art. 23 ust. 1, przysługuje odwołanie na zasadach
określonych w ust. 1, które stosuje się odpowiednio.
 
Art. 64.
1.   Odwołanie
wnosi się na piśmie, za pośrednictwem organu, który orzekał w sprawie w
pierwszej instancji. Wnoszący odwołanie może je cofnąć.
2.   Wnoszący
odwołanie powinien wskazać orzeczenie, od którego się odwołuje, oraz podać,
czego się domaga.
3.   Termin do
wniesienia odwołania do wyższego przełożonego dyscyplinarnego wynosi trzy dni,
a do sądu wojskowego - siedem dni, od dnia:
1)   doręczenia
orzeczenia wraz z uzasadnieniem;
2)   raportu
dyscyplinarnego, jeżeli nie został złożony wniosek o sporządzenie na piśmie
i doręczenie uzasadnienia orzeczenia;
3)   doręczenia
odpisu orzeczenia, jeżeli raport dyscyplinarny przeprowadzono bez udziału obwinionego
lub jego obrońcy albo wydano orzeczenie bez przeprowadzenia raportu dyscyplinarnego.
4.   Terminy
określone w ust. 3 są nieprzekraczalne i nie podlegają przywróceniu.
 
Art. 65. 
1.   Odwołanie od
orzeczenia wydanego w pierwszej instancji przez przełożonego dyscyplinarnego
albo organ wojskowy uprawniony do orzekania o ukaraniu rozpoznaje wyższy
przełożony dyscyplinarny, z zastrzeżeniem ust. 2 i 3.
2.   Odwołanie od
orzeczenia dotyczącego kary dyscyplinarnej, o której mowa w:
1)   art. 24 pkt 5
– rozpoznaje organ wojskowy nadrzędny nad organem uprawnionym do zwolnienia z
danego stanowiska służbowego lub Minister Obrony Narodowej, z zastrzeżeniem
ust. 3;
2)   art. 24 pkt
7, bez względu na stopień wojskowy obwinionego – rozpoznaje wojskowy sąd garnizonowy.
3.   Odwołanie od
orzeczenia wydanego w sprawach dyscyplinarnych przez Ministra Obrony Narodowej,
Naczelnego Dowódcę Sił Zbrojnych lub kierownika instytucji cywilnej rozpatruje
wojskowy sąd garnizonowy.
4.   Jeżeli wraz z
karą dyscyplinarną przełożony dyscyplinarny lub organ wojskowy uprawniony do
orzekania o ukaraniu zastosował środek dyscyplinarny, odwołanie od orzeczenia o
ukaraniu rozpoznaje ten organ odwoławczy, który jest właściwy do rozpoznania
odwołania od orzeczenia o wymierzonej karze dyscyplinarnej.
5.   Odwołanie od
orzeczenia wojskowego sądu garnizonowego rozpoznaje wojskowy sąd okręgowy.
6.   Organ
odwoławczy może uzupełnić materiał dowodowy lub zlecić wykonanie określonych
czynności rzecznikowi dyscyplinarnemu, jeżeli jest to potrzebne do prawidłowego
rozpatrzenia odwołania.
7.   Po
uzupełnieniu materiału dowodowego rzecznik dyscyplinarny przedstawia organowi
odwoławczemu wniosek, w którym zamieszcza propozycję orzeczenia.
 
Art. 66. 
1.   Wydanie
postanowienia o odmowie przyjęcia odwołania od orzeczenia wydanego
w pierwszej instancji lub rozpatrzenie odwołania powinno nastąpić w
terminie siedmiu dni od dnia otrzymania wniosku rzecznika dyscyplinarnego,
przeprowadzającego uzupełnienie materiału dowodowego albo od dnia otrzymania
odwołania. 
2.   Organ
odwoławczy może zażądać od organu orzekającego w pierwszej instancji
sporządzenia uzasadnienia do wydanego orzeczenia, jeżeli go nie sporządzono, albo
uzupełnienia tego uzasadnienia. 
3.   Organ
odwoławczy zawiadamia o terminie i miejscu rozpatrzenia odwołania:
1)   obwinionego,
jeżeli wraz z odwołaniem wniósł o wysłuchanie, oraz jego obrońcę;
2)   rzecznika
dyscyplinarnego.
 
Art. 67. 
1.   Po
rozpatrzeniu odwołania organ odwoławczy orzeka o:
1)   utrzymaniu w
mocy orzeczenia albo
2)   zmianie
orzeczenia w całości lub w części i w tym zakresie wymierza inną karę lub
środek dyscyplinarny albo odstępuje od ukarania, albo
3)   uchyleniu
orzeczenia w całości lub w części i w tym zakresie uniewinnia obwinionego albo umarza postępowanie dyscyplinarne.
2.   Organ
odwoławczy może rozstrzygnąć na niekorzyść obwinionego tylko wtedy, gdy
odwołanie wniesiono na niekorzyść obwinionego.
 
Art. 68. 
1.   Orzeczenie
organu odwoławczego wraz z uzasadnieniem doręcza się obwinionemu, obrońcy obwinionego,
rzecznikowi dyscyplinarnemu i przełożonemu dyscyplinarnemu albo organowi
wojskowemu, który orzekał w sprawie w pierwszej instancji.
2.   Prawomocne
orzeczenie wraz z uzasadnieniem doręcza się również pokrzywdzonemu oraz organowi,
na wniosek którego postępowanie dyscyplinarne zostało wszczęte, a także
przełożonemu, na polecenie którego postępowanie to wszczęto, o ile nie jest nim
organ orzekający w tej sprawie.
3.   Przepis ust.
1 stosuje się w postępowaniu odwoławczym przed sądem wojskowym.
 
Art. 69. 
1.   Od orzeczeń
organu odwoławczego odwołanie nie przysługuje.
2.   Orzeczenie
staje się prawomocne:
1)   z upływem
terminu do wniesienia odwołania lub zażalenia, jeżeli go nie wniesiono lub je
cofnięto;
2)   w dniu
wydania przez organ odwoławczy orzeczenia lub postanowienia kończącego postępowanie.
 
DZIAŁ IV
POSTĘPOWANIE PO
UPRAWOMOCNIENIU SIĘ ORZECZENIA
 
Rozdział 1
Postępowanie w
sprawie wzruszenia prawomocnego orzeczenia
 
Art. 70.
Prawomocne
orzeczenie organu orzekającego zmienia się albo uchyla, jeżeli:
1)   ujawniono
nowe okoliczności istotne dla rozstrzygnięcia sprawy;
2)   wydano je z
rażącym naruszeniem przepisów prawa, które mogło mieć istotny wpływ na jego
treść;
3)   zostało ono
wydane w oparciu o orzeczenie lub decyzję innego organu, które zostały
następnie uchylone albo zmienione w istotnym zakresie, a miały znaczący wpływ
na rozstrzygnięcie sprawy.
 
Art. 71.
1.   Wzruszenie
prawomocnego orzeczenia dyscyplinarnego następuje:
1)   na wniosek
prokuratora wojskowego lub organu kontroli;
2)   w trybie
nadzoru nad wykonaniem ukarania oraz w ramach działalności kontrolnej prowadzonych
w resorcie obrony narodowej, przez wyższego przełożonego dyscyplinarnego lub
właściwy sąd wojskowy;
3)   na wniosek
ukaranego, pokrzywdzonego lub organu, na wniosek którego wszczęto postępowanie
dyscyplinarne. 
2.   Uchylenie lub
zmiana prawomocnego orzeczenia w trybie nadzoru następuje z urzędu.
 
Art. 72. 
Do wzruszenia
prawomocnego orzeczenia dyscyplinarnego uprawniony jest:
1)   kolejny w
hierarchii służbowej wyższy przełożony dyscyplinarny nad organem, który wydał
prawomocne orzeczenie, z zastrzeżeniem pkt 2 i 3;
2)   wojskowy sąd
garnizonowy – jeżeli orzeczenie zostało wydane przez przełożonego dyscyplinarnego,
wymienionego w art. 4 ust. 1 pkt 1, lub dotyczyło wymierzenia kary
dyscyplinarnej, o której mowa w art. 24 pkt 5 i 7;
3)   wojskowy sąd
okręgowy – jeżeli orzeczenie uprawomocniło się w wyniku rozpoznania odwołania
przez wojskowy sąd garnizonowy. 
 
Art. 73.
1.   Nie później
niż w terminie siedmiu dni od dnia otrzymania wniosku rzecznika
dyscyplinarnego, który badał przesłanki wzruszenia prawomocnego orzeczenia
dyscyplinarnego, wyższy przełożony dyscyplinarny:
1)   wydaje
postanowienie o odmowie wszczęcia postępowania w sprawie wzruszenia prawomocnego
orzeczenia dyscyplinarnego albo
2)   wszczyna
postępowanie w sprawie wzruszenia prawomocnego orzeczenia dyscyplinarnego oraz
wyznacza termin i miejsce jej rozpatrzenia.
2.   W przypadku
wniosku rzecznika dyscyplinarnego o wszczęcie postępowania w sprawie
wzruszenia prawomocnego orzeczenia dyscyplinarnego, do czasu jego wszczęcia
i wydania orzeczenia o zmianie lub uchyleniu prawomocnego orzeczenia,
wyższy przełożony dyscyplinarny może orzec o odroczeniu wykonania lub
przerwaniu wykonywania kary lub środka
dyscyplinarnego, które nie zostały wykonane w całości lub w części.
3.   Na postanowienie
o odmowie wzruszenia prawomocnego orzeczenia dyscyplinarnego osobom lub
organom, o których mowa w art. 71 ust. 1 pkt 1 i 2, przysługuje zażalenie,
w terminie siedmiu dni od dnia doręczenia postanowienia, do kolejnego w
hierarchii służbowej wyższego przełożonego dyscyplinarnego lub właściwego sądu
wojskowego. 
 
Art. 74. 
W trakcie
rozpatrywania sprawy o wzruszenie prawomocnego orzeczenia dyscyplinarnego
wyższy przełożony dyscyplinarny w szczególności:
1)   wysłuchuje
rzecznika dyscyplinarnego, jeżeli polecił mu się stawić;
2)   wysłuchuje,
jeżeli się stawili:
a)  ukaranego,
b)  obrońcę
ukaranego, jeżeli został ustanowiony. 
 
Art. 75.
1.   Wyższy
przełożony dyscyplinarny lub sąd wojskowy, w razie: 
1)   zmiany
prawomocnego orzeczenia, która może nastąpić na korzyść obwinionego, a jeżeli
nie wystąpiły przesłanki, o których mowa w art. 22, na jego niekorzyść – orzeka
o ukaraniu odmiennie niż w prawomocnym orzeczeniu dyscyplinarnym albo o
odstąpieniu od ukarania;
2)   uchylenia w
całości lub w części prawomocnego orzeczenia dyscyplinarnego – orzeka o uniewinnieniu,
umorzeniu postępowania dyscyplinarnego albo przekazuje sprawę do ponownego
rozpatrzenia, jeżeli nie upłynął okres przedawnienia ukarania dyscyplinarnego.
2.   Od
orzeczenia, o którym mowa w ust. 1, nie przysługuje odwołanie.
3.    W sprawach
nieuregulowanych w tym rozdziale stosuje się odpowiednio przepisy dotyczące
postępowania dyscyplinarnego w trybie zwykłym.
 
Rozdział 2
Wykonywanie
ukarania
 
Art. 76. 
1.   Do wykonania
orzeczenia dyscyplinarnego o ukaraniu przystępuje się niezwłocznie po uprawomocnieniu
się orzeczenia dyscyplinarnego.
2.   Orzeczenia o
ukaraniu nie wykonuje się po upływie sześciu miesięcy od dnia, w którym
orzeczenie to stało się prawomocne.
3.   Z dniem
zwolnienia ukaranego żołnierza z czynnej służby wojskowej nie podlegają
wykonaniu wydane wobec niego orzeczenia o ukaraniu, niewykonane w całości lub w
części przed tym dniem, z wyłączeniem kary pieniężnej
oraz środków dyscyplinarnych zobowiązania do naprawienia wyrządzonej
szkody i podania informacji o ukaraniu do wiadomości innych osób.
4.   Wykonanie
ukarania zarządza organ orzekający, który wydał orzeczenie o ukaraniu w
pierwszej instancji.
5.   Uprawnienie
do nadzoru nad wykonaniem ukarania przysługuje organowi, który zarządził
wykonanie ukarania, wyższemu przełożonemu dyscyplinarnemu oraz prokuratorowi
wojskowemu.
 
Art. 77. 
1.   Karę
dyscyplinarną, o której mowa w art. 24 pkt 1, 2, 4 i 6, uważa się za wykonaną
z chwilą uprawomocnienia się orzeczenia.
2.   Zarządzenie
wykonania kary:
1)   pieniężnej –
umieszcza się w rozkazie lub decyzji w celu potrącenia należnej kwoty
z uposażenia ukaranego żołnierza na zasadach określonych w przepisach
dotyczących uposażeń żołnierzy;
2)   odwołania z
zajmowanego stanowiska służbowego – stanowi decyzja organu wojskowego o
zwolnieniu ukaranego żołnierza z zajmowanego stanowiska służbowego;
3)   usunięcia ze
służby kandydackiej, służby przygotowawczej, okresowej służby wojskowej albo z
zawodowej służby wojskowej – stanowi decyzja organu wojskowego o zwolnieniu
ukaranego żołnierza ze służby wojskowej.
3.   Zarządzenie
wykonania środka dyscyplinarnego umieszcza się w rozkazie lub decyzji,
określając miejsce, sposób i termin wykonania tego środka.
 
Art. 78. 
1.   Organ, który
wydał orzeczenie w pierwszej instancji, może odroczyć albo przerwać wykonanie kary pieniężnej oraz środków dyscyplinarnych
zobowiązania do wykonania dodatkowych zadań służbowych lub zobowiązania do
naprawienia wyrządzonej szkody, z zastrzeżeniem ust. 2.
2.   Wykonanie
kary pieniężnej lub środka dyscyplinarnego polegającego na zobowiązaniu
żołnierza do naprawienia wyrządzonej szkody można odroczyć w całości albo w
części lub rozłożyć na raty. Odroczenie lub rozłożenie na raty wykonania tego
środka może nastąpić wyłącznie za zgodą pokrzywdzonego.
3.   Wykonywanie
ukarania należy niezwłocznie zakończyć, jeżeli wystąpiła którakolwiek z
okoliczności wymienionych w art. 76 ust. 2 i 3.
4.   Przepisy ust.
1 i 2 stosuje się tylko z ważnych przyczyn służbowych lub innych dotyczących
ukaranego i na czas określony.
5.   Przed upływem
okresu, o którym mowa w ust. 4, organ orzekający może odwołać odroczenie, przerwanie
albo rozłożenie na raty wykonania ukarania, jeżeli:
1)   przestały
występować przyczyny, o których mowa w ust. 4;
2)   ukarany
uchybił terminowi płatności choćby jednej raty, chyba że wykaże on, że
nastąpiło to z przyczyn od niego niezależnych.
 
Art. 79.
Minister Obrony
Narodowej w porozumieniu z Ministrem Sprawiedliwości określi, w drodze
rozporządzenia:
1)   sposób
wykonywania kar i środków dyscyplinarnych, w szczególności z uwzględnieniem
trybu zarządzania oraz orzekania w sprawach ich wykonania, a także postępowania
przy wykonywaniu poszczególnych kar i środków dyscyplinarnych,
2) warunki
tworzenia pomieszczeń, w których przebywają ukarani karą aresztu izolacyjnego,
podczas odbywania tej kary, oraz warunki, jakim powinny one odpowiadać, z
uwzględnieniem rozmieszczenia tych pomieszczeń w izbach zatrzymań, organów
wojskowych uprawnionych do tworzenia i znoszenia tych pomieszczeń, obowiązku
zawiadamiania o tym wojskowego sądu garnizonowego i wojskowego prokuratora
garnizonowego, warunków lokalizacji i wyposażenia tych pomieszczeń,
szczegółowych warunków, jakim powinny odpowiadać te pomieszczenia, w
szczególności zapewniających wymaganą minimalną powierzchnię, oraz warunków
wydzielania i lokalizacji pomieszczeń, w których przebywają ukarani karą
aresztu izolacyjnego, podczas odbywania tej kary
      –
dostosowując przepisy określone w pkt 1 i 2 do
warunków pełnienia czynnej służby wojskowej po ogłoszeniu mobilizacji, w
stanach nadzwyczajnych, w czasie wojny, a także podczas wykonywania zadań
służbowych w strefie działań wojennych oraz w przypadku użycia Sił Zbrojnych
Rzeczypospolitej Polskiej poza granicami państwa, jak również udziału w akcjach
humanitarnych, poszukiwawczych lub ratowniczych.
 
Rozdział 3
Koszty
postępowania dyscyplinarnego
 
Art.
80. 
1.   Kosztami
postępowania dyscyplinarnego są wydatki, które ponosi Skarb Państwa
w związku z postępowaniem dyscyplinarnym.
2.   Wydatkami
Skarbu Państwa związanymi z postępowaniem dyscyplinarnym są
w szczególności wydatki z tytułu:
1)   doręczania
wezwań i innych pism;
2)   sprowadzenia
obwinionego;
3)   przejazdu
osób;
4)   oględzin,
opinii i tłumaczeń.
3.   Skarb Państwa
nie ponosi wydatków obwinionego związanych z postępowaniem dyscyplinarnym, z
zastrzeżeniem ust. 4.
4.   W przypadku
uniewinnienia lub umorzenia postępowania dyscyplinarnego obwinionemu
przysługuje zwrot uzasadnionych i udokumentowanych wydatków poniesionych
w tym postępowaniu.
5.   W przypadku
uniewinnienia obwinionego od niektórych zarzucanych mu przewinień
dyscyplinarnych albo umorzenia postępowania dyscyplinarnego co do niektórych
przewinień dyscyplinarnych, przepis ust. 4 stosuje się odpowiednio w części
uniewinniającej lub umarzającej.
6.   Roszczenie z
tytułu wydatków, o których mowa w ust. 4 i 5,
ulega przedawnieniu z upływem trzech lat od dnia uprawomocnienia się
orzeczenia kończącego postępowanie dyscyplinarne.
 
Rozdział 4
Likwidacja skutków
uchylonych lub zmienionych prawomocnych 
orzeczeń dyscyplinarnych
 
Art.
81.
Jeżeli
orzeczenie o ukaraniu zostało:
1)   uchylone –
skutki, jakie to orzeczenie wywołało, ulegają uchyleniu w całości, z
zastrzeżeniem art. 82;
2)   zmienione –
skutki, jakie to orzeczenie wywołało, ulegają uchyleniu w zmienionej części.
 
Art. 82.
1.   W razie
uchylenia orzeczenia o wymierzeniu kary dyscyplinarnej, o której mowa:
1)   w art. 24 pkt
7:
a) ukaranego
ponownie powołuje się do czynnej służby wojskowej, na jego wniosek złożony nie
później niż w terminie czternastu dni od dnia doręczenia mu orzeczenia
o uchyleniu orzeczenia o wymierzeniu tej kary, jeżeli ukarany spełnia
wymagania w zakresie wieku oraz zdolności fizycznej i psychicznej do tej
służby, a w przypadku okresowej służby wojskowej również jeżeli istnieją nadal
potrzeby powołania do tej służby,
b) ukaranemu
wypłaca się uposażenie utracone wskutek kary dyscyplinarnej, należne:
– żołnierzowi
zawodowemu na zajmowanym stanowisku służbowym, według stawek obowiązujących
w dniu uprawomocnienia się orzeczenia o ukaraniu, wraz z odsetkami
ustawowymi liczonymi od tego dnia do dnia wypłaty, nie później jednak niż do
dnia zaistnienia podstawy zwolnienia z zawodowej służby wojskowej,
– kandydatowi
na żołnierza zawodowego albo żołnierzowi pełniącemu służbę przygotowawczą albo
okresową służbę wojskową, według stawek obowiązujących w dniu uprawomocnienia
się orzeczenia o ukaraniu, wraz z odsetkami ustawowymi liczonymi od tego dnia
do dnia wypłaty; 
2)   w art. 24 pkt
5 – ukaranemu:
a) przysługuje
wyznaczenie na dotychczas zajmowane stanowisko służbowe, a w razie braku takiej
możliwości - wyznaczenie na stanowisko służbowe zaszeregowane do tego samego
stopnia etatowego i grupy uposażenia; w przypadku wyznaczenia na stanowisko służbowe
o niższej grupie uposażenia, żołnierzowi zachowuje się na czas zajmowania tego
stanowiska grupę uposażenia, do której zaszeregowane było stanowisko służbowe,
z którego żołnierz został odwołany,
b) wyrównuje się
uposażenie w wysokości różnicy między uposażeniem, jakie przysługiwałoby na
stanowisku służbowym zajmowanym przed odwołaniem, a uposażeniem przysługującym
na stanowisku służbowym przed uchyleniem orzeczenia o wymierzeniu kary dyscyplinarnej,
wraz z odsetkami ustawowymi liczonymi od dnia uprawomocnienia
się orzeczenia o wymierzeniu tej kary do dnia wypłaty wyrównania;
3)   w art. 24 pkt
3 – ukaranemu wypłaca się kwotę odpowiadającą kwocie kary pieniężnej, wraz z
odsetkami ustawowymi liczonymi od dnia, w którym dokonano potrącenia kwoty kary
pieniężnej, do dnia wypłaty.
2.   W razie
uchylenia orzeczenia o wymierzeniu środka dyscyplinarnego zobowiązania do
wykonania dodatkowych zadań służbowych – ukaranemu przysługuje dodatkowy czas
wolny od służby w wymiarze równym wykonanemu środkowi, na zasadach i w
trybie określonych w przepisach o czasie służby żołnierzy. 
3.   Ukaranego
żołnierza, o którym mowa w ust. 1 pkt 1, ponownie powołuje się, na jego
wniosek, do pełnienia :
1) zawodowej
służby wojskowej i wyznacza na dotychczas zajmowane stanowisko służbowe lub,
jeżeli to nie jest możliwe, na inne, zaszeregowane do tego samego stopnia
etatowego i grupy uposażenia lub z jej zachowaniem na czas zajmowania tego
stanowiska przez żołnierza, albo przenosi się go do rezerwy kadrowej;
2) okresowej
służby wojskowej, jeżeli istnieją nadal potrzeby powołania do tej służby, po
zawarciu z nim kontraktu i nadaniu przydziału kryzysowego na dotychczas
zajmowane stanowisko służbowe lub, jeżeli to nie jest możliwe,  na inne,
zaszeregowane do tego samego stopnia etatowego; 
3) służby
kandydackiej albo do służby przygotowawczej, z zachowaniem nabytych w służbie
uprawnień i możliwości kontynuowania studiów lub nauki od etapu, na jakim ją
przerwał, jeżeli spełnia on warunki powołania do służby kandydackiej albo służby
przygotowawczej.
4.   Jeżeli w
przypadkach, o których mowa w ust. 1 pkt 1 lit. a i pkt 2 lit. a, nie nastąpiło
ponowne powołanie do zawodowej służby wojskowej lub wyznaczenie na stanowisko
służbowe, data zwolnienia żołnierza z zawodowej służby wojskowej nie ulega
zmianie, przy czym uznaje się, że zwolnienie tego żołnierza nastąpiło w drodze
wypowiedzenia stosunku służbowego dokonanego przez właściwy organ.
5.   W razie braku
możliwości ponownego powołania do służby kandydackiej albo do służby przygotowawczej,
ukaranemu, o którym mowa w ust. 1 pkt 1, przysługuje wypłata utraconej wskutek
kary dyscyplinarnej części uposażenia, według stawek obowiązujących w dniu
uprawomocnienia się orzeczenia o ukaraniu, wraz z odsetkami ustawowymi
liczonymi od tego dnia do dnia wypłaty, nie dłużej jednak niż do dnia upływu
programowego czasu odpowiednio studiów w uczelni wojskowej lub nauki w
szkole podoficerskiej albo w centrum lub w ośrodku szkolenia.
6.   Należności
pieniężne, o których mowa w ust. 1 i 5, wraz z odsetkami ustawowymi wypłaca
żołnierzowi organ finansowy odpowiednio jednostki wojskowej lub instytucji
cywilnej, w której aktualnie pełni on służbę wojskową, a osobie zwolnionej z
czynnej służby wojskowej - szef wojewódzkiego sztabu wojskowego właściwy
terytorialnie dla organu, który orzekł o wzruszeniu prawomocnego orzeczenia dyscyplinarnego.
7.   Przepisy ust.
1–6 stosuje się odpowiednio w razie zmiany prawomocnego orzeczenia i uniewinnienia,
odstąpienia od ukarania albo wymierzenia w całości lub w części łagodniejszego
rodzaju kary, której obwiniony nie powinien był ponieść.
8.   W sprawach, o
których mowa w ust. 1–3, 5 i 7, orzeka organ, który uchylił lub zmienił
prawomocne orzeczenie dyscyplinarne o ukaraniu.
9.   Od orzeczenia
w sprawach, o których mowa w ust. 1–3, 5 i 7, ukaranemu przysługuje odwołanie
na zasadach i w trybie określonych w art. 63–69.
10.   W razie
uniewinnienia ukaranego żołnierza, wobec którego zastosowano środek
dyscyplinarny podania informacji o ukaraniu do wiadomości innych osób, organ
orzekający w pierwszej instancji niezwłocznie podaje informację o uniewinnieniu
tego żołnierza w ten sam sposób, w jaki wykonano środek dyscyplinarny.
 
Rozdział 5
Dokumentacja i
ewidencja dyscyplinarna oraz zatarcie ukarania
 
Art.
83. 
1.   Dokumentację
dyscyplinarną stanowią:
1)   dokumenty
dotyczące wyróżniania;
2)   dokumenty
dotyczące odmowy wszczęcia postępowania dyscyplinarnego;
3)   akta
postępowania dyscyplinarnego;
4)   dokumenty
dotyczące nieprzyjęcia odwołania;
5)   dokumenty
dotyczące wykonania ukarania oraz likwidacji skutków ukarania, a także wcześniejszego
zatarcia ukarania;
6)   dokumenty
dotyczące sprawy o wzruszenie prawomocnego orzeczenia dyscyplinarnego;
7)   dokumenty
dotyczące zastosowania dyscyplinarnych środków zapobiegawczych;
8)   inne
dokumenty związane z reagowaniem dyscyplinarnym.
2.   Do akt
postępowania dyscyplinarnego dołącza się dokumenty związane z postępowaniem
dyscyplinarnym, w szczególności wymienione w ust. 1 pkt 4–7.
3.   Zaginioną lub
zniszczoną w całości albo w części dokumentację dyscyplinarną odtwarza się w zakresie
niezbędnym do kontynuowania lub rozstrzygnięcia sprawy.
 
Art. 84.
1.   Ewidencja
dyscyplinarna obejmuje:
1)   ewidencję
wyróżnień w formie karty wyróżnień żołnierza;
2)   ewidencję
ukarań dyscyplinarnych w formie karty ukarania żołnierza;
3)   ewidencję
postępowań dyscyplinarnych w formie rejestru postępowań dyscyplinarnych;
4)   informacje o
wypadkach wynikłych z naruszenia prawa przez żołnierzy, rodzajach naruszeń
dyscypliny wojskowej, objęciu żołnierzy dyscyplinarnymi i karnymi środkami
zapobiegawczymi, a także o rodzajach ukarań
żołnierzy oraz wykonaniu tych ukarań, zawierające również dane określone w ust.
3 pkt 1. 
2.   W karcie
wyróżnień żołnierza zamieszcza się:
1)   dane
wyróżnionego:
a)  stopień
wojskowy, imię i nazwisko, imię ojca, numer ewidencyjny PESEL,
b)  oznaczenie
ostatnio zajmowanego stanowiska służbowego oraz rodzaju pełnionej służby
wojskowej,
c)   oznaczenie
jednostki wojskowej lub instytucji cywilnej, w której pełni on służbę wojskową
albo pełnił ją przed zwolnieniem z tej służby,
d)  oznaczenie
pododdziału lub komórki wewnętrznej, w której zajmuje on stanowisko służbowe;
2)   opis zasługi
będącej podstawą bądź warunkiem udzielenia wyróżnienia;
3)   informację o
rodzaju udzielonego wyróżnienia, z wyjątkiem informacji o udzieleniu
wyróżnienia, o którym mowa w art. 11 ust. 1 pkt 1;
4)   oznaczenie
przełożonego dyscyplinarnego, który udzielił wyróżnienia;
5)   numer i datę
wydania rozkazu lub decyzji oraz oznaczenie organu je wydającego, w których
stwierdzono udzielenie wyróżnienia;
6)   adnotacje o
realizacji wyróżnienia udzielonego żołnierzowi, zapoznaniu żołnierza z kartą wyróżnień,
a także podpis osoby dokonującej wpisu w karcie wyróżnień.
3.   W karcie
ukarania żołnierza zamieszcza się:
1)   dane
ukaranego:
a)  stopień
wojskowy, imię i nazwisko, imię ojca, numer ewidencyjny PESEL,
b)  oznaczenie
ostatnio zajmowanego stanowiska służbowego oraz rodzaju pełnionej służby
wojskowej,
c)   oznaczenie
pododdziału lub komórki wewnętrznej, w której zajmuje on stanowisko służbowe;
2)   oznaczenie
organu dyscyplinarnego, który wydał prawomocne orzeczenie o ukaraniu;
3)   datę wydania
prawomocnego orzeczenia o ukaraniu;
4)   oznaczenie
przewinienia dyscyplinarnego;
5)   informację o
rodzaju i wymiarze orzeczonej kary dyscyplinarnej lub zastosowanego środka
dyscyplinarnego albo środków dyscyplinarnych;
6)   dane o
wykonaniu ukarania albo termin warunkowego zawieszenia wykonania ukarania oraz
termin przedawnienia się wykonania ukarania;
7)   termin
zatarcia ukarania, o którym mowa w art. 86 ust. 1 lub 2;
8)   adnotację o
niewniesieniu sprzeciwu przez ukaranego do orzeczenia w przypadku prowadzenia
postępowania dyscyplinarnego w trybie uproszczonym.
4.   W rejestrze
postępowań dyscyplinarnych zamieszcza się dane obwinionego żołnierza w zakresie
określonym w ust. 3 pkt 1 i informacje o przebiegu kolejnych etapów
postępowania dyscyplinarnego, organach, które orzekały w tym postępowaniu,
udziale rzecznika dyscyplinarnego oraz wydanym prawomocnym orzeczeniu
dyscyplinarnym, a także adnotacje o obiegu akt postępowania dyscyplinarnego. 
5.   Ewidencja
dyscyplinarna obejmująca dane, o których mowa w ust. 1, może być prowadzona
przez uprawnione do tego osoby, również w formie zbioru danych przetwarzanych w
systemie teleinformatycznym.
6.   Kartę
wyróżnień żołnierza i kartę ukarania żołnierza:
1)   prowadzi i
przechowuje w jednostce wojskowej lub w instytucji cywilnej:
a)  dowódca
kompanii albo samodzielnego plutonu albo równorzędnych im pododdziałów – dla
podporządkowanych żołnierzy,
b)  osoba
wyznaczona przez dowódcę jednostki wojskowej do prowadzenia spraw kadrowych –
dla pozostałych żołnierzy pełniących czynną służbę wojskową w danej jednostce
wojskowej oraz wykonujących zadania służbowe w tej jednostce wojskowej
żołnierzy będących w rezerwie kadrowej albo w dyspozycji,
z zastrzeżeniem pkt 2–4,
c)   osoba
wyznaczona przez kierownika instytucji cywilnej do prowadzenia spraw kadrowych
– dla żołnierzy pełniących służbę wojskową w instytucji cywilnej;
2)   będącego
dowódcą jednostki wojskowej – prowadzi i przechowuje osoba wyznaczona do prowadzenia
spraw kadrowych przez dowódcę nadrzędnej jednostki organizacyjnej;
3)   Narodowych
Sił Rezerwowych – prowadzi i przechowuje się w sposób określony w pkt 1 w
jednostce wojskowej, w której żołnierz posiada nadany przydział kryzysowy; 
4)   pełniącego
inny rodzaj służby wojskowej lub służbę w innych strukturach niż wymienione w
pkt 1–3 prowadzą i przechowują osoby określone w przepisach wydanych na
podstawie art. 85. 
7.   W dowództwach
jednostek wojskowych oraz w nadrzędnych organach wojskowych w celu prawidłowego
rozstrzygania spraw dyscyplinarnych, wykonywania ukarań oraz sprawowania
nadzoru nad ich wykonywaniem, a także w sprawach wzruszania prawomocnych
orzeczeń dyscyplinarnych, jak również dokonywania analiz i ocen stanu
dyscypliny i realizacji zadań związanych z jej kształtowaniem, przetwarza się
dane i informacje zawarte w ewidencji dyscyplinarnej, w zakresie  dotyczącym podporządkowanych
żołnierzy. 
8.   W nadrzędnych
organach wojskowych oraz w komórce organizacyjnej Ministerstwa Obrony Narodowej
właściwej do spraw dyscypliny wojskowej gromadzi się również dane statystyczne
oparte w szczególności na informacjach, o których mowa w ust. 1, niezbędne do
dokonywania okresowych analiz i ocen stanu dyscypliny wojskowej oraz realizacji
zadań związanych z jej kształtowaniem. 
9.   Ewidencję
dyscyplinarną, o której mowa w ust. 1 pkt 2–4, prowadzi się w okresie
pełnienia przez żołnierzy czynnej służby wojskowej, z wyjątkiem danych o ukaraniu
karą dyscyplinarną, o której mowa w art. 24 pkt 7, oraz środka dyscyplinarnego,
jeżeli został orzeczony wraz z tą karą. 
10.   Osobami
oraz organami wojskowymi posiadającymi dostęp do dokumentacji i ewidencji
dyscyplinarnej w zakresie:
1)   danych o
żołnierzach i informacji, o których mowa w pkt 2, niezbędnych do
przeprowadzenia czynności związanych z postępowaniem dyscyplinarnym, wydaniem
postanowienia lub orzeczenia w tym postępowaniu, wykonania orzeczenia
dyscyplinarnego, likwidacji skutków uchylonego lub zmienionego prawomocnego
orzeczenia dyscyplinarnego, a także dokonywania ocen dyscypliny żołnierzy – są
organy orzekające, wyżsi przełożeni dyscyplinarni, rzecznicy dyscyplinarni
uczestniczący w danym postępowaniu dyscyplinarnym oraz odpowiednio osoby i
organy wojskowe, o których mowa w ust. 5–8;
2)   informacji
statystycznych i opisowych, z wyjątkiem danych osobowych – są podmioty, w których
zakresie działania należy dokonywanie analiz i ocen dyscypliny wojskowej, a
także osoby i instytucje podejmujące działania służące przestrzeganiu porządku
prawnego. 
 
Art. 85.
1.   Minister
Obrony Narodowej określi, w drodze rozporządzenia, sposób prowadzenia
dokumentacji i ewidencji dyscyplinarnej, w tym:
1)   szczegółowe
warunki i tryb prowadzenia ewidencji wyróżnień, wzór rozkazu lub decyzji, w których
stwierdza się udzielenie wyróżnienia, wzór karty wyróżnień żołnierza oraz
sposób zapoznawania z nią wyróżnionego żołnierza, a także okres jej
przechowywania, w tym także po zwolnieniu żołnierza z czynnej służby wojskowej;
2)   kategorie
osób:
a) uprawnionych do
prowadzenia ewidencji dyscyplinarnej oraz gromadzenia lub przetwarzania danych
i informacji, o których mowa w art. 84,
b) obowiązanych do
odtworzenia dokumentacji dyscyplinarnej, o której mowa w art. 83 ust. 1, sposób
jej odtworzenia, a także prostowania błędów pisarskich i rachunkowych oraz
innych oczywistych pomyłek;
3)   formy i
wzory:
a) dokumentacji
dyscyplinarnej, w tym wzory wniosków i formularzy dotyczących postępowania
dyscyplinarnego, dyscyplinarnych środków zapobiegawczych oraz badań albo braku
możliwości ich przeprowadzenia, a także sposób dokumentowania  tych czynności,
b) dokumentów
stosowanych w ewidencji dyscyplinarnej, o której mowa w art. 84 ust.
1 pkt 2–4, sposób ich prowadzenia oraz okres przechowywania;
4)   zasady
obiegu, okres przechowywania, sposób brakowania lub archiwizowania dokumentacji
dyscyplinarnej.
2.   Rozporządzenie,
o którym mowa w ust. 1, powinno w szczególności uwzględnić warunki zapewniające
ochronę przed nieuprawnionym ujawnieniem danych zawartych w dokumentacji i
ewidencji dyscyplinarnej, dostosowując wymogi określone w pkt 1–4 do warunków
pełnienia czynnej służby wojskowej po ogłoszeniu mobilizacji, w stanach
nadzwyczajnych, w czasie wojny, a także podczas wykonywania zadań służbowych w
strefie działań wojennych oraz w przypadku użycia Sił Zbrojnych
Rzeczypospolitej Polskiej poza granicami państwa, jak również udziału w akcjach
humanitarnych, poszukiwawczych lub ratowniczych.
 
Art. 86. 
1.   Zatarcie
ukarania, z zastrzeżeniem ust. 3 i 4, następuje z mocy prawa w przypadku:
1)   upływu roku
od dnia uprawomocnienia się orzeczenia o ukaraniu;
2)   upływu
orzeczonego okresu próby, o którym mowa w art. 23 ust. 2, jeżeli wykonanie kary
nie zostało zarządzone;
3)   zwolnienia
żołnierza z czynnej służby wojskowej, nie wcześniej jednak niż po wykonaniu
kary pieniężnej oraz środków dyscyplinarnych zobowiązania do naprawienia
wyrządzonej szkody lub podania informacji o ukaraniu do wiadomości innych osób.
2.   Zatarcie
ukarania z przyczyny, o której mowa w ust. 1 pkt 3, dotyczy wszystkich kar i
środków dyscyplinarnych, z zastrzeżeniem ust. 4.
3.   Jeżeli w
okresie roku od dnia uprawomocnienia się orzeczenia o ukaraniu żołnierza, o
którym mowa w ust. 1 pkt 1, nastąpiło skazanie przez sąd wojskowy, warunkowe
umorzenie postępowania karnego lub ukaranie w postępowaniu dyscyplinarnym,
zatarcie ukarania nie może nastąpić przed upływem osiemnastu miesięcy od dnia uprawomocnienia
się ostatniego orzeczenia.
4.   W razie
wymierzenia żołnierzowi kary dyscyplinarnej, o której mowa w art. 24 pkt 7,
oraz środka dyscyplinarnego, jeżeli został orzeczony wraz z tą karą, ukaranie
to ulega zatarciu po upływie 5 lat od dnia uprawomocnienia się orzeczenia o
ukaraniu.
5.   Z chwilą
zatarcia ukarania orzeczoną prawomocnie karę dyscyplinarną lub środek
dyscyplinarny uważa się za niebyłe, a kartę ukarania żołnierza niszczy się.
6.   Zatarcie
ukarania nie likwiduje skutków wykonania kary dyscyplinarnej i środka
dyscyplinarnego.
 
DZIAŁ V
PRZEPISY
SZCZEGÓLNE
 
Art.
87. 
W czasie pełnienia służby wojskowej po ogłoszeniu
mobilizacji, w stanach nadzwyczajnych, w czasie wojny, a także podczas
wykonywania zadań służbowych w strefie działań wojennych oraz w przypadku
użycia Sił Zbrojnych Rzeczypospolitej Polskiej poza granicami państwa, jak
również udziału w akcjach humanitarnych, poszukiwawczych lub ratowniczych:
1)   Prezydent
Rzeczypospolitej Polskiej może polecić wszczęcie postępowania dyscyplinarnego
wobec żołnierza pełniącego służbę lub wykonującego zadania służbowe w tych
warunkach;
2)   jeżeli udział
obwinionego albo ukaranego podczas rozpatrywania lub rozpoznawania jego sprawy
dyscyplinarnej jest niemożliwy lub szczególnie utrudniony, orzeczenie
dyscyplinarne lub postanowienie w tej sprawie można wydać bez jego udziału;
przepisu nie stosuje się przy wymierzaniu kar dyscyplinarnych, o których mowa w
art. 24 pkt 7 i art. 88; 
3)   można
odstąpić od wykonywania czynności lub sporządzania dokumentów, których
wykonanie lub sporządzenie jest niemożliwe albo szczególnie utrudnione;
przepisu  nie stosuje się, jeżeli nieprzeprowadzenie czynności albo brak
dokumentów może spowodować ograniczenie prawa do obrony obwinionego żołnierza;
4) czynności
zastrzeżone w ustawie dla rzecznika dyscyplinarnego może wykonywać inny
żołnierz wyznaczony przez przełożonego dyscyplinarnego.
 
Art. 88. 
1.   W warunkach, o których mowa w art.
87, żołnierzom można wymierzyć karę aresztu izolacyjnego.
2.   Karę aresztu izolacyjnego wymierza
się na okres od siedmiu do czternastu dni.
3.   W czasie odbywania kary, o której
mowa w ust. 1, ukarany przebywa w wydzielonym pomieszczeniu izby zatrzymań, a
ponadto ma obowiązek wykonywać zadania służbowe, w wymiarze do ośmiu godzin
dziennie. W okresie wykonywania tej kary żołnierz ma ograniczoną możliwość
korespondencji, korzystania z aparatów telefonicznych oraz innych środków
łączności przewodowej i bezprzewodowej, posiadania przedmiotów, a także
przyjmowania odwiedzin.
4.   Żołnierzowi, wobec którego orzeczono
prawomocnie karę, o której mowa w ust. 1, za okres ukarania potrąca się od
najbliższego terminu płatności połowę ostatnio otrzymanego uposażenia zasadniczego
oraz dodatków o charakterze stałym.
5.   Karę aresztu izolacyjnego orzeka
wojskowy sąd garnizonowy, na wniosek przełożonego dyscyplinarnego zajmującego
stanowisko służbowe nie niższe niż dowódcy jednostki wojskowej. Przepis art. 23
stosuje się odpowiednio.
6.   Sąd, który wydał orzeczenie w
pierwszej instancji o ukaraniu karą aresztu izolacyjnego, może odroczyć albo
przerwać wykonanie tej kary. 
7.   Wydane
przez sąd zarządzenie
wykonania kary aresztu izolacyjnego umieszcza się w rozkazie lub decyzji
dowódcy jednostki wojskowej albo kierownika instytucji cywilnej, w której
żołnierz pełni służbę, określając miejsce i termin wykonania kary.
8.
Karę aresztu izolacyjnego wobec ukaranego nią żołnierza wykonuje obsługa izby
zatrzymań w jednostkach organizacyjnych Żandarmerii Wojskowej, w jednostkach
wojskowych poza granicami państwa i na okrętach wojennych.
9.   Jeżeli sąd, stwierdzając winę, nie
znajduje podstaw do wymierzenia kary aresztu izolacyjnego, przekazuje sprawę do
ukarania dyscyplinarnego przełożonemu dyscyplinarnemu zajmującemu stanowisko
służbowe nie niższe niż dowódcy jednostki wojskowej albo kierownika instytucji
cywilnej. 
10.   Odwołanie od orzeczenia wojskowego
sądu garnizonowego rozpoznaje wojskowy sąd okręgowy.
11.   Do wzruszenia prawomocnego orzeczenia
uprawniony jest wojskowy sąd okręgowy.
12.   W razie uchylenia lub zmiany
prawomocnego orzeczenia o wymierzeniu kary dyscyplinarnej aresztu izolacyjnego,
ukaranemu przysługuje odszkodowanie na zasadach określonych w przepisach
ustawy z dnia 6 czerwca 1997 r. – Kodeks postępowania karnego, które stosuje
się odpowiednio, oraz zwrot potrąconej części uposażenia, wraz z odsetkami
ustawowymi liczonymi od dnia, w którym uposażenie było wymagalne, do dnia
wypłaty.
 
DZIAŁ VI
PRZEPISY
ZMIENIAJĄCE, PRZEJŚCIOWE, 
DOSTOSOWUJĄCE I KOŃCOWE
 
Rozdział 1
Zmiany w
przepisach obowiązujących
 
Art. 89.
W ustawie z dnia
21 listopada 1967 r. o powszechnym obowiązku obrony Rzeczypospolitej Polskiej
(Dz. U. z 2004 r. Nr 241, poz. 2416, z późn. zm.[6]))
uchyla się art. 63b.
 
Art. 90.
W ustawie z dnia
20 maja 1971 r. – Kodeks wykroczeń (Dz. U. z 2007 r. Nr 109, poz. 756 oraz
z 2008 r. Nr 141, poz. 888) wprowadza się następujące zmiany:
1) w art. 33 w § 4
pkt 7 otrzymuje brzmienie:
„7) działanie
pod wpływem alkoholu, środka odurzającego lub innej podobnie działającej
substancji lub środka;”;
2) w art. 51 § 2
otrzymuje brzmienie:
„§ 2. Jeżeli
czyn określony w § 1 ma charakter chuligański lub sprawca dopuszcza się
go, będąc pod wpływem alkoholu, środka odurzającego lub innej podobnie
działającej substancji lub środka,
      podlega
karze aresztu, ograniczenia wolności albo grzywny.”;
3) w art. 70 § 2
otrzymuje brzmienie:
„§ 2. Tej
samej karze podlega, kto wbrew obowiązkowi zachowania trzeźwości znajduje się w
stanie po użyciu alkoholu, środka odurzającego lub innej podobnie działającej
substancji lub środka i podejmuje w tym stanie czynności zawodowe lub służbowe.”.
 
Art. 91.
W ustawie z dnia
20 czerwca 1985 r. o prokuraturze (Dz. U. z 2008 r. Nr 7, poz. 39 oraz z 2009
r. Nr 1, poz. 4, Nr 26, poz. 156 i 157 i Nr 56, poz. 459) art. 114 ust. 2 otrzymuje
brzmienie:
„2. Przewidziane
w art. 71 zawieszenie w czynnościach służbowych prokuratorów wojskowych
jednostek organizacyjnych prokuratury, będących oficerami, pociąga za sobą
skutki zawieszenia na podstawie przepisów ustawy z dnia 9 października 2009 r.
o dyscyplinie wojskowej (Dz. U. Nr ..., poz. ...) oraz ustawy z dnia 11
września 2003 r. o służbie wojskowej żołnierzy zawodowych.”.
 
Art. 92.
W ustawie z dnia
6 czerwca 1997 r. – Kodeks karny (Dz. U. Nr 88, poz. 553, z późn. zm.[7]))
wprowadza się następujące zmiany:
1) w art. 323 § 3
otrzymuje brzmienie:
„§ 3. Żołnierze
innej służby niż zasadnicza odbywają karę ograniczenia wolności, pozostając w
określonym miejscu w dyspozycji przełożonego w czasie od zakończenia zajęć
służbowych przez 4 godziny 2 dni w tygodniu. Sąd może również orzec potrącenie
od 5 do 15% miesięcznego zasadniczego uposażenia na wskazany cel społeczny.”;
2) art. 338
otrzymuje brzmienie:
„Art. 338. § 1. Żołnierz,
który co najmniej dwukrotnie w okresie nie dłuższym niż 3 miesiące samowolnie
opuszcza swoją jednostkę lub wyznaczone miejsce przebywania albo samowolnie
poza nimi pozostaje w wymiarze nieprzekraczającym jednorazowo 48 godzin,
                         podlega
karze ograniczenia wolności.
§ 2. Żołnierz, który samowolnie
opuszcza swoją jednostkę lub wyznaczone miejsce przebywania albo samowolnie
poza nimi pozostaje przez okres powyżej 48 godzin, nie dłużej jednak niż przez
okres 7 dni, 
                         podlega
karze ograniczenia wolności, karze aresztu wojskowego do roku albo pozbawienia
wolności do roku.
§ 3. Żołnierz, który
samowolnie opuszcza swoją jednostkę lub wyznaczone miejsce przebywania albo
samowolnie poza nimi pozostaje przez okres powyżej 7 dni,
                         podlega
karze aresztu wojskowego albo pozbawienia wolności do lat 3. 
§ 4. Ściganie przestępstwa
określonego w § 1 i 2 następuje na wniosek dowódcy jednostki wojskowej.”.
 
Art. 93.
 W ustawie z
dnia 6 czerwca 1997 r. – Kodeks postępowania karnego (Dz. U. Nr 89,
poz. 555, z późn. zm.[8]))
wprowadza się następujące zmiany:
1) art. 659
otrzymuje brzmienie:
„Art. 659. § 1. W sprawach o
przestępstwa ścigane na wniosek dowódcy jednostki wojskowej uprawnienia
pokrzywdzonego lub instytucji określone w art. 306, a w wypadku przewidzianym w art. 330 § 2 – również określone w art. 55 § 1, przysługują temu
dowódcy. 
§ 2. Uprawnienia i obowiązki dowódcy
jednostki wojskowej przysługują odpowiednio kierownikowi instytucji cywilnej, w
której żołnierz pełni służbę wojskową.”;
2) art. 671
otrzymuje brzmienie:
„Art. 671. § 1.          Udział
obrońcy w rozprawie głównej przeciwko żołnierzowi odbywającemu zasadniczą
służbę wojskową albo pełniącemu służbę w charakterze kandydata na żołnierza
zawodowego jest obowiązkowy przed wszystkimi sądami wojskowymi.
§ 2. Udział obrońcy w rozprawie
głównej jest obowiązkowy przed wszystkimi sądami wojskowymi w sprawie przeciwko
żołnierzowi oskarżonemu o przestępstwo popełnione w związku z wykonywaniem
przez niego obowiązków służbowych poza granicami państwa.
§ 3. Udział obrońcy w posiedzeniu
sądu wojskowego przeciwko osobom wymienionym w § 1 i 2 jest obowiązkowy również
w wypadkach przewidzianych w art. 339 § 1 pkt 2 i 3.
§ 4.   Udział obrońcy w rozprawie
głównej przeciwko innemu oskarżonemu niż wymieniony w § 1 jest obowiązkowy
przed wojskowym sądem okręgowym, jeżeli zachodzi wypadek przewidziany w art.
654 § 1 pkt 2.
§ 5.   W wypadkach określonych w §
1-4 stosuje się odpowiednio art. 81.”.
 
Art. 94.
W ustawie z dnia
24 sierpnia 2001 r. – Kodeks postępowania w sprawach o wykroczenia (Dz. U. z
2008 r. Nr 133, poz. 848, Nr 214, poz. 1344 i Nr 237, poz. 1651) po art. 86
dodaje się art. 86a w brzmieniu:
„Art. 86a. § 1. Ściganie
wykroczenia popełnionego przez żołnierza, o którym mowa w art. 10 § 1 pkt 1,
następuje na żądanie dowódcy jednostki wojskowej lub kierownika instytucji
cywilnej, w której żołnierz pełni służbę wojskową, z zastrzeżeniem § 3 i
4.
 § 2. W razie
odstąpienia od żądania ścigania wykroczenia dowódca jednostki wojskowej lub
kierownik instytucji cywilnej, wszczyna wobec sprawcy tego czynu postępowanie
dyscyplinarne albo wydaje polecenie wszczęcia postępowania dyscyplinarnego,
bądź występuje z wnioskiem w tej sprawie do innego przełożonego
dyscyplinarnego. 
 § 3. W przypadku
popełnienia przez żołnierza wykroczenia, za które można orzec albo orzeka się
środki karne zakazu prowadzenia pojazdów, przepadku przedmiotów lub nawiązki,
nie wszczyna się postępowania dyscyplinarnego, a stosuje się przepis art. 86 §
1.
 § 4. W czasie
pełnienia służby wojskowej po ogłoszeniu mobilizacji, w stanach nadzwyczajnych,
w czasie wojny, a  także podczas wykonywania zadań służbowych w strefie działań
wojennych oraz w przypadku użycia Sił Zbrojnych Rzeczypospolitej Polskiej poza
granicami państwa, udziału w akcjach humanitarnych, poszukiwawczych lub
ratowniczych, jak również w warunkach, o których mowa w art. 10 § 1 pkt 1 lit.
c, w stosunku do żołnierza, który popełnił wykroczenie, stosuje się wyłącznie §
 2.”.
 
Art. 95.
W ustawie z dnia
24 sierpnia 2001 r. o Żandarmerii Wojskowej i wojskowych organach porządkowych
(Dz. U. Nr 123, poz. 1353, z późn. zm.[9]))
wprowadza się następujące zmiany:
1) w art. 4 w ust.
2 po pkt 17 dodaje się pkt 17a w brzmieniu: 
„17a)
przyjmowanie i zwalnianie z izby zatrzymań osób, o których mowa w art. 26a,
oraz prowadzenie ich ewidencji, przechowywanie dokumentów dotyczących pobytu
tych osób w izbach zatrzymań oraz ich rzeczy osobistych, złożonych do depozytu,
a także nadzorowanie osób przebywających w izbach zatrzymań;”;
2) uchyla się art.
26;
3) dodaje się art.
26a w brzmieniu:
„Art. 26a. 1. W
izbach zatrzymań umieszcza się zatrzymanych na podstawie art. 17 ust. 1 pkt 3 i
4, osadzonych na podstawie przepisów o dyscyplinie wojskowej, wykonujących karę
aresztu izolacyjnego oraz tymczasowo aresztowanych lub skazanych na podstawie
przepisów karnych.
2. Minister
Obrony Narodowej, w drodze zarządzenia, tworzy i likwiduje izby zatrzymań w
jednostkach organizacyjnych Żandarmerii Wojskowej, w jednostkach wojskowych
poza granicami państwa i na okrętach wojennych, z uwzględnieniem struktury i
rozmieszczenia Sił Zbrojnych.
3. Minister
Obrony Narodowej określi, w drodze rozporządzenia:
1) warunki
tworzenia i likwidacji izb zatrzymań, z uwzględnieniem rozmieszczenia izb
zatrzymań, organów wojskowych uprawnionych do ich tworzenia i likwidacji,
obowiązku zawiadamiania o tym wojskowego sądu garnizonowego i wojskowego
prokuratora garnizonowego, warunków lokalizacji izb zatrzymań;
2) warunki,
jakim powinny odpowiadać izby zatrzymań, z uwzględnieniem ich, budowy i
wyposażenia, w szczególności zapewniających wymaganą minimalną powierzchnię
pomieszczeń izb zatrzymań, warunków lokalizacji pomieszczeń izb zatrzymań;
3) skład,
uprawnienia i obowiązki obsługi izby zatrzymań, z uwzględnieniem możliwości
stosowania przez obsługę izby zatrzymań środków przymusu bezpośredniego w
przypadkach i na zasadach określonych w art. 23 i 42 oraz używania broni palnej
w przypadkach i na zasadach określonych w art. 23 i 43;
4) organy
uprawnione do kontrolowania izb zatrzymań, z uwzględnieniem zakresu tej
kontroli;
5) warunki i
sposób prowadzenia oraz zasady obiegu, okres przechowywania, sposób
archiwizowania lub brakowania ewidencji i dokumentacji dotyczącej osób
umieszczonych w izbie zatrzymań, a także formy i wzory tej ewidencji i
dokumentacji;
6) warunki
oraz organizację umieszczania w izbie zatrzymań osób, o których mowa w ust. 1,
z uwzględnieniem czynności dokonywanych wobec tych osób przez obsługę izby
zatrzymań. 
4. W
rozporządzeniu, o którym mowa w ust. 3, należy również uwzględnić konieczność dostosowania
jego przepisów do warunków pełnienia czynnej służby wojskowej po ogłoszeniu
mobilizacji, w stanach nadzwyczajnych, w czasie wojny, a także podczas wykonywania
zadań służbowych w strefie działań wojennych oraz w przypadku użycia Sił
Zbrojnych Rzeczypospolitej Polskiej poza granicami państwa, jak również udziału
w akcjach humanitarnych, poszukiwawczych lub ratowniczych.”;
4) w art. 45 w
ust. 1 w pkt 2 dodaje się lit. e w brzmieniu: 
„e) dyżurny parku
sprzętu technicznego.”;
5) w art. 46 w
ust. 1 pkt 5 otrzymuje brzmienie:
„5) wykonywanie
czynności przewidzianych dla wojskowych organów porządkowych w przepisach
o postępowaniu karnym, karnym skarbowym, karnym wykonawczym i cywilnym
oraz w przepisach o dyscyplinie wojskowej, a także o postępowaniu egzekucyjnym
w administracji.”.
 
Rozdział 2
Przepisy
przejściowe i dostosowujące
 
Art. 96.
1.   Jeżeli przewinienie dyscyplinarne zostało popełnione przed
dniem wejścia w życie ustawy:
1)   żołnierz
ponosi odpowiedzialność dyscyplinarną na zasadach określonych w ustawie, chyba
że przepisy dotychczasowe są względniejsze;
2)   w przypadku
gdy zostało wydane nieprawomocne orzeczenie w pierwszej instancji, postępowanie
dyscyplinarne prowadzi się do jego zakończenia według przepisów dotychczasowych;
3)   w przypadku
gdy zostało wydane prawomocne orzeczenie, postępowanie dyscyplinarne w sprawie
jego wzruszenia prowadzi się według przepisów ustawy. 
2. W stosunku do
żołnierza zawieszonego w czynnościach służbowych lub osadzonego w izbie zatrzymań
przed dniem wejścia w życie ustawy, stosuje się przepisy ustawy. 
3.   Po wejściu w
życie ustawy nie wykonuje się kar dyscyplinarnych
nieprzewidzianych w ustawie.
4.   Kary i środki
dyscyplinarne niewykonane przed dniem
wejścia w życie ustawy podlegają wykonaniu według przepisów ustawy.
5.   Kadencja
rzeczników dyscyplinarnych wyznaczonych przed dniem wejścia w życie ustawy
wygasa z dniem wyznaczenia nowych rzeczników dyscyplinarnych na podstawie
ustawy.
6.   Do żołnierzy
odbywających nadterminową zasadniczą służbę wojskową po dniu 1 stycznia 2010 r.
przepisy ustawy stosuje się odpowiednio jak wobec żołnierzy zawodowych.
 
Rozdział 3
Przepisy końcowe
 
Art. 97.
 Traci moc:
1)   art. 44
ustawy z dnia 21 maja 1963 r. o dyscyplinie wojskowej oraz 
o odpowiedzialności żołnierzy za przewinienia dyscyplinarne i za naruszenia
honoru i godności żołnierskiej (Dz. U. z 1992 r. Nr 5, poz. 17 i z 1997 r. Nr
117, poz. 753);
2)   ustawa z dnia
4 września 1997 r. o dyscyplinie wojskowej (Dz. U. z 2002 r. Nr 42, poz. 370 i
Nr 240, poz. 2052, z 2003 r. Nr 179, poz. 1750, z 2007 r. Nr 176,
poz. 1242 oraz z 2009 r. Nr 114, poz. 957).
 
Art. 98.
Ustawa wchodzi w
życie z dniem 1 stycznia 2010 r.
 
 
 
                                                                                                                                     MARSZAŁEK
SEJMU
 
 
                                                                                                                                /-/
Bronisław Komorowski
 
 
                                                                                                                                             
 




[1]) Niniejszą ustawą zmienia się: ustawę z dnia 21
listopada 1967 r. o powszechnym obowiązku obrony Rzeczypospolitej Polskiej,
ustawę z dnia 20 maja 1971 r. – Kodeks wykroczeń, ustawę z dnia 20 czerwca 1985
r. o prokuraturze, ustawę z dnia 6 czerwca 1997 r. – Kodeks karny, ustawę z
dnia 6 czerwca 1997 r. – Kodeks postępowania karnego, ustawę z dnia
24 sierpnia 2001 r. – Kodeks postępowania w sprawach o wykroczenia, ustawę
z dnia 24 sierpnia 2001 r. o Żandarmerii Wojskowej i wojskowych organach
porządkowych.


[2]) Zmiany tekstu jednolitego wymienionej ustawy zostały
ogłoszone w Dz. U. z 2004 r. Nr 277, poz. 2742, z 2005 r. Nr 180,
poz. 1496, z 2006 r. Nr 104, poz. 708 i 711 i Nr 220, poz. 1600, z 2007 r. Nr
107, poz. 732 i Nr 176, poz. 1242, z 2008 r. Nr 171, poz. 1056, Nr
180, poz. 1109, Nr 206, poz. 1288, Nr 208, poz. 1308 i Nr 223, poz. 1458
oraz z 2009 r. Nr 22, poz. 120 i Nr 97, poz. 801.


[3]) Zmiany tekstu jednolitego wymienionej ustawy zostały
ogłoszone w Dz. U. z 2006 r. Nr 66, poz. 469, z 2006 r. Nr 120, poz. 826, z
2007 r. Nr 7, poz. 47 i Nr 82, poz. 558 oraz z 2009 r. Nr 18, poz. 97, Nr 63,
poz. 520, Nr 92, poz. 753 i Nr 98, poz. 817.  


[4]) Zmiany wymienionej ustawy zostały ogłoszone w Dz. U.
z 1997 r. Nr 89, poz. 555, z 1999 r. Nr 83, poz. 931, z 2000 r. Nr 50, poz.
580, Nr 62, poz. 717, Nr 73, poz. 852 i Nr 93, poz. 1027, z 2001 r. Nr 98, poz.
1071 i Nr 106, poz. 1149, z 2002 r. Nr 74, poz. 676, z 2003 r. Nr 17, poz. 155,
Nr 111, poz. 1061 i Nr 130, poz. 1188, z 2004 r. Nr 51, poz. 514, Nr 69, poz.
626, Nr 93, poz. 889, Nr 240, poz. 2405 i Nr 264, poz. 2641, z 2005 r. Nr 10,
poz. 70, Nr 48, poz. 461, Nr 77, poz. 680, Nr 96, poz. 821, Nr 141, poz. 1181,
Nr 143, poz. 1203, Nr 163, poz. 1363, Nr 169, poz. 1416 i Nr 178, poz. 1479, z
2006 r. Nr 15, poz. 118, Nr 66, poz. 467, Nr 95, poz. 659, Nr 104, poz. 708 i
711, Nr 141, poz. 1009 i 1013, Nr 167, poz. 1192 i Nr 226, poz. 1647 i 1648, z
2007 r. Nr 20, poz. 116, Nr 64, poz. 432, Nr 80, poz. 539, Nr 89, poz. 589, Nr
99, poz. 664, Nr 112, poz. 766, Nr 123, poz. 849 i Nr 128, poz. 903, z 2008 r.
Nr 27, poz. 162, Nr 100, poz. 648, Nr 107, poz. 686, Nr 123, poz. 802, Nr 182,
poz. 1133, Nr 208, poz. 1308, Nr 214, poz. 1344, Nr 225, poz. 1485, Nr 234,
poz. 1571 i Nr 237, poz. 1651 oraz z 2009 r. Nr 8, poz. 39, Nr 20, poz. 104, Nr
28, poz. 171, Nr 68, poz. 585, Nr 85, poz. 716, Nr 127, poz. 1051, Nr 127, poz.
1051 i Nr 144, poz. 1178.


[5]) Zmiany tekstu jednolitego wymienionej
ustawy zostały ogłoszone w Dz. U.  z 2008
r. Nr 171, poz. 1058, Nr 220, poz. 1420 i Nr 227, poz. 1505 oraz z 2009 r. Nr
19, poz. 101, Nr 65, poz. 545, Nr 91, poz. 742 i Nr 157, poz. 1241.


[6])  Zmiany tekstu jednolitego wymienionej
ustawy zostały ogłoszone w Dz. U. z 2004 r. Nr 277, poz. 2742, z 2005 r. Nr
180, poz. 1496, z 2006 r. Nr 104, poz. 708 i 711 i Nr 220, poz. 1600, z 2007 r.
Nr 107, poz. 732 i Nr 176, poz. 1242, z 2008 r. Nr 171, poz. 1056, Nr 180, poz.
1109, Nr 206, poz. 1288, Nr 208, poz. 1308 i Nr 223, poz. 1458 oraz z 2009 r.
Nr 22, poz. 120, Nr 97, poz. 801 i Nr 161, poz. 1278.


[7]) Zmiany wymienionej ustawy zostały ogłoszone w Dz. U.
z 1997 r. Nr 128, poz. 840, z 1999 r. Nr 64, poz. 729 i Nr 83, poz. 931, z 2000
r. Nr 48, poz. 548, Nr 93, poz. 1027 i Nr 116, poz. 1216, z 2001 r. Nr 98, poz. 1071, z 2003 r. Nr
111, poz. 1061, Nr 121, poz. 1142, Nr 179, poz. 1750, Nr 199, poz. 1935 i Nr
228, poz. 2255, z 2004 r. Nr 25, poz. 219, Nr 69, poz. 626, Nr 93, poz.
889 i Nr 243, poz. 2426, z 2005 r. Nr 86, poz. 732, Nr 90, poz. 757,
Nr 132, poz. 1109, Nr 163, poz. 1363, Nr 178, poz. 1479 i Nr 180, poz. 1493, z
2006 r. Nr 190, poz. 1409, Nr 218, poz. 1592 i Nr 226, poz. 1648, z 2007
r. Nr 89, poz. 589, Nr 123, poz. 850, Nr 124, poz. 859 i Nr 192, poz.
1378, z 2008 r. Nr 90, poz. 560, Nr 122, poz. 782, Nr 171, poz. 1056,
Nr 173, poz. 1080 i Nr 214, poz. 1344 oraz z 2009 r. Nr 62, poz. 504 i Nr
63, poz. 533.


[8]) Zmiany wymienionej ustawy zostały ogłoszone w Dz. U.
z 1997 r. Nr 89, poz. 555, z 1999 r. Nr 83, poz. 931, z 2000 r. Nr 50, poz.
580, Nr 62, poz. 717, Nr 73, poz. 852 i Nr 93, poz. 1027, z 2001 r. Nr 98, poz.
1071 i Nr 106, poz. 1149, z 2002 r. Nr 74, poz. 676, z 2003 r. Nr 17, poz. 155,
Nr 111, poz. 1061 i Nr 130, poz. 1188, z 2004 r. Nr 51, poz. 514, Nr 69, poz.
626, Nr 93, poz. 889, Nr 240, poz. 2405 i Nr 264, poz. 2641, z 2005 r. Nr 10,
poz. 70, Nr 48, poz. 461, Nr 77, poz. 680, Nr 96, poz. 821, Nr 141, poz. 1181,
Nr 143, poz. 1203, Nr 163, poz. 1363, Nr 169, poz. 1416 i Nr 178, poz. 1479, z
2006 r. Nr 15, poz. 118, Nr 66, poz. 467, Nr 95, poz. 659, Nr 104, poz. 708 i
711, Nr 141, poz. 1009 i 1013, Nr 167, poz. 1192 i Nr 226, poz. 1647 i 1648, z
2007 r. Nr 20, poz. 116, Nr 64, poz. 432, Nr 80, poz. 539, Nr 89, poz. 589, Nr
99, poz. 664, Nr 112, poz. 766, Nr 123, poz. 849 i Nr 128, poz. 903, z 2008 r.
Nr 27, poz. 162, Nr 100, poz. 648, Nr 107, poz. 686, Nr 123, poz. 802, Nr 182,
poz. 1133, Nr 208, poz. 1308, Nr 214, poz. 1344, Nr 225, poz. 1485, Nr 234,
poz. 1571 i Nr 237, poz. 1651 oraz z 2009 r. Nr 8, poz. 39, Nr 20, poz. 104, Nr
28, poz. 171, Nr 68, poz. 585, Nr 85, poz. 716, Nr 127, poz. 1051 i Nr 144,
poz. 1178.


[9]) Zmiany wymienionej ustawy zostały ogłoszone w Dz. U.
z 2001 r. Nr 154, poz. 1800, z 2002 r. Nr 74, poz. 676 i Nr 89, poz. 804,
z 2003 r. Nr 113, poz. 1070 i Nr 139, poz. 1326, z 2004 r. Nr 116, poz. 1203,
Nr 171, poz. 1800 i Nr 273, poz. 2703, z 2006 r. Nr 104, poz. 711, z 2007
r. Nr 176, poz. 1242 oraz z 2009 r. Nr 85, poz. 716 i Nr 157, poz. 1241.
