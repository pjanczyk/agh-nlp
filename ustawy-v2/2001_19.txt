



Dz.U. z 2001 r. Nr 3, poz. 19
                                  
                                  
                                  
                                  
                               USTAWA
                     z dnia 29 listopada 2000 r.
                                  
   o organizacji rynków owoców i warzyw, rynku chmielu, rynku tytoniu
                     oraz rynku suszu paszowego
                                  
                             Rozdział 1
                           Przepisy ogólne
                                  
                               Art. 1.
1. Ustawa reguluje organizację rynków:
   1) owoców i warzyw, wymienionych w załączniku nr 1 do ustawy,
   2) chmielu,
   3) tytoniu,
   4) suszu paszowego.
2. Do organizacji rynków, o których mowa w ust. 1, nie stosuje się
  przepisów o przeciwdziałaniu praktykom monopolistycznym i ochronie
  interesów konsumentów.
                                  
                               Art. 2.
Użyte w ustawie określenia oznaczają:
   1) obrót - oferowanie do sprzedaży i sprzedaż,
   2) chmiel - wysuszony kwiatostan żeńskiej rośliny chmielu
     uprawnego, zwany  również szyszką chmielu,
   3) produkty chmielowe - proszki, granulaty i ekstrakty, które
     zostały wytworzone w procesie obróbki chmielu,
   4) zizomeryzowany produkt chmielowy - produkt chmielowy, w którym
     alfa-kwasy uległy prawie całkowitej izomeryzacji,
   5) certyfikat - świadectwo  potwierdzające spełnianie przez chmiel
     lub produkt chmielowy minimalnych wymagań jakościowych,
   6) świadectwo równoważności - świadectwo potwierdzające spełnianie
     przez importowany chmiel lub produkt chmielowy minimalnych
     wymagań jakościowych obowiązujących w Rzeczypospolitej Polskiej,
     wydane przez kraj pochodzenia i uznane za równoważne z polskim
     certyfikatem na podstawie umów międzynarodowych,
   7) małe opakowanie chmielu lub produktu chmielowego - opakowanie
     chmielu lub proszku chmielowego o masie do 1 kg albo opakowanie
     ekstraktów  chmielu lub zizomeryzowanych produktów chmielowych o
     masie do 0,30 kg,
   8) chmiel nieprzygotowany - chmiel, który  poddany został
     wyłącznie wstępnemu  suszeniu i pakowaniu,
   9) chmiel przygotowany - chmiel, który został poddany końcowemu
     suszeniu i pakowaniu,
  10) surowiec tytoniowy - wysuszone liście tytoniu odmian
     uprawianych w kraju,
  11) wstępne przetwarzanie surowca tytoniowego - przygotowanie do
     dalszego przerobu  przez producentów wyrobów tytoniowych surowca
     tytoniowego polegające w szczególności na odżyłowaniu, cięciu,
     nasączaniu lub dosuszaniu blaszki liściowej,
  12) tytoń przemysłowy - tytoń wstępnie przetworzony,
  13) grupy użytkowe tytoniu - tytonie :
     a) odmian typu Virginia, suszone w suszarniach cieplnych ze
       sterowanym obiegiem powietrza oraz kontrolą temperatury i
       wilgotności powietrza,
     b) odmian typu Burley, suszone powietrzem, pod osłoną i bez
       możliwości fermentacji,
     c) odmian tytoni ciemnych, suszone powietrzem, pod osłoną i bez
       możliwości fermentacji,
     d) odmian tytoni ciemnych, suszone powietrzem z możliwością
       dosuszenia w suszarniach cieplnych oraz wędzenia,
  14) zielonka - lucernę, trawę, esparcetę, koniczynę, łubin, wykę,
     seradelę oraz zboża, zbierane w stanie zielonym, i inne rośliny
     pastewne uprawiane na gruntach ornych, skoszone i rozdrobnione w
     warunkach polowych lub na sieczkarniach stacjonarnych przed
     suszeniem,
  15) susz paszowy - materiał paszowy otrzymany z zielonki w wyniku
     szybkiego jej suszenia  gorącymi gazami spalinowymi, zmieszanymi
     z powietrzem lub gorącym powietrzem,
  16) rekompensata finansowa - częściowy zwrot utraconego dochodu z
     tytułu niewprowadzenia produktów do obrotu.
                                  
                             Rozdział 2
                  Organizacja rynku owoców i warzyw
                                  
                               Art. 3.
Organizacja rynku owoców i warzyw obejmuje:
   1) funkcjonowanie grup producentów owoców lub warzyw, zwanych
     dalej "grupami",
   2) udzielanie pomocy finansowej grupom ,
   3) ustalanie warunków wycofywania z obrotu owoców i warzyw przez
     grupy.
   
                               Art. 4.
Pomoc finansowa państwa przewidziana w niniejszej ustawie przysługuje
grupom, które:
   1) zostały utworzone na podstawie przepisów o grupach producentów
     rolnych i ich związkach,
   2) zostały wpisane do rejestru grup producentów owoców i warzyw
     objętych pomocą finansową zwanego dalej "rejestrem grup
     uznanych", prowadzonego przez wojewodę właściwego ze względu na
     miejsce siedziby grupy,
   3) utworzą fundusz operacyjny oraz spełnią wymagania określone w
     art. 9 - 11.
   
                               Art. 5.
1. Grupę wpisuje się do rejestru grup uznanych, jeżeli:
   1) została utworzona przez co najmniej 5 producentów, dla jednej z
     następujących grup produktów:
     a) owoce i warzywa,
     b) owoce,
     c) warzywa,
     d) owoce i warzywa przeznaczone dla przetwórstwa,
     e) owoce przeznaczone dla przetwórstwa,
     f) warzywa przeznaczone dla przetwórstwa,
     g) orzechy,
     h) grzyby,
   2) łączna wartość produktów wytworzonych przez członków grupy i
     sprzedanych za jej pośrednictwem w okresie roku, wynosi co
     najmniej równowartość 100 tys. EURO,
   3) działa na podstawie statutu albo umowy, które oprócz wymagań
     określonych odrębnymi przepisami, ustalają w szczególności:
     a) wysokość składek wpłacanych na fundusz operacyjny, o którym
       mowa w art. 4 pkt 3, ustalonych w procentach od wartości
       sprzedanych produktów,
     b) warunki dostarczania przez członków grupy informacji
       dotyczących powierzchni uprawy, wysokości zbiorów, wielkości
       sprzedaży, cen uzyskiwanych za sprzedawane produkty oraz
       działań podejmowanych na rzecz ochrony środowiska,
     c) wymóg przynależności tylko do jednej z grup,
     d) zasady i tryb na jakich grupa sprzedaje produkty swoich
       członków.
2. Jeżeli statut albo umowa przewidują odstępstwa od zasady sprzedaży
  całości produktów za pośrednictwem grupy, odstępstwa dotyczą
  możliwości sprzedaży przez członka grupy wytworzonych przez niego
  produktów :
   1) bezpośrednio konsumentom w ilości nie większej niż 25% całości
     produktów, jeżeli jest członkiem grupy utworzonej dla grupy
     produktów, o których mowa w art. 5 ust. 1 pkt 1 lit. a),
   2) bezpośrednio konsumentom w ilości 20% całości produktów, jeżeli
     jest członkiem jednej z pozostałych grup utworzonych dla grup
     produktów, o których mowa w art. 5 ust. 1 pkt 1 lit. b)-h),
   3) za pośrednictwem innej grupy, jeżeli produkty te nie są
     przedmiotem obrotu grupy, której jest członkiem.
   
                               Art. 6.
1. Wniosek o wpisanie do rejestru grup uznanych zawiera:
   1) nazwę i siedzibę grupy,
   2) rodzaj grupy produktów, o których mowa w art. 5 ust. 1,
   3) informację o wartości produktów wytworzonych przez członków
     grupy i sprzedanych za jej pośrednictwem w poprzednim roku.
2. Do wniosku dołącza się:
   1) wypis z Krajowego Rejestru Sądowego,
   2) statut albo umowę grupy,
   3) dokumenty potwierdzające informację, o której mowa w ust. 1 pkt
     3.
   
                               Art. 7.
1. Decyzję administracyjną w sprawie wpisania grupy do rejestru grup
  uznanych wydaje wojewoda właściwy ze względu na siedzibę grupy w
  terminie trzech miesięcy od dnia złożenia wniosku, o którym mowa w
  art. 6.
2. Od decyzji, o której mowa w ust. 1, przysługuje odwołanie do
  ministra właściwego do spraw rynków rolnych.
3. Minister właściwy do spraw rynków rolnych prowadzi krajowy rejestr
  grup uznanych na podstawie informacji przekazanych przez wojewodów.
                                  
                               Art. 8.
1. Rejestr grup uznanych jest jawny i zawiera:
   1) nazwę i adres grupy,
   2) datę i numer wydania decyzji o wpisie grupy do rejestru,
   3) grupę produktów objętych decyzją,
   4) informacje o osobach upoważnionych do reprezentowania grupy.
2. Grupa jest obowiązana  informować właściwego wojewodę o każdej
  zmianie danych, o których mowa w ust. 1 pkt 1 i 4.
                               Art. 9.
1. Fundusz operacyjny jest tworzony ze składek członków grupy oraz
  kwot przyznanych w ramach pomocy finansowej udzielanej przez
  Agencję Restrukturyzacji i Modernizacji Rolnictwa.
2. Wysokość składki wpłacanej przez członka grupy nie może być niższa
  niż 1% wartości wytworzonych przez niego produktów, uzyskanej ze
  sprzedaży za  pośrednictwem grupy.
3. Środki finansowe funduszu operacyjnego gromadzone są na
  wyodrębnionym rachunku bankowym grupy i wykorzystywane są na:
   1) finansowanie programu działania opracowanego przez grupę,
     zwanego dalej "programem",
   2) wypłaty z tytułu niewprowadzenia produktów do obrotu.
   
                              Art. 10.
1. W programie powinien być zawarty co najmniej jeden z następujących
  celów:
   1) dostosowanie produkcji do potrzeb i wymagań rynku,
   2) koncentrowanie produkcji określonych gatunków i odmian,
   3) obniżanie kosztów produkcji,
   4) wprowadzanie metod produkcji przyjaznych dla środowiska.
2. Program określa w szczególności:
   1) okres jego obowiązywania, który nie może trwać  krócej niż 3
     lata i dłużej niż 5 lat,
   2) aktualny stan produkcji, obrotu i wyposażenia technicznego,
   3) cel i harmonogram działań w poszczególnych latach
     kalendarzowych niezbędnych do jego realizacji,
   4) przewidywaną wielkość niezbędnych do realizacji celów środków
     finansowych, w tym środków z funduszu operacyjnego.
   
                              Art. 11.
1. Program zatwierdza, w drodze decyzji administracyjnej, Prezes
  Agencji Restrukturyzacji i Modernizacji Rolnictwa, po zasięgnięciu
  opinii właściwego wojewody.
2. Wniosek o zatwierdzenie programu składa się najpóźniej do dnia 15
  września roku poprzedzającego realizację programu.
3. Decyzje w sprawie zatwierdzenia programu wydawane są nie później
  niż do dnia 15 listopada roku, w którym złożono wniosek.
4. Od decyzji w sprawie zatwierdzenia programu służy odwołanie do
  ministra właściwego do spraw rozwoju wsi.
                              Art. 12.
1. Grupie, po zatwierdzeniu programu, przysługuje zaliczka na
  realizację zadań przewidzianych w harmonogramie na pierwszy rok
  realizacji tego programu.
2. Zaliczka udzielana i wypłacana jest przez Prezesa Agencji
  Restrukturyzacji i Modernizacji Rolnictwa  na wniosek grupy złożony
  do dnia 31 marca roku realizacji programu.
3. Zaliczka wypłacana jest w wysokości 2% planowanej wartości
  produktów sprzedanych przez członków grupy za jej pośrednictwem.
4. W razie niezrealizowania zadań objętych harmonogramem zaliczka
  podlega zwrotowi wraz z odsetkami ustawowymi liczonymi od dnia jej
  udzielenia.
                              Art. 13.
1. Kwota pomocy finansowej udzielanej przez Agencję Restrukturyzacji
  i Modernizacji Rolnictwa na tworzenie funduszu operacyjnego jest
  równa wysokości składek wpłaconych przez członków grupy, nie może
  jednak przekroczyć :
   1) 4,5% wartości produktów członków grupy sprzedanych za jej
     pośrednictwem,
   2) 50% wydatków ponoszonych na realizację programu.
2. Wniosek o przyznanie pomocy finansowej przez Agencję
  Restrukturyzacji i Modernizacji Rolnictwa zawiera informacje o:
   1) których mowa w art. 6 ust. 1,
   2) realizacji zadań określonych w zatwierdzonym programie,
   3) wysokości kwoty pomocy finansowej,
   4) wysokości składek wpłaconych przez członków grupy na fundusz
     operacyjny,
   5) wartości produktów sprzedanych przez członków grupy za jej
     pośrednictwem.
   
                              Art. 14.
1. Wniosek o przyznanie pomocy finansowej za dany rok kalendarzowy
  składa się do dnia 31 stycznia następnego roku.
2.  Do wniosku dołącza się :
   1) dokumenty potwierdzające poniesione wydatki z tytułu realizacji
     programu,
   2) zaświadczenie z banku o wysokości środków zgromadzonych na
     rachunku, o   którym mowa w art. 9 ust. 3,
   3) dokumenty potwierdzające informacje, o których mowa w art. 13
     ust. 2 pkt 5.
3. Prezes Agencji Restrukturyzacji i Modernizacji Rolnictwa wydaje
  decyzję administracyjną o przyznaniu pomocy finansowej po
  stwierdzeniu, że zostały zrealizowane działania zgodnie z
  programem.
4. Od decyzji wydanej w sprawie przyznania  pomocy finansowej
  przysługuje odwołanie do ministra właściwego do spraw rozwoju wsi.
                              Art. 15.
1. Grupa otrzymuje rekompensatę finansową, z tytułu niewprowadzenia
  do obrotu przez grupę lub producentów niebędących członkami grupy
  następujących produktów:
   1) kalafiorów,
   2) pomidorów,
   3) bakłażanów,
   4) moreli,
   5) brzoskwiń,
   6) gruszek (poza gruszkami przeznaczonymi do produkcji
     gruszecznika),
   7) winogron stołowych,
   8) jabłek (poza jabłkami przeznaczonymi do produkcji jabłecznika).
2. Wysokość rekompensaty finansowej dla grupy z tytułu
  niewprowadzenia do obrotu produktów wymienionych w ust. 1 stanowi
  równowartość kwoty obliczonej na podstawie stawek określonych w
  załączniku nr 2 do ustawy.
3. Rekompensatą finansową są objęte produkty w ilości nie większej
  niż 10%, a w przypadku jabłek 8,5% każdego z tych produktów
  sprzedanych za pośrednictwem grupy, z wyjątkiem produktów
  pochodzących z importu.
4. Za produkty sprzedane za pośrednictwem grupy uważa się również
  produkty sprzedane bezpośrednio przez jej członków zgodnie z art. 5
  ust. 2 pkt 1 i 2.
                              Art. 16.
1. Rekompensata finansowa przysługuje grupie, jeżeli jej produkty nie
  zostały wprowadzone do obrotu lecz przekazane nieodpłatnie domom
  pomocy społecznej, placówkom opiekuńczo-wychowawczym, ośrodkom
  adopcyjno-opiekuńczym, obozom wypoczynkowym dla dzieci oraz
  szpitalom i zakładom karnym i przekazanie to nie będzie miało
  wpływu na planowaną przez nie  ilość zakupu owoców i warzyw.
2. W przypadku braku możliwości  pełnego zagospodarowania nie
  wprowadzonych do obrotu produktów w sposób, o którym mowa w ust. 1,
  grupy mają obowiązek zgłoszenia pozostałych ilości produktów do
  Agencji Rynku Rolnego w celu ich sprzedaży z przeznaczeniem na
  paszę, a w przypadku jabłek i gruszek w celu ich przetworzenia w
  gorzelniach rolniczych na spirytus surowy o zawartości alkoholu
  powyżej 80% objętościowo z przeznaczeniem na cele paliwowe.
3. Sprzedaż produktów, o których mowa w ust. 2, odbywa się w trybie
  przetargów, do których nie stosuje się przepisów o zamówieniach
  publicznych. Przetargi  organizuje Agencja Rynku Rolnego mając na
  względzie wybór najkorzystniejszych ofert oraz dążenie do
  minimalizacji kosztów sprzedaży.
4. W przypadku gdy produkty nie zostały sprzedane w trybie określonym
  w ust. 2, mogą być poddane na koszt grupy procesowi biodegradacji,
  który nie wpłynie ujemnie na stan środowiska naturalnego.
5. Produkty nie wprowadzone na rynek i przeznaczone do
  zagospodarowania w sposób, o którym mowa w ust. 1 i 2, mają
  spełniać wymagania jakościowe przewidziane dla tych produktów w
  odrębnych przepisach.
6. Minister właściwy do spraw rynków rolnych, określi w drodze
  rozporządzenia, szczegółowe zasady  i tryb organizowania przetargów
  mając na uwadze równy  dostęp wszystkich grup producentów owoców i
  warzyw do organizowanych przetargów, o których mowa w ust. 3, oraz
  dążenie do zagospodarowania wyprodukowanych produktów bez
  spowodowania destabilizacji rynku.
                              Art. 17.
1. Kwotę środków uzyskanych ze sprzedaży produktów pomniejszoną o
  koszty przetargu, Agencja Rynku Rolnego przekazuje grupie.
2. Wypłacana grupie rekompensata z tytułu niewprowadzenia do
  sprzedaży produktów jest pomniejszona o środki finansowe, o których
  mowa w ust. 1.
                              Art. 18.
1. Rekompensaty przyznaje i wypłaca Prezes Agencji Restrukturyzacji i
  Modernizacji Rolnictwa.
2. Decyzję administracyjną w sprawie przyznania  rekompensaty wydaje
  Prezes Agencji Restrukturyzacji i Modernizacji Rolnictwa na wniosek
  grupy.
3. Od decyzji, o której mowa w ust. 1, przysługuje odwołanie do
  ministra właściwego do spraw rozwoju wsi.
                              Art. 19.
1. Wniosek o wypłacenie rekompensaty może być składany nie częściej
  niż raz w miesiącu.
2. Do wniosku, o którym mowa w ust. 1, dołącza się:
   1) dowody potwierdzające ilość sprzedanych produktów,
   2) dowody potwierdzające ilość produktów nieodpłatnie przekazanych
     jednostkom wymienionym w art. 16 ust. 1,
   3) dowody potwierdzające sprzedaż produktów przez Agencję Rynku
     Rolnego w drodze przetargu lub wskazujące na brak możliwości
     sprzedaży w tym trybie.
4. Grupa przechowuje dokumenty, o których mowa w ust. 2, przez okres
  5 lat.
   
                              Art. 20.
1. Rekompensatę wypłaca się w terminie 7 dni od dnia wydania decyzji,
  o której mowa w art. 18.
2. Środki pochodzące z rekompensaty grupa wypłaca:
   1) swoim członkom na zasadach określonych w statucie albo umowie,
   2) producentom, którzy nie są członkami grupy, na zasadach
     określonych w zawartej z nimi umowie, z tym że grupa wypłaca 90%
     tych środków.
   
                              Art. 21.
1. Z funduszu operacyjnego mogą być dokonane wypłaty z tytułu
  niewprowadzenia do obrotu owoców i warzyw, jeżeli nie została
  wypłacona rekompensata.
2. Wypłata może być dokonana, jeżeli produkty zostały zagospodarowane
  w sposób, o którym mowa w art. 16.
3. Na wypłaty z funduszu operacyjnego może być przeznaczona kwota nie
  wyższa niż 60% wartości funduszu operacyjnego w pierwszym roku, 55%
  w drugim roku, 50% w trzecim roku, 45% w czwartym roku, 40% w
  piątym roku i 30%, poczynając od szóstego roku, licząc od dnia
  zatwierdzenia pierwszego programu.
                              Art. 22.
1. Grupa, która nie spełnia warunków do wpisania do rejestru grup
  uznanych, może być wpisana do rejestru grup wstępnie uznanych,
  jeżeli:
   1) spełnia warunki, o których mowa w art. 5 ust. 1 pkt 1 i 3,
   2) łączna wartość produktów wytworzonych przez członków grupy i
     sprzedanych za jej pośrednictwem w okresie roku kalendarzowego,
     nie jest mniejsza niż równowartość 50 tys. EURO,
   3) opracowała plan działania, określający sposób spełnienia
     warunków, o których mowa w art. 5 ust. 1 pkt 2.
2. Plan działania, o którym mowa w ust. 1 pkt 3, określa w
  szczególności:
   1) okres jego realizacji,
   2) aktualny stan w zakresie produkcji, obrotu i wyposażenia grupy
     w środki techniczne,
   3) harmonogram działań w poszczególnych latach kalendarzowych,
   4) przewidywane wielkości niezbędnych środków finansowych do
     realizacji planu.
3. W sprawach wpisania do rejestru grup wstępnie uznanych stosuje się
  odpowiednio art. 7 i 8.
4. Wniosek o wpisanie do rejestru grup wstępnie uznanych zawiera
  dane, o których mowa w art. 6. Do wniosku dołącza się plan
  działania, o którym mowa w ust. 1 pkt 3.
5. Minister właściwy do spraw rynków rolnych prowadzi krajowy rejestr
  grup wstępnie uznanych na podstawie informacji przekazanych przez
  wojewodów.
                              Art. 23.
Grupom wpisanym do rejestru grup wstępnie uznanych przyznaje się
pomoc finansową w wysokości i na zasadach określonych w ustawie z
dnia 29 grudnia 1993 r. o utworzeniu Agencji Restrukturyzacji i
Modernizacji Rolnictwa (Dz.U. z 1994 r. Nr 1, poz. 2, Nr 80, poz. 369
i  Nr 98 poz. 473, z 1997 r. Nr 41, poz. 255, Nr 79, poz. 484, Nr
141, poz. 943 oraz z 1998 r. Nr 106, poz. 668).
                                  
                              Art. 24.
1. Wojewoda jest uprawniony do kontroli działalności grup w zakresie
  przestrzegania warunków wpisu do rejestru grup wstępnie uznanych i
  uznanych.
2. Prezes Agencji Restrukturyzacji i Modernizacji Rolnictwa jest
  uprawniony do kontroli działalności grup w zakresie:
   1) realizacji programu lub planu działania, o którym mowa
     odpowiednio w art. 10 i art. 22 ust. 1 pkt 3,
   2) wykorzystania środków funduszu operacyjnego,
   3) sposobu zagospodarowania produktów niewprowadzonych do obrotu.
3. Czynności kontrolne prowadzane są przez pracowników Urzędu
  Wojewódzkiego lub Agencji Restrukturyzacji i Modernizacji Rolnictwa
  na podstawie upoważnienia wydanego przez wojewodę lub Prezesa
  Agencji Restrukturyzacji i Modernizacji Rolnictwa.
4. Osoby przeprowadzające kontrolę są uprawnione w szczególności do:
   1) wstępu na teren nieruchomości, obiektu, lokalu lub ich części
     należących do grupy  lub jej członków i służących do prowadzenia
     działalności przez grupę lub jej członków,
   2) żądania ustnych lub pisemnych wyjaśnień, okazania dokumentów
     mających  związek z przedmiotem kontroli.
5. Wojewoda oraz Prezes Agencji Restrukturyzacji i Modernizacji
  Rolnictwa opracowują roczne plany przeprowadzania kontroli,
  uwzględniając w szczególności konieczność skontrolowania co
  najmniej 10% grup wstępnie uznanych i uznanych, z tym że każda z
  grup powinna być skontrolowana co najmniej raz na trzy lata.
6. Prezes Agencji Restrukturyzacji i Modernizacji Rolnictwa przy
  opracowywaniu planu kontroli, o którym mowa w ust. 5, uwzględnia
  kontrolę sposobu wykorzystania co najmniej 30% środków finansowych
  przekazanych grupom przez Agencję Restrukturyzacji i Modernizacji
  Rolnictwa.
   
                              Art. 25.
1. Wojewoda może wydać decyzję administracyjną o skreśleniu z
  rejestru grup uznanych lub wstępnie uznanych w przypadku
  stwierdzenia, że nie spełniają one wymogów niezbędnych do uzyskania
  wpisu do rejestru.
2. Od decyzji, o której mowa w ust. 1, przysługuje odwołanie do
  ministra właściwego do spraw rynków rolnych.
                              Art. 26.
1. W razie stwierdzenia, że środki finansowe przekazane przez Agencję
  Restrukturyzacji i Modernizacji Rolnictwa zostały wykorzystane
  niezgodnie z ich przeznaczeniem, grupa jest obowiązana do wpłacenia
  na rachunek Agencji Restrukturyzacji i Modernizacji Rolnictwa kwoty
  stanowiącej równowartość otrzymanych środków wraz z odsetkami
  ustawowymi liczonymi od dnia jej otrzymania.
2. Obowiązek wpłacenia kwoty, o której mowa w ust. 1, nakładany jest
  w drodze decyzji administracyjnej Prezesa Agencji Restrukturyzacji
  i Modernizacji Rolnictwa.
3. Od decyzji, o której mowa w ust. 2, przysługuje odwołanie do
  ministra właściwego do spraw rozwoju wsi.
                             Rozdział 3
                      Organizacja rynku chmielu
                                  
                              Art. 27.
Organizacja rynku chmielu obejmuje:
   1) warunki wprowadzania do obrotu chmielu i produktów chmielowych,
   2) rejonizację upraw chmielu,
   3) ewidencję plantacji chmielu,
   4) ewidencję umów kontraktacji, dostawy i sprzedaży chmielu oraz
     ilości wydanego chmielu.
   
                              Art. 28.
1. Do obrotu można wprowadzić:
   1) chmiel zebrany w kraju i wytworzone z niego produkty, na które
     wydano certyfikat,
   2) chmiel lub produkty chmielowe pochodzące z importu, na które
     w kraju pochodzenia wydano świadectwo równoważności,
   3) produkty chmielowe wytworzone z chmielu pochodzącego z importu,
     na które wydano certyfikat,
   4) zizomeryzowane produkty chmielowe,
   5) chmiel lub produkty chmielowe w małych opakowaniach
     przeznaczone do sprzedaży osobom fizycznym na ich własny użytek.
2. Przedsiębiorca wprowadzający do obrotu:
   1) produkty, o których mowa w ust. 1 pkt 4, zamieszcza na
     opakowaniu informację o produkcie, jego masie, odmianie chmielu,
     a w przypadku gdy do wytworzenia produktu użyto więcej niż
     jednej odmiany chmielu - również o zawartości w procentach
     (wagowo) każdej z tych odmian w produkcie,
   2) chmiel lub produkty chmielowe,  o których mowa w ust. 1 pkt 5,
     zamieszcza na opakowaniu informację o masie i przeznaczeniu
     towaru.
3. W przypadku gdy chmiel lub produkty chmielowe są obejmowane
  procedurą dopuszczenia do obrotu, w rozumieniu przepisów Kodeksu
  celnego, do zgłoszenia celnego dołącza się świadectwo
  równoważności.
4. Jeżeli do zgłoszenia celnego o objęcie procedurą dopuszczenia do
  obrotu chmielu lub produktów chmielowych nie zostanie dołączone
  świadectwo równoważności lub świadectwo to nie jest ważne, organ
  celny cofa towar za granicę, a jeżeli cofnięcie towaru nie jest
  możliwe, może nakazać jego zniszczenie lub wystąpić do sądu z
  wnioskiem o wydanie orzeczenia stwierdzającego przepadek towaru.
5. Koszty cofnięcia towaru lub jego zniszczenia ponoszą solidarnie:
  osoba, która wprowadziła towar na polski obszar celny, osoba, która
  przejęła odpowiedzialność za jego przewóz, bądź każda inna osoba, w
  której posiadaniu towar ten się znajduje.
                              Art. 29.
1. Certyfikat na chmiel i produkt chmielowy wydaje wojewódzki
  inspektor skupu i przetwórstwa artykułów rolnych właściwy ze
  względu na miejsce położenia plantacji chmielu lub siedzibę
  przedsiębiorcy wytwarzającego produkt chmielowy, zwany dalej
  "inspektorem".
2. Certyfikat wydaje się :
   1) na chmiel, jeżeli :
     a) został zebrany w określonych rejonach uprawy z plantacji
       zgłoszonych do ewidencji plantacji chmielu, prowadzonej przez
       inspektora,
     b) spełnia minimalne wymagania jakościowe, potwierdzone
       badaniami laboratoryjnymi,
   2) na produkt chmielowy, z wyjątkiem produktu zizomeryzowanego,
     jeżeli :
     a) został wytworzony z chmielu lub produktu chmielowego, na
       który wydano certyfikat lub świadectwo równoważności,
     b) został wytworzony w procesie obróbki, nadzorowanym przez
       inspektora,
     c) zawartość alfa kwasów w produkcie chmielowym jest nie
       mniejsza niż w składnikach, z których został wytworzony.
3. Plantacje chmielu, o których mowa w ust. 2 pkt 1 lit. a), powinny
  składać się z  kwater jednolitych odmianowo.
4. Przepis ust. 3 nie dotyczy plantacji chmielu prowadzonych przez
  jednostki badawczo-rozwojowe w celach doświadczalnych.
5. Minister właściwy do spraw rolnictwa, po zasięgnięci opinii
  Krajowej Rady Izb Rolniczych określi, w drodze rozporządzenia:
   1) rejony uprawy  chmielu, o których mowa w ust. 2 pkt 1 lit. a) ,
     z uwzględnieniem podziału terytorialnego kraju, biorąc pod uwagę
     czynniki przyrodnicze, tradycyjnie wyodrębnione rejony uprawy
     chmielu, a także plantacje chmielu założone przed wejściem w
     życie ustawy,
   2) minimalne wymagania co do jakości chmielu w zakresie
     wilgotności, zawartości zanieczyszczeń organicznych i zawartości
     nasion, mając na względzie  potrzeby przemysłu przetwórczego,
   3) sposób sprawowania nadzoru, o którym mowa w ust. 2 pkt 2 lit.
     b), mając na względzie zapewnienie odpowiedniej jakości
     wytwarzanego produktu chmielowego.
   
                              Art. 30.
1. Zgłoszenia do ewidencji, o której mowa w art. 29 ust. 2 pkt 1 lit.
  a), producent chmielu dokonuje najpóźniej do dnia 31 maja roku
  zbioru.
2. Zgłoszenie zawiera:
   1) imię i nazwisko oraz adres miejsca zamieszkania lub siedziby
     producenta chmielu,
   2) w odniesieniu do każdej odmiany:
     a) wielkość powierzchni plantacji chmielu,
     b) określenie  miejsca  położenia plantacji,
   3) nazwę i adres grupy, jeśli składający wniosek jest członkiem
     grupy.
3. Za powierzchnię plantacji chmielu uważa się:
   1) powierzchnię, na której uprawiane są rośliny chmielu, zajętą
     przez konstrukcję nośną i ograniczoną linią jej zewnętrznych
     odciągów kotwicznych,
   2) pasy brzeżne o szerokości odpowiadającej średniej szerokości
     międzyrzędzia wewnątrz plantacji i nie stanowiące części drogi
     publicznej, które umożliwiają uprawę rzędów roślin chmielu
     znajdujących się między odciągami kotwicznymi,
   3) pasy przeznaczone na uwrocia, znajdujące się na zakończeniach
     rzędów roślin, pod warunkiem, że szerokość żadnego z nich nie
     przekracza 8 m i  nie stanowią one części drogi publicznej.
   
                              Art. 31.
1. Wniosek o wydanie certyfikatu na chmiel zawiera:
   1) imię i nazwisko lub nazwę oraz adres miejsca zamieszkania lub
     siedziby producenta chmielu,
   2) rok zbioru,
   3) nazwę odmiany lub rodu hodowlanego w przypadku plantacji
     chmielu prowadzonej przez jednostkę badawczo-rozwojową,
   4) informację o rejon uprawy,
   5) określenie miejsca położenia plantacji i datę zgłoszenia jej do
     ewidencji plantacji chmielu,
   6) określenie liczby opakowań.
2. Wniosek, o którym mowa w ust. 1, może być złożony po
  przeprowadzeniu przez inspektora kontroli jednolitości odmianowej
  plantacji lub kwater chmielu, z zastrzeżeniem ust. 3.
3. Kontroli, o której mowa w ust. 2, nie podlegają plantacje chmielu
  prowadzone  przez jednostkę badawczo-rozwojową w celach
  doświadczalnych.
                              Art. 32.
1. Kontrola, o której mowa w art. 31 ust. 2, jest przeprowadzana w
  okresie 30 dni przed planowanym terminem zbioru, na wniosek
  producenta chmielu złożony najpóźniej do dnia 15 lipca roku zbioru.
2. Wniosek, o którym mowa w ust. 1, powinien spełniać wymagania, o
  których mowa w art. 31 ust. 1 pkt 1, 3, 4 i 5.
3. Datę kontroli inspektor ustala z producentem chmielu.
                              Art. 33.
1. Po otrzymaniu wniosku, o którym mowa w art. 31 ust. 1, inspektor
  pobiera próbki do badań laboratoryjnych oraz dokonuje zważenia i
  zabezpieczenia chmielu poprzez:
   1) zamknięcie oraz zaplombowanie opakowania w sposób zapewniający,
     że jego otwarcie nie jest możliwe bez naruszenia  plomby,
   2) opatrzenie każdego opakowania etykietą zawierającą informacje o
     :
     a) rejonie uprawy,
     b) roku zbioru,
     c) nazwie odmiany,
     d) numerze opakowania nadanego przez inspektora,
     e) oznaczeniu producenta.
2. Datę i miejsce czynności, o których mowa w ust. 1, inspektor
  ustala z producentem chmielu.
                              Art. 34.
1. Certyfikaty na chmiel wydaje się do dnia 31 marca roku
  następującego po roku zbioru.
2. W przypadku wystąpienia poważnych trudności ze zbytem chmielu
  minister właściwy do spraw rolnictwa na wniosek producenta, może w
  drodze decyzji administracyjnej przedłużyć termin, o którym mowa w
  ust. 1, nie dłużej jednak niż do dnia 31 lipca roku następującego
  po roku zbioru.
                              Art. 35.
1. Certyfikat na chmiel zawiera:
   1) określenie "chmiel certyfikowany zaziarniony" lub "chmiel
     certyfikowany niezaziarniony",
   2) nazwę odmiany,
   3) określenie ilości i numerów opakowań z podaniem masy netto,
   4) informację o kraju i rejonie uprawy,
   5) rok zbioru,
   6) numer certyfikatu i datę jego wydania.
2. Certyfikat na produkt chmielowy  zawiera:
   1) określenie "produkt chmielowy certyfikowany",
   2) nazwę odmiany lub odmian i procentowy (wagowy udział) każdej z
     odmian, jeśli do wytworzenia produktu chmielowego użyto więcej
     niż jednej odmiany,
   3) numery certyfikatów lub świadectw równoważności wydanych na
     chmiel lub produkty chmielowe użyte do wytworzenia końcowego
     produktu chmielowego,
   4) informacje, o których mowa w ust. 1 pkt 3, 4, 5 i 6,
   5) oznaczenie miejsca i datę wytworzenia.
   
                              Art. 36.
1. Opakowanie chmielu lub produktu  chmielowego, na który wydaje się
  certyfikat, powinno być zamknięte i opieczętowane przez  inspektora
  w sposób zapewniający, że jego otwarcie nie jest możliwe bez
  naruszenia pieczęci oraz  oznakowane w formie nadruku lub
  wytłoczenia na opakowaniu.
2. Oznakowanie, o którym mowa w ust. 1, zawiera co najmniej :
   1) określenie towaru zgodne z certyfikatem, a dla chmielu także
     określenie "chmiel przygotowany" lub "chmiel nieprzygotowany",
   2) nazwę odmiany lub odmian,
   3) numer certyfikatu.
3. Przepisy ust. 1 i 2 stosuje się odpowiednio do oznakowania chmielu
  lub produktów chmielowych pochodzących z importu.
                              Art. 37.
1. Mieszanie chmielu  albo produktów chmielowych odbywa się wyłącznie
  pod nadzorem  inspektora.
2. Chmiel przeznaczony do mieszania powinien posiadać certyfikat,
  pochodzić z tego samego roku zbioru, tego samego rejonu uprawy oraz
  być tej samej odmiany.
3. Dopuszcza się mieszanie certyfikowanego chmielu pochodzącego z
  tego samego roku zbioru, ale różnych rejonów uprawy i różnych
  odmian albo wytworzonych z niego certyfikowanych produktów
  chmielowych pod warunkiem, że mieszanie odbywa się w zakładzie
  przetwórczym w celu wytworzenia produktu chmielowego.
                              Art. 38.
1. Przepakowywanie chmielu albo produktów chmielowych, na które
  został wydany certyfikat albo świadectwo równoważności może odbywać
  się wyłącznie pod nadzorem inspektora.
2. Po przepakowaniu w certyfikacie albo świadectwie równoważności
  wpisuje się informację o zmianie opakowania.
3. W przypadku przepakowywania, o którym mowa w ust. 1, z
  jednoczesnym podziałem na mniejsze partie do każdej z nich dołącza
  się kopię certyfikatu albo świadectwa równoważności, w której
  zostały uaktualnione informacje o masie netto oraz numerze
  opakowania.
                              Art. 39.
1. Inspektor prowadzi ewidencje umów kontraktacji, dostawy i
  sprzedaży zawartych pomiędzy producentem chmielu lub grupą
  producentów chmielu, utworzoną na podstawie przepisów o grupach
  producentów rolnych i ich związkach a nabywcą chmielu.
2. Ewidencja jest prowadzona odrębnie dla :
   1) wieloletnich umów kontraktacji,
   2) pozostałych umów,
   3) umów  zawartych przez producentów chmielu,
   4) umów zawartych przez grupę producentów chmielu,
   5) poszczególnych odmian chmielu.
3. Do ewidencji wpisuje się:
   1) oznaczenie stron umowy i datę jej zawarcia,
   2) odmianę i rejon uprawy chmielu,
   3) rok zbioru chmielu,
   4) masę chmielu,
   5) cenę 1 kg chmielu,
   6) datę wydania chmielu.
                                  
                              Art. 40.
1. Kopie wieloletnich umów kontraktacji producent chmielu lub grupa
  producentów chmielu przekazuje inspektorowi w terminie miesiąca od
  dnia zawarcia umowy.
2. Kopie pozostałych umów lub innych dokumentów, potwierdzających
  przeniesienie własności oraz wydanie chmielu, producent chmielu lub
  grupa producentów chmielu przekazuje inspektorowi po wydaniu
  chmielu nabywcy, nie później jednak niż do dnia 31 stycznia każdego
  roku.
                              Art. 41.
Inspektor, w terminie do dnia 1 marca każdego roku, przekazuje
Głównemu Inspektorowi Skupu i  Przetwórstwa  Artykułów Rolnych,
zwanemu dalej "Głównym Inspektorem" informacje o ilości chmielu
wprowadzonego do obrotu  każdego roku oraz o średnich cenach
poszczególnych odmian chmielu za 1 kg.
                                  
                               Art. 42.
1. Przedsiębiorca  wytwarzający zizomeryzowane produkty chmielowe
  jest obowiązany  przekazywać Głównemu Inspektorowi, do dnia 31
  grudnia każdego roku, informacje o ilości wyprodukowanych i
  sprzedanych zizomeryzowanych produktów chmielowych.
2. Przedsiębiorca prowadzący  browar jest obowiązany przekazać
  Głównemu Inspektorowi, do dnia 1 listopada każdego roku, informacje
  o ilości i odmianach chmielu zebranego z należących do tego
  przedsiębiorcy plantacji oraz o miejscu położenia i wielkości
  powierzchni tych plantacji.
                             Rozdział 4
                      Organizacja rynku tytoniu
                                  
                              Art. 43.
Organizacja rynku tytoniu obejmuje:
   1) warunki prowadzenia działalności gospodarczej w zakresie
     wstępnego przetwarzania surowca tytoniowego,
   2) limitowanie  produkcji surowca tytoniowego,
   3) rejonizację upraw tytoniu.
   
                              Art. 44.
1. Podjęcie działalności gospodarczej w zakresie wstępnego
  przetwarzania surowca tytoniowego wymaga zezwolenia wydanego w
  drodze decyzji administracyjnej przez Głównego Inspektora.
2. Zezwolenia, o którym mowa w ust. 1, nie udziela się grupom
  producentów tytoniu i ich związkom utworzonym na podstawie
  przepisów o grupach producentów rolnych i ich związkach.
3. Wniosek o wydanie zezwolenia, o którym mowa w ust. 1, poza
  informacjami określonymi w przepisach o działalności gospodarczej,
  zawiera informację o zdolnościach produkcyjnych w zakresie
  wstępnego przetwarzania surowca tytoniowego.
4. Do wniosku, o którym mowa w ust. 3, dołącza się:
   1) dokument stwierdzający tytuł prawny wnioskodawcy do
     nieruchomości, w których ma być prowadzona zamierzona
     działalność,
   2) zaświadczenie właściwego urzędu skarbowego stwierdzające, że
     wnioskodawca nie zalega z wpłatami danin publicznych,
   3) zaświadczenie o niekaralności przedsiębiorcy lub członków
     zarządu osoby prawnej za przestępstwa przeciwko mieniu i
     przeciwko wiarygodności dokumentów,
   4) zaświadczenia powiatowej komendy straży pożarnej, stacji
     sanitarno-epidemiologicznej i wojewódzkiego inspektoratu ochrony
     środowiska stwierdzające, że obiekty przeznaczone do prowadzenia
     zamierzonej działalności gospodarczej spełniają wymagania
     określone w przepisach przeciwpożarowych, sanitarnych i ochrony
     środowiska.
   
                              Art. 45.
1. Główny Inspektor odmawia wydania zezwolenia, w drodze decyzji
  administracyjnej, jeżeli wniosek nie odpowiada wymaganiom
  określonym w art. 44 ust. 3 lub nie dołączono do niego dokumentów,
  o których mowa w art. 44 ust. 4.
2. Przedsiębiorca prowadzący działalność, o której mowa w art. 44
  ust. 1, zwany dalej "przetwórcą", jest obowiązany składać
  sprawozdanie Głównemu Inspektorowi o wielkości skupionego i
  przetworzonego surowca tytoniowego za okres od dnia 1 stycznia do
  dnia 30 czerwca w terminie do dnia 31 lipca oraz za okres od dnia 1
  lipca do dnia 31 grudnia w terminie do dnia 31 stycznia.
3. Główny Inspektor może cofnąć, w drodze decyzji administracyjnej,
  wydane zezwolenie w przypadku gdy przetwórca:
   1) nie złożył sprawozdania w terminie, o którym mowa w ust. 2,
   2) nie dokonał płatności w terminie, o którym mowa w art. 51 ust.
     1 pkt 6.
4. Po cofnięciu zezwolenia z powodu przekroczenia terminu płatności
  za dostarczony surowiec tytoniowy zezwolenie w takim samym zakresie
  może być wydane nie wcześniej niż po upływie :
   1) roku - w przypadku gdy termin płatności został przekroczony o
     30 dni, ale nie więcej niż do 60 dni,
   2) 2 lat - w przypadku gdy termin płatności został przekroczony o
     60 dni, ale nie więcej niż do 90 dni,
   3) 3 lat - w przypadku gdy termin płatności został przekroczony o
     90 dni i więcej dni.
                                  
                              Art. 46.
1. Wprowadza się limitowanie produkcji surowca tytoniowego.
2. Limitowanie, o którym mowa w ust. 1, polega na ustalaniu na okres
  3 lat z podziałem na poszczególne lata, kolejno po sobie
  następujące, przez ministra właściwego do spraw rolnictwa, w drodze
  rozporządzenia, wyrażonej wagowo wielkości produkcji surowca
  tytoniowego z podziałem na poszczególne lata i grupy użytkowe
  tytoniu, z uwzględnieniem potrzeb przemysłu tytoniowego oraz
  wykorzystania surowca tytoniowego przez przetwórców w latach
  poprzednich.
3. Ustalanie limitu krajowego produkcji surowca tytoniowego następuje
  do dnia 31 maja roku poprzedzającego rok, od którego będzie
  obowiązywać limit, po zasięgnięciu opinii Krajowej Rady Izb
  Rolniczych, związków rolniczych, zrzeszeń branżowych producentów
  surowca tytoniowego o zasięgu krajowym oraz Krajowego
  Stowarzyszenia Przemysłu Tytoniowego.
4. W ramach ustalonego limitu krajowego produkcji surowca tytoniowego
  minister właściwy do spraw rolnictwa określa rezerwę w wysokości 2%
  tego limitu.
                              Art. 47.
1. Prezes Agencji Rynku Rolnego w ramach limitu, o którym mowa w art.
  46, przyznaje, w drodze decyzji administracyjnej, producentom
  surowca tytoniowego posiadającym gospodarstwo rolne, zwanych dalej
  "producentami", na ich wniosek, limit produkcji surowca tytoniowego
  z podziałem na grupy użytkowe tytoniu, z zastrzeżeniem art. 48.
2. Ustalenie wielkości limitu produkcji surowca tytoniowego dla
  poszczególnych producentów następuje przez podział limitu, o którym
  mowa w art. 46 ust. 2, po odliczeniu rezerwy, o której mowa w art.
  46 ust. 4, proporcjonalnie do ilości surowca tytoniowego
  dostarczonego przetwórcom przez każdego producenta w okresie 3
  poprzednich lat.
3. Wniosek o wydanie decyzji o przyznaniu limitu składa się w
  terminie do dnia 30 czerwca roku, w którym określono limit, o
  którym mowa w art. 46 ust. 2; wniosek zawiera :
   1) imię i nazwisko lub nazwę oraz adres miejsca zamieszkania lub
     siedziby wnioskodawcy,
   2) numer identyfikacji podatkowej i rachunku bankowego
     wnioskodawcy,
   3) ilość surowca tytoniowego, grupę użytkową i odmianę tytoniu,
     której dotyczy wniosek,
   4) informację o ilości surowca tytoniowego dostarczonego
     przetwórcom w okresie 3 poprzednich lat,
   5) informację o rejonie i wielkości powierzchni uprawy  oraz
     określenie miejsca położenia plantacji, na której uprawiany jest
     tytoń.
4. Do wniosku dołącza się dokumenty potwierdzające informację, o
  której mowa w ust. 3 pkt 4.
5. Decyzję w sprawie przyznania limitu produkcji surowca tytoniowego
  producentowi surowca tytoniowego wydaje się do dnia 30 listopada
  roku poprzedzającego obowiązywanie limitu.
                              Art. 48.
1. Rezerwę limitu produkcji surowca tytoniowego, o której mowa w art.
  46 ust. 4, Prezes Agencji Rynku Rolnego przydziela dotychczasowym
  producentom, w celu powiększenia posiadanych plantacji tytoniu oraz
  producentom rolnym zamierzającym podjąć produkcję surowca
  tytoniowego.
2. Rezerwa limitu produkcji surowca tytoniowego może być przyznana
  producentom na ich wniosek, jeżeli uprawiają tytoń na powierzchni
  większej niż średnia wielkość plantacji w danym rejonie uprawy i
  produkują surowiec tytoniowy o jakości wymaganej i  potwierdzonej
  przez przetwórcę.
3. Producentom rolnym, którzy zamierzają podjąć produkcję surowca
  tytoniowego, rezerwa limitu produkcji surowca tytoniowego może być
  przyznana na ich wniosek, jeżeli posiadają niezbędne wyposażenie
  techniczne do uprawy, suszenia i magazynowania surowca tytoniowego.
4. Rezerwa limitu produkcji surowca tytoniowego jest przyznana
  proporcjonalnie do wielkości zgłoszonych we wnioskach.
5. Do wniosku producenta dołącza się zaświadczenie przetwórcy o
  jakości dostarczonego surowca tytoniowego, a do wniosku producenta
  rolnego zamierzającego podjąć produkcję surowca tytoniowego,
  oświadczenie o posiadaniu niezbędnego wyposażenia do produkcji
  surowca tytoniowego; przepisy art. 47 ust. 3 i 4 stosuje się
  odpowiednio.
                              Art. 49.
1. Producenci w okresie 30 dni od dnia wydania decyzji, o której mowa
  w art. 47 ust. 5, nie później jednak niż do dnia 1 stycznia roku, w
  którym obowiązuje limit, mogą między sobą zbywać prawa do
  przyznanych limitów produkcji surowca tytoniowego lub ich części,
  jeżeli :
   1) na uprawę tytoniu objętego limitem nie została zawarta umowa
     kontraktacji,
   2) nabywca prawa do limitu posiada już limit na daną grupę
     użytkową tytoniu,
   3) zbywana część limitu jest nie mniejsza niż 100 kg,
   4) grupa wyraziła zgodę na zbycie limitu lub jego części  przez
     członka grupy nabywcy niebędącemu członkiem tej grupy.
2. O zbyciu limitu lub jego części zbywający zawiadamia niezwłocznie
  na piśmie Prezesa Agencji Rynku Rolnego, nie później jednak niż do
  dnia 7stycznia roku, w którym dokonano zbycia limitu, dołączając
  oryginały decyzji, o których mowa w art. 47 ust. 5, wydanych
  producentowi i nabywcy.
3. Prezes Agencji Rynku Rolnego, w drodze decyzji administracyjnej,
  przyznaje zbywającemu i nabywcy nowe limity produkcji surowca
  tytoniowego do dnia 21 stycznia roku, w którym obowiązuje limit.
                              Art. 50.
1. Uprawa tytoniu jest prowadzona wyłącznie w rejonach uprawy, na
  podstawie umowy kontraktacji zawartej po wydaniu decyzji, o której
  mowa w art. 47 ust. 5, między producentem lub grupą producentów
  tytoniu a przetwórcą.
2. Umowa kontraktacji jest zawierana oddzielnie dla każdej z grup
  użytkowych tytoniu, na okres nie dłuższy niż jeden cykl
  produkcyjny.
3. Minister właściwy do spraw rolnictwa po zasięgnięciu opinii
  Krajowej Rady Izb Rolniczych, związków rolniczych, zrzeszeń
  branżowych producentów surowca tytoniowego o zasięgu krajowym oraz
  Krajowego Stowarzyszenia Przemysłu Tytoniowego określi, w drodze
  rozporządzenia, rejony uprawy tytoniu. Rozporządzenie uwzględni w
  szczególności podział terytorialny kraju, tradycyjnie wyodrębnione
  rejony uprawy tytoniu, a także grupy użytkowe tytoniu przeznaczone
  do uprawy w poszczególnych rejonach.
                              Art. 51.
1. Umowa kontraktacji określa w szczególności :
   1) grupę użytkową tytoniu,
   2) cenę i ilość surowca tytoniowego przewidzianą do dostarczenia,
   3) wielkość limitu produkcji surowca tytoniowego ustaloną w
     decyzji, o której mowa w art. 47 ust. 5,
   4) rejon i wielkość powierzchni uprawy tytoniu oraz miejsce
     położenia  plantacji, na której uprawia się tytoń,
   5) minimalne wymagania co do jakości surowca tytoniowego,
     uzgodnione między stronami umowy ,
   6) termin płatności za dostarczony surowiec tytoniowy, nie dłuższy
     jednak niż 1 miesiąc od dnia dostarczenia,
   7) listę producentów wraz z informacjami, o których mowa w pkt 1 i
     4, jeżeli umowa została zawarta z grupą producentów tytoniu.
2. Umowę kontraktacji zawiera się w terminie do dnia 31 stycznia w
  roku zbioru. Kopię umowy przekazuje producent lub grupa producentów
  tytoniu Prezesowi Agencji Rynku Rolnego w terminie do 10 dni od
  dnia jej zawarcia.
                              Art. 52.
1. W razie niezawarcia umowy kontraktacji lub jeżeli po jej zawarciu
  okaże się, że producent nie wykorzystał ustalonego limitu produkcji
  surowca tytoniowego, o którym mowa w art. 47 ust. 2, niezwłocznie
  zawiadamia o tym na piśmie Prezesa Agencji Rynku Rolnego.
2. W przypadku nieprzekazania kopii umowy lub niezawiadomienia
  Prezesa Agencji Rynku Rolnego o niewykorzystaniu limitu produkcji
  surowca tytoniowego limit produkcji surowca tytoniowego
  przydzielony producentowi w następnym roku ulega zmniejszeniu o
  0,5% za każdy dzień zwłoki liczony po upływie 10 dni od dnia
  zawarcia umowy, nie więcej jednak niż o 15%.
3. Po otrzymaniu zawiadomienia, o którym mowa w ust. 1, Prezes
  Agencji Rynku Rolnego ogłasza, najpóźniej do dnia 15 lutego roku, w
  którym obowiązuje limit, w sposób zwyczajowo przyjęty w gminach
  położonych w rejonach uprawy tytoniu, informację o możliwościach
  uzyskania dodatkowych limitów produkcji surowca tytoniowego na dany
  rok.
4. Dodatkowy limit produkcji surowca tytoniowego mogą otrzymać tylko
  dotychczasowi producenci.
5. Wniosek o wydanie decyzji o przyznaniu dodatkowego limitu
  produkcji surowca tytoniowego można składać w terminie do dnia 28
  lutego roku, w którym obowiązuje limit. Przepis art. 47 ust. 3
  stosuje się odpowiednio.
6. Decyzję, o której mowa w ust. 5, wydaje się w terminie do dnia 15
  marca roku, w którym obowiązuje limit.
7. Producent, który otrzymał decyzję o dodatkowym limicie produkcji
  surowca tytoniowego, zawiera umowę w terminie do dnia 31 marca
  roku, w którym obowiązuje limit, i w terminie 10 dni od dnia jej
  zawarcia przekazuje kopię tej umowy Prezesowi Agencji Rynku
  Rolnego. Przepis ust. 2 stosuje się odpowiednio.
                             Rozdział 5
                  Organizacja rynku suszu paszowego
                                  
                              Art. 53.
Organizacja rynku suszu paszowego, zwanego dalej "suszem" obejmuje:
   1) zasady udzielania pomocy finansowej producentom suszu,
   2) limitowanie produkcji suszu producentom, o których mowa w pkt
     1,
   3) warunki wprowadzania suszu do obrotu.
   
                              Art. 54.
Pomoc finansowa państwa jest udzielana producentom suszu, którzy
zostali wpisani do rejestru producentów suszu, zwanego dalej
"rejestrem", prowadzonego przez Prezesa Agencji Rynku Rolnego oraz
spełniają wymagania określone w art. 61 - 66.
                                  
                              Art. 55.
Producent suszu może być wpisany do rejestru, jeżeli posiada
urządzenia techniczne:
   1) umożliwiające produkcję suszu o wymaganiach jakościowych
     określonych w art. 62,
   2) zapewniające, że temperatura gorącego powietrza lub gazów
     spalinowych zmieszanych z powietrzem na wlocie do komory
     suszenia wynosi nie mniej niż +93°C.
   
                              Art. 56.
1. Wniosek o wpisanie do rejestru zawiera:
   1) imię i nazwisko, adres miejsca zamieszkania lub siedziby
     wnioskodawcy,
   2) informację o posiadanych urządzeniach technicznych, o których
     mowa w art. 55.
2. Do wniosku dołącza się dokumenty, o których mowa w art. 44 ust. 4.
                              Art. 57.
1. Decyzję administracyjną w sprawie wpisu do rejestru wydaje Prezes
  Agencji Rynku Rolnego.
2. Prezes Agencji Rynku Rolnego wydaje decyzję o skreśleniu z
  rejestru, jeżeli producent suszu przestał spełniać warunki
  niezbędne do wpisu do rejestru lub produkowany susz nie spełnia
  wymogów jakościowych.
3. Rejestr jest jawny i zawiera imię i nazwisko, adres producenta
  albo nazwę, adres osoby prawnej oraz imię i nazwisko osób
  uprawnionych do jej reprezentowania.
                              Art. 58.
1. Wprowadza się krajowy limit produkcji suszu obowiązujący
  producentów objętych finansową pomocą państwa.
2. Limit krajowy produkcji suszu z podziałem na województwa ustala
  corocznie, w drodze rozporządzenia, minister właściwy do spraw
  rynków rolnych, biorąc pod uwagę potrzeby kraju w zakresie
  produkcji pasz.
3. Limit krajowy produkcji suszu ustala się na okres jednego roku
  obrotowego trwającego od dnia 1 kwietnia do dnia 31 marca roku
  następnego.
                              Art. 59.
1. Limit produkcji suszu przyznaje producentowi, w drodze decyzji
  administracyjnej, Prezes Agencji Rynku Rolnego w ramach krajowego
  limitu, na jego wniosek.
2. Wniosek, o którym mowa w ust. 1, składa się najpóźniej do dnia 31
  grudnia roku poprzedzającego rok, na który ma być przyznany limit.
3. Wniosek zawiera informacje o :
   1) rocznej wielkości produkcji suszu w poprzednim roku,
   2) wydajności suszarni i urządzeń przetwarzających susz,
   3) wielkości zaplecza surowcowego,
   4) rodzaju zielonki, z której produkuje się susz,
   5) rodzaju produkowanego suszu,
   6) wpisie do rejestru.
4. Obowiązek, o którym mowa w ust. 3 pkt 1, nie dotyczy producentów
  suszu rozpoczynających produkcję tego suszu.
                              Art. 60.
1. Wielkość limitu przyznanego producentowi suszu jest proporcjonalna
  do wielkości produkowanego suszu w poprzednim roku, jeżeli wielkość
  limitu krajowego określonego przez ministra właściwego do spraw
  rynków rolnych nie przekracza limitu ustalonego w poprzednim roku.
2. Jeżeli limit krajowy jest wyższy od limitu roku poprzedniego,
  nadwyżkę dzieli się między producentów.
3. Producent suszu rozpoczynający produkcję może ubiegać się o
  przyznanie limitu wyłącznie w ramach podziału nadwyżki limitu, o
  którym mowa w ust. 2.
                              Art. 61.
Produkowany susz powinien spełniać następujące wymagania jakościowe:
   1) mieć zabarwienie zielone, zapach charakterystyczny dla suszu z
     zielonek i nie zawierać oznak pleśni,
   2) wilgotność suszu w postaci mączki nie może przekraczać 12% a w
     postaci brykietów, granul, balotów i sieczki " 14%,
   3) zawartość białka ogólnego w suszu nie może być niższa niż 15%,
   4) zawartość włókna surowego w suchej masie suszu nie może być
     wyższa niż 26%,
   5) po spaleniu suszu zawartość popiołu nierozpuszczalnego w kwasie
     solnym nie może być wyższa niż 3,5%.
   
                              Art. 62.
1. Do produkcji suszu nie może być wykorzystywana:
   1) zielonka podsuszona o wilgotności niższej niż 30%,
   2) zielonka z roślin, z których zostały zebrane nasiona.
2. Minister właściwy do spraw rolnictwa określi, w drodze
  rozporządzenia, szczegółowe wymagania co do jakości zielonki
  przeznaczonej do produkcji suszu oraz metody badań stosowanych w
  ocenie wymagań jakościowych, biorąc pod uwagę wyprodukowanie suszu
  spełniającego odpowiednie wymagania jakościowe.
                              Art. 63.
1. Producent suszu produkujący susz w ramach limitu, o którym mowa w
  art. 60 ust. 1, jest obowiązany do prowadzenia dokumentacji
  dotyczącej:
   1) ilości wyprodukowanej lub zakupionej zielonki,
   2) ilości wyprodukowanego suszu,
   3) ilości sprzedanego suszu z podziałem na jego rodzaje,
   4) oceny jakościowej zielonki,
   5) parametrów jakościowych suszu,
   6) zużycia paliwa i energii elektrycznej przy produkcji suszu.
2. Minister właściwy do spraw rolnictwa określi, w drodze
  rozporządzenia, szczegółowy sposób prowadzenia dokumentacji, mając
  na względzie zapewnienie kontroli produkcji i jakości suszu.
                              Art. 64.
1. Do obrotu wprowadza się wyłącznie susz:
   1) odpowiadający wymaganiom jakościowym określonym w art. 61,
   2) w workach papierowych o pojemności do 25 kg, jeżeli jest
     wyprodukowany w postaci mączki,
   3) luzem, jeżeli jest granulowany lub brykietowany,
   4) w opakowaniach foliowych, jeżeli jest prasowany w bele.
2. Pomieszczenia składowania suszu powinny być suche, zaciemnione i
  chłodne.
3. Partię suszu z dobowej produkcji przechowuje się w wydzielonym
  magazynie kwarantanny przez okres co najmniej jednej doby.
                              Art. 65.
Każda partia wytworzonego i wprowadzonego do obrotu suszu jest
opatrzona kartą informacyjną, zawierającą w sposób widoczny, czytelny
i nieusuwalny następujące dane w języku polskim:
   1) numer partii, datę produkcji, rodzaj suszu, ewentualnie nazwę
     handlową,
   2) producenta,
   3) liczbę i numery worków lub bel, masę jednostkową worka lub
     beli, masę netto partii,
   4) okres przydatności,
   5) przeznaczenie, w tym gatunek i wiek zwierząt, jeżeli susz jest
     przeznaczony do bezpośredniego skarmiania,
   6) wilgotność i zawartość białka ogółem,
   7) sposób stosowania.
   
                              Art. 66.
W ramach pomocy finansowej, o której mowa w art. 54, wypłaca się
producentowi suszu kwotę stanowiącą równowartość 30 EURO, obliczoną
według kursu Narodowego Banku Polskiego obowiązującego w dniu
wypłaty, za każdą tonę suszu sprzedanego w ramach limitu, o którym
mowa w art. 59.
                                  
                              Art. 67.
1. Producent suszu składa wniosek o przyznanie pomocy finansowej w
  terminie do 45 dni po zakończeniu I, II i III kwartału roku
  obrotowego, na który został określony limit.
2. Końcowe rozliczenie pomocy finansowej następuje po zakończeniu
  roku obrotowego, na który został określony limit, na wniosek
  złożony przez producenta najpóźniej do dnia 15 kwietnia roku po
  zakończeniu roku obrotowego, za który ma być dokonane rozliczenie
  pomocy finansowej.
                              Art. 68.
1. Wniosek o przyznanie pomocy finansowej zawiera:
   1) imię i nazwisko lub nazwę producenta suszu oraz jego adres,
   2) okres, za który przysługuje pomoc finansowa,
   3) ilość sprzedanego suszu w okresie, o którym mowa w pkt 2,
   4) określenie wysokości kwoty pomocy finansowej.
2. Do wniosku dołącza się dowody potwierdzające:
   1) ilość sprzedanego suszu w okresie, którego dotyczy wniosek,
   2) spełnienie wymagań co do jakości suszu.
   
                              Art. 69.
1. Decyzję administracyjną w sprawie przyznania pomocy finansowej
  wydaje Prezes Agencji Restrukturyzacji i Modernizacji Rolnictwa w
  terminie 15 dni od dnia otrzymania wniosku.
2. Od decyzji, o której mowa w ust. 1, przysługuje odwołanie do
  ministra właściwego do spraw rozwoju wsi.
                              Art. 70.
Kwota przyznawana w ramach pomocy finansowej jest wypłacana przez
Prezesa Agencji Restrukturyzacji i Modernizacji Rolnictwa w terminie
do miesiąca od dnia wydania decyzji o jej przyznaniu.
                             Rozdział 6
                           Przepisy karne
                                  
                              Art. 71.
1. Kto:
   1) wprowadza do obrotu chmiel lub produkty chmielowe bez
     certyfikatu albo świadectwa równoważności, przepakowuje chmiel
     lub produkty chmielowe bez nadzoru inspektora,
   2) znakuje opakowania chmielu lub produktów chmielowych niezgodnie
     z przepisami art. 36,
   3) nie przekazuje inspektorowi kopii umów lub innych dokumentów,
     potwierdzających przeniesienie własności oraz wydanie chmielu,
   4) nie przekazuje Głównemu Inspektorowi informacji o ilości i
     odmianach zebranego chmielu oraz miejscach położenia i wielkości
     powierzchni plantacji chmielu,
   5) uprawia tytoń poza rejonami uprawy i bez zawartej umowy
     kontraktacji,
   6) wprowadza do obrotu surowiec tytoniowy w ilości większej niż
     określona w przyznanym limicie,
   7) wprowadza do obrotu susz paszowy nie spełniający wymagań
     jakościowych
  podlega karze grzywny.
2. Orzekanie w sprawach o czyny określone w ust. 1 następuje w trybie
  przepisów o postępowaniu w sprawach o wykroczenia.
                             Rozdział 7
        Zmiany w przepisach obowiązujących i przepisy końcowe
                                  
                              Art. 72.
W ustawie z  dnia 30 czerwca 1970 r. o Inspekcji Skupu i Przetwórstwa
Artykułów Rolnych (Dz.U. z 2000 r. Nr 23, poz. 293) w art. 3 w ust.
1:
1) w pkt 1 w lit. a) po wyrazie "oleistych," dodaje się wyrazy
  "suszem paszowym, zielonką";
2) po pkt 3 dodaje się pkt 4 w brzmieniu:
     "4) realizacji  zadań wynikających z odrębnych przepisów,  w
       szczególności przepisów o organizacji niektórych rynków
       rolnych.".
   
                              Art. 73.
W ustawie z dnia 29 grudnia 1993 r. o utworzeniu Agencji
Restrukturyzacji i Modernizacji Rolnictwa (Dz.U. z 1994 r. Nr 1, poz.
2, Nr 80, poz. 369,  Nr 98 poz. 473, z 1997 r. Nr 41 poz. 255, Nr 79,
poz. 484, z 1997 r. Nr 141, poz. 943 oraz z 1998 r. Nr 106, poz. 668)
w art. 3 wprowadza się następujące zmiany:
1) w ust. 2 po pkt 4 dodaje się pkt 5"7 w brzmieniu:
     "5) finansowanie wydatków związanych z rejestracją i
       wyposażeniem w środki techniczne grup producentów owoców i
       warzyw,
     6) udzielanie pomocy na tworzenie funduszu operacyjnego dla
       wpisanych do rejestru uznanych grup producentów owoców i
       warzyw,
     7) wypłacanie rekompensat finansowych z tytułu nie wprowadzania
       do obrotu owoców i warzyw,";
2) po ust. 3 dodaje się ust. 3a w brzmieniu:
    "3a. Wysokość środków przeznaczonych na cele, o których mowa w
       ust. 2 pkt 5, dla grup producentów owoców i warzyw wpisanych
       do rejestru grup wstępnie uznanych ustala się w wysokości
       faktycznie poniesionych kosztów na te cele, z tym że nie mogą
       one przekraczać:
         1) 5% - w pierwszym roku,
         2) 5% - w drugim roku ,
         3) 4% - w trzecim roku,
         4) 3% - w czwartym roku,
         5) 2% - w piątym roku,
        udokumentowanych przychodów ze sprzedaży produktów członków
        grupy.".
                                  
                              Art. 74.
Traci moc dekret z dnia 24 czerwca 1953 r. o uprawie tytoniu i
wytwarzaniu wyrobów tytoniowych (Dz.U. Nr 34, poz. 144, z 1988 r. Nr
41, poz. 324, z 1989 r. Nr 35, poz. 192, z 1993 r. Nr 47, poz. 211, z
1996 r. Nr 10, poz. 55 i z 1997 r. Nr 88, poz. 554).
                                  
                              Art. 75.
Ustawa wchodzi w życie po upływie 6 miesięcy od dnia ogłoszenia, z
wyjątkiem:
   1) art. 4 i art. 9 ust. 1 w zakresie dotyczącym udzielania pomocy
     finansowej oraz art. 12-14, które wchodzą w życie z dniem 1
     stycznia 2002 r.,
   2) art. 9 ust. 3 pkt 2, art. 15-21, które wchodzą w życie z dniem
     1 stycznia 2003 r.
   
   
   
                                           
                                             
                                                  Załącznik nr 1 do ustawy
                                               z dnia 29 listopada 2000 r.
                                               (Nr ...., poz. ....)
          Wykaz produktów objętych organizacją rynku owoców i warzyw:
Kod PCN                            Wyszczególnienie
0702 00            Pomidory, świeże lub chłodzone
0703               Cebula, szalotka, czosnek, pory oraz inne warzywa cebulowe
                   świeże lub chłodzone
0704               Kapusta, kalafiory, kalarepa, kapusta włoska i podobne
                   jadalne warzywa kapustne, świeże lub chłodzone
0705               Sałata (Lactuca sativa) i cykoria (Cichorium spp.), świeże
                   lub chłodzone
0706               Marchew, rzepa, buraki sałatkowe, salsefia, selery,
                   rzodkiewki i podobne korzenie jadalne, świeże lub
                   chłodzone
0707 00            Ogórki i korniszony, świeże lub chłodzone
0708               Warzywa strączkowe, nawet łuskane, świeże lub chłodzone
ex 0709            Inne warzywa, świeże lub chłodzone z wyjątkiem kodów :
                   0709 60 91, 0709 60 95, 0709 90 31, 0709 90 39, 0709 90 60
ex 0802            Pozostałe orzechy, świeże lub suszone, nawet łuskane lub
                   obrane, z wyjątkiem areca (lub betel) i cola - kod 0802 90
                   30 0
0803 00 11 0       Plantany świeże
ex 0803 00 90      Plantany suszone
0804 20 10         Figi świeże
0804 30 00         Ananasy
0804 40 00 0       Awokado
0804 50 00         Guawa, mango, smaczelina
0805               Owoce cytrusowe, świeże lub suszone
0806 10 10 1       Winogrona świeże
0806 10 10 3
0806 10 10 5
0806 10 10 7
0806 10 10 9
0807               Melony (łącznie z arbuzami) i papaje świeże
0808               Jabłka, gruszki i pigwy, świeże
0809               Morele, wiśnie, brzoskwinie (łącznie z nektarynami),
                   śliwki i owoce tarniny, świeże
0810               Pozostałe owoce, świeże
0813 50 31 0       Mieszanki wyłącznie z suszonych orzechów z pozycji 0801 i
0813 50 39 0       0802
1212 10 10         Chleb świętojański strąkowy - szarańczyn (Ceratonia
                   siliqua)
                                                                               
                                                                               
                                                  Załącznik nr 2 do ustawy
                                                z dnia 29 listopada 2000 r.
                                                 (Nr ......, poz. .......)
                                                                               
                                                                               
                                                                               
              Wysokość rekompensat za wycofanie produktów z rynku
                               w EURO za 100 kg
                                       
                                       
      Lata handlowe            20012002            od 2002
      Kalafiory                  7,48               7,01
      Pomidory                   5,15               4,83
      Jabłka                     9,18               8,81
      Winogrona                  8,55               8,02
      Morele                    15,12               14,17
      Brzoskwinie               11,72               10,99
      Gruszki                    8,75               8,39
      Bakłażany                  4,23               3,97
                                       
