



Dz.U. z 1997 r. Nr 139, poz. 933
                                    
                                    
                                    
                                USTAWA
                       z dnia 28 sierpnia 1997 r.
                                    
                       o funduszach inwestycyjnych
                                    
                                    
                               Rozdział 1
                            Przepisy ogólne
                                    
                                 Art 1.
Ustawa określa zasady tworzenia i działania funduszy inwestycyjnych mających 
siedzibę na terytorium Rzeczypospolitej Polskiej.  
                                    
                                Art. 2.
 1. Fundusz inwestycyjny jest osobą prawną, której wyłącznym przedmiotem 
   działalności jest lokowanie środków pieniężnych zebranych publicznie w 
   określone w ustawie papiery wartościowe i inne prawa majątkowe. 
 2. Fundusz inwestycyjny prowadzi działalność, przestrzegając zasad ograniczania
   ryzyka inwestycyjnego określonych w ustawie.
 3. Organizację i sposób działania funduszu inwestycyjnego określają ustawa 
   oraz jego statut.
                                    
                                Art. 3.
 1. Organem funduszu inwestycyjnego jest towarzystwo funduszy inwestycyjnych,
   zwane dalej "towarzystwem", utworzone zgodnie z przepisami ustawy.
   W przypadkach określonych w ustawie w funduszu może być utworzona
   rada inwestorów jako organ kontrolny. 
 2. Towarzystwo tworzy fundusz inwestycyjny oraz, jako jego organ, zarządza 
   nim i reprezentuje fundusz w stosunkach z osobami trzecimi. 
 3. Towarzystwo reprezentuje fundusz inwestycyjny w sposób określony dla 
   reprezentacji towarzystwa w jego statucie.
                                    
                                Art. 4.
Siedzibą funduszu inwestycyjnego jest siedziba towarzystwa będącego jego organem.
                                    
                                Art. 5.
 1. Uczestnikami funduszu inwestycyjnego są osoby fizyczne, prawne oraz jednostki
   organizacyjne nie posiadające osobowości prawnej, które za wpłaty 
   wnoszone do funduszu nabywają jednostki uczestnictwa lub certyfikaty inwestycyjne.
 2. Jednostki uczestnictwa lub certyfikaty inwestycyjne reprezentują prawa 
   majątkowe uczestników funduszu, określone ustawą i statutem funduszu 
   inwestycyjnego.
 3. Uczestnicy funduszu nie odpowiadają za zobowiązania funduszu. 
                                    
                                Art. 6.
 1. Mienie funduszu inwestycyjnego, zwane dalej "aktywami funduszu", obejmuje
   środki z tytułu wpłat jego uczestników, prawa nabyte przez fundusz 
   oraz pożytki z tych praw. 
 2. Wpłaty do funduszu inwestycyjnego, z zastrzeżeniem ust. 3, dokonywane 
   są w gotówce. 
 3. Wpłaty do funduszu inwestycyjnego mogą być dokonywane w papierach 
   wartościowych dopuszczonych do publicznego obrotu, jeżeli ustawa lub 
   odrębne przepisy oraz statut funduszu na to zezwalają.
                                    
                                Art. 7.
 1. Fundusz inwestycyjny dokonuje wyceny aktywów funduszu, ustalenia wartości
   aktywów netto oraz wartości aktywów netto przypadających na jednostkę
   uczestnictwa lub certyfikat inwestycyjny.
 2. Aktywa funduszu wycenia się według rynkowej wartości składników aktywów
   funduszu w dniu wyceny, z zachowaniem zasady ostrożnej wyceny.
 3. Wartość aktywów netto funduszu ustala się, pomniejszając wartość aktywów
   funduszu o jego zobowiązania.
                                    
                                Art. 8.
Wartość aktywów netto funduszu inwestycyjnego nie może być niższa niż 
2 500 000 zł.
                                    
                                Art. 9.
Obowiązki określone w ustawie jako przechowywanie aktywów funduszu inwestycyjnego
wykonuje depozytariusz.
                                    
                                Art. 10.
Towarzystwo i depozytariusz działają niezależnie i w interesie uczestników funduszu
inwestycyjnego.
                                    
                               Rozdział 2
                   Tworzenie funduszy inwestycyjnych
                                    
                                Art. 11.
 1. Fundusz inwestycyjny może być utworzony wyłącznie przez towarzystwo, 
   po uzyskaniu zezwolenia Komisji Papierów Wartościowych i Giełd, zwanej 
   dalej "Komisją".
 2. Towarzystwo może utworzyć więcej niż jeden fundusz.
 3. Fundusz inwestycyjny może być utworzony jako:
   1) fundusz otwarty, 
   2) specjalistyczny fundusz otwarty,
   3) fundusz zamknięty,
   4) fundusz mieszany.
 4. Jedynie fundusze inwestycyjne utworzone zgodnie z ustawą mają prawo i 
   obowiązek umieszczania w nazwie oznaczenia "fundusz inwestycyjny". 
 5. Fundusz inwestycyjny ma również obowiązek umieszczenia w nazwie 
   oznaczenia rodzaju funduszu, zgodnie z ust. 3. 
                                    
                                Art. 12.
 1. Do utworzenia funduszu inwestycyjnego jest niezbędne:
   1) nadanie funduszowi statutu przez towarzystwo,
   2) zawarcie przez towarzystwo z depozytariuszem umowy o przechowywanie
     aktywów funduszu,
   3) wydanie zezwolenia przez Komisję,
   4) zebranie wpłat do funduszu w wysokości określonej w jego statucie, 
   5) wpisanie funduszu do rejestru funduszy inwestycyjnych.
 2. Łączna wysokość wpłat, o których mowa w ust. 1 pkt 4, nie może być niższa
   niż 4 000 000 zł.
 3. Wpłaty do funduszu są zbierane w drodze zapisów. 
 4. Towarzystwo, tworząc fundusz inwestycyjny otwarty, może przeprowadzić 
   zapisy, o których mowa w ust. 3, poprzez dokonanie wpłat przez towarzystwo
   lub jego akcjonariuszy.
 5. Fundusz inwestycyjny nabywa osobowość prawną z chwilą wpisu do rejestru
   funduszy inwestycyjnych. Z tą chwilą towarzystwo staje się organem 
   funduszu.
                                    
                                Art. 13.
 1. Rejestr funduszy inwestycyjnych prowadzi Sąd Wojewódzki w Warszawie, 
   zwany dalej "sądem rejestrowym".
 2. Rejestr funduszy jest jawny i dostępny dla osób trzecich. 
 3. Minister Sprawiedliwości określi, w drodze rozporządzenia, sposób prowadzenia
   rejestru funduszy inwestycyjnych, wzór tego rejestru oraz szczegółowy
   tryb postępowania w sprawach o wpis do rejestru funduszy. 
                                    
                                Art. 14.
 1. Statut funduszu inwestycyjnego sporządza się w formie aktu notarialnego. 
 2. Statut określa:
   1) nazwę i rodzaj funduszu,
   2) firmę, siedzibę i adres towarzystwa,
   3) organy funduszu i sposób jego reprezentacji,
   4) firmę (nazwę), siedzibę i adres depozytariusza,
   5) czas trwania funduszu, jeżeli jest ograniczony,
   6) łączną wysokość wpłat do funduszu, ustaloną zgodnie z art. 12 ust. 2,
   7) termin i warunki dokonywania zapisów na jednostki uczestnictwa lub 
     certyfikaty inwestycyjne,
   8) w przypadku funduszu inwestycyjnego zamkniętego lub mieszanego - 
     liczbę certyfikatów inwestycyjnych, na które przeprowadzane będą zapisy,
     oraz zasady przydziału certyfikatów inwestycyjnych,
   9) cel inwestycyjny funduszu, 
  10) zasady polityki inwestycyjnej funduszu,
  11) zasady wypłacania dochodów funduszu uczestnikom funduszu, w przypadku
     gdy statut przewiduje wypłacanie tych dochodów bez odkupywania
     jednostek uczestnictwa albo wykupywania certyfikatów inwestycyjnych,
  12) rodzaje, wysokość i sposób kalkulacji kosztów obciążających fundusz, w 
     tym wynagrodzenie towarzystwa oraz terminy pokrywania poszczególnych
     rodzajów kosztów, 
  13) częstotliwość i sposób dokonywania wyceny aktywów funduszu, ustalania
     wartości aktywów netto funduszu oraz wartości aktywów netto 
     przypadających na jednostkę uczestnictwa albo certyfikat inwestycyjny,
  14) sposób i szczegółowe warunki:
       a) zbywania jednostek uczestnictwa albo certyfikatów inwestycyjnych, 
       b) odkupywania jednostek uczestnictwa albo wykupywania certyfikatów
         inwestycyjnych,
  15) prawa uczestników funduszu, 
  16) szczegółowy sposób udostępniania informacji o funduszu inwestycyjnym 
     do publicznej wiadomości,
  17) sposób ogłaszania zmian statutu, 
  18) przyczyny likwidacji funduszu inwestycyjnego. 
                                    
                                Art. 15.
 1. Celami inwestycyjnymi funduszu mogą być wyłącznie:
   1) ochrona realnej wartości aktywów funduszu,
   2) osiąganie dochodu funduszu z lokowania aktywów funduszu,
   3) wzrost wartości aktywów funduszu w wyniku wzrostu wartości lokat. 
 2. Przy określaniu celu inwestycyjnego należy w statucie wyraźnie zastrzec, że 
   fundusz nie gwarantuje jego osiągnięcia.
                                    
                                Art. 16.
Zasady polityki inwestycyjnej funduszu szczegółowo określają sposoby osiągania
celu inwestycyjnego, a w szczególności:
   1) rodzaje papierów wartościowych i innych praw majątkowych będących 
     przedmiotem lokat funduszu, 
   2) kryteria doboru lokat, 
   3) zasady dywersyfikacji lokat i inne ograniczenia inwestycyjne,
   4) dopuszczalną wysokość kredytów i pożyczek zaciąganych przez fundusz. 
                                    
                                Art. 17.
Do wniosku towarzystwa o wydanie zezwolenia na utworzenie funduszu inwestycyjnego
załącza się:
   1) statut funduszu inwestycyjnego,
   2) umowę z depozytariuszem, 
   3) statut towarzystwa tworzącego fundusz oraz odpis z rejestru handlowego,
   4) dane osobowe członków zarządu, rady nadzorczej i komisji rewizyjnej 
     towarzystwa, jeżeli komisja rewizyjna została ustanowiona, 
   5) dane osobowe członków zarządu depozytariusza,
   6) dane osobowe osób zatrudnionych w towarzystwie, które mają istotny 
     wpływ na działalność funduszu, w tym w szczególności na decyzje inwestycyjne
     funduszu,
   7) listę osób wyznaczonych przez depozytariusza do wykonywania obowiązków
     określonych w umowie, 
   8) informacje o kwalifikacjach i doświadczeniu zawodowym osób, o których
     mowa w pkt 6 i 7, zwłaszcza w zakresie lokowania w papiery wartościowe
     i inne prawa majątkowe stanowiące przedmiot lokat funduszu, 
     oraz zaświadczenia o niekaralności tych osób,
   9) odpisy z właściwego rejestru podmiotów, którym towarzystwo powierzyło
     wykonywanie swoich obowiązków.
                                    
                                Art. 18.
 1. Komisja wydaje zezwolenie na utworzenie funduszu inwestycyjnego w terminie
   dwóch miesięcy od dnia złożenia wniosku.
 2. Jeżeli dokumenty, o których mowa w art. 17 pkt 1 i 2, nie spełniają warunków
   określonych przepisami prawa, Komisja wzywa wnioskodawcę do 
   usunięcia braków, określając termin nie krótszy niż siedem dni.
 3. Jeżeli osoby, o których mowa w art. 17 pkt 6 i 7, nie dają rękojmi należytego
   wykonywania obowiązków albo jeżeli statut funduszu nie uwzględnia 
   należycie interesów uczestników funduszu, Komisja wydaje decyzję o odmowie
   udzielenia zezwolenia.
                                    
                                Art. 19.
 1. Zmiana statutu funduszu inwestycyjnego wymaga zezwolenia Komisji.
 2. Komisja wydaje zezwolenie w ciągu dwóch miesięcy od dnia złożenia 
   wniosku. 
 3. Komisja odmawia zezwolenia, jeżeli zmiana jest sprzeczna z prawem lub 
   interesem uczestników funduszu. 
 4. O zmianie statutu funduszu towarzystwo ogłosi w sposób określony w statucie.
 5. Zmiana statutu funduszu wchodzi w życie w terminie trzech miesięcy od 
   dnia dokonania ogłoszenia o zmianie statutu lub od dnia ostatniego ogłoszenia,
   jeżeli statut przewiduje więcej niż jedno ogłoszenie. 
 6. Komisja może zezwolić na skrócenie terminu określonego w ust. 5, jeżeli 
   nie naruszy to interesu uczestników funduszu albo jeżeli skrócenia terminu 
   wymaga interes uczestników funduszu. 
 7. Fundusz inwestycyjny zawiadamia Komisję o dokonaniu ogłoszeń i terminach
   ich dokonania oraz składa wniosek do sądu rejestrowego o wpisanie 
   do rejestru zmiany statutu, dołączając do wniosku jego jednolity tekst wraz 
   z informacją o dokonaniu ogłoszeń i o terminach ich dokonania. Sąd rejestrowy
   wpisuje do rejestru informację o zmianie statutu wraz z datą wejścia
   w życie zmiany.
                                    
                                Art. 20.
 1. Termin na zebranie wpłat do funduszu inwestycyjnego biegnie od dnia doręczenia
   zezwolenia na jego utworzenie i nie może być krótszy niż siedem 
   dni ani dłuższy niż cztery miesiące.
 2. Osoby zapisujące się na jednostki uczestnictwa albo na certyfikaty inwestycyjne
   dokonują wpłat do funduszu inwestycyjnego i otrzymują pisemne 
   potwierdzenie wpłat.
 3. Zapis na jednostki uczestnictwa albo na certyfikaty inwestycyjne jest nieodwołalny
   i bezwarunkowy. 
                                    
                                Art. 21.
 1. Towarzystwo prowadzi zapisy, o których mowa w art. 20 ust. 2, bezpośrednio
   lub za pośrednictwem podmiotu prowadzącego działalność maklerską.
 2. Za zgodą Komisji towarzystwo może prowadzić zapisy za pośrednictwem 
   podmiotu innego niż wymieniony w ust. 1. 
 3. W przypadku zapisów prowadzonych za pośrednictwem innego podmiotu, 
   do wniosku, o którym mowa w art. 17, towarzystwo załącza umowę zawartą
   z tym podmiotem.
                                    
                                Art. 22.
 1. Wpłaty dokonane do funduszu inwestycyjnego są gromadzone przez towarzystwo
   na wydzielonym rachunku u depozytariusza.
 2. Do wpłat dokonanych w papierach wartościowych przepis ust. 1 stosuje się 
   odpowiednio. 
 3. Przed rejestracją funduszu inwestycyjnego towarzystwo nie może rozporządzać
   wpłatami do funduszu ani kwotami z tytułu oprocentowania tych 
   wpłat. 
                                    
                                Art. 23.
 1. Po upływie terminu dokonywania zapisów na jednostki uczestnictwa, a w 
   przypadku funduszy inwestycyjnych zamkniętych i mieszanych - po zebraniu
   wymaganych statutem wpłat, towarzystwo niezwłocznie składa do sądu 
   rejestrowego wniosek o wpisanie funduszu do rejestru funduszy inwestycyjnych.
   Do wniosku należy dołączyć:
   1) zezwolenie Komisji na utworzenie funduszu inwestycyjnego, 
   2) statut funduszu, 
   3) statut towarzystwa tworzącego fundusz oraz odpis z rejestru handlowego,
   4) listę członków zarządu towarzystwa, 
   5) oświadczenie depozytariusza o zebraniu wymaganych statutem wpłat 
     oraz o zgodności sposobu ich zebrania z ustawą, statutem funduszu 
     oraz zezwoleniem wydanym przez Komisję. 
 2. Sąd rejestrowy rozpoznaje sprawę w terminie czternastu dni od dnia złożenia
   wniosku. 
 3. Sąd rejestrowy odmawia wpisu funduszu do rejestru, jeżeli nie zostały spełnione
   warunki określone w ustawie, statucie funduszu lub zezwoleniu wydanym
   przez Komisję. 
 4. Niezwłocznie po wpisaniu funduszu do rejestru funduszy inwestycyjnych 
   fundusz doręcza Komisji wypis z tego rejestru oraz odpowiednio:
   1) wydaje jednostki uczestnictwa przypadające na dokonaną przez uczestnika
     wpłatę powiększoną o odsetki od wpłaty naliczone przez depozytariusza
     lub
   2) dokonuje przydziału certyfikatów inwestycyjnych oraz wydaje certyfikaty 
     uczestnikom.
                                    
                                Art. 24.
 1. Do dnia wpisania funduszu inwestycyjnego do rejestru Komisja może cofnąć
   zezwolenie na utworzenie funduszu, jeżeli przy zbieraniu wpłat towarzystwo
   naruszyło przepisy ustawy, statut funduszu lub warunki zezwolenia.
 2. Zezwolenie na utworzenie funduszu wygasa, jeżeli: 
   1) w określonym w statucie terminie na dokonanie zapisów na jednostki 
     uczestnictwa lub certyfikaty inwestycyjne, licząc od dnia doręczenia zezwolenia
     na utworzenie funduszu, towarzystwo nie zebrało wpłat w wysokości
     określonej w statucie,
   2) przed upływem miesiąca, licząc od terminu określonego w pkt 1, towarzystwo
     nie złożyło wniosku o wpisanie funduszu do rejestru.
 3. W przypadkach, o których mowa w ust. 1 i 2 oraz w art. 23 ust. 3, towarzystwo
   jest zobowiązane niezwłocznie zwrócić wpłaty do funduszu wraz z 
   odsetkami od wpłat naliczonymi przez depozytariusza. 
                                    
                                Art. 25.
 1. Do dnia wpisania funduszu inwestycyjnego do rejestru towarzystwo dokonuje
   czynności prawnych, mających na celu utworzenie funduszu, we własnym
   imieniu i na własny rachunek.
 2. Z chwilą wpisania funduszu inwestycyjnego do rejestru fundusz wstępuje w 
   prawa i obowiązki z tytułu: 
   1) wpłat,
   2) umowy z depozytariuszem. 
                                    
                                Art. 26.
 1. Fundusz inwestycyjny zbywa jednostki uczestnictwa albo certyfikaty inwestycyjne
   bezpośrednio lub za pośrednictwem podmiotu prowadzącego działalność
   maklerską. 
 2. Za zgodą Komisji jednostki uczestnictwa lub certyfikaty inwestycyjne mogą 
   być zbywane za pośrednictwem podmiotu innego niż określony w ust. 1.
 3. Minimalną wysokość wpłaty do funduszu określa statut.
 4. Fundusz inwestycyjny może pobierać opłaty za zbywanie jednostek uczestnictwa
   lub certyfikatów inwestycyjnych, odkupywanie jednostek uczestnictwa
   lub wykupywanie certyfikatów inwestycyjnych. Wysokość i sposób pobierania
   tych opłat określa statut funduszu. 
                                    
                                Art. 27.
 1. Fundusz inwestycyjny może dokonać podziału jednostek uczestnictwa albo 
   certyfikatów inwestycyjnych, jeżeli statut funduszu na to zezwala. Podział 
   jednostki uczestnictwa albo certyfikatu inwestycyjnego dokonywany jest na 
   równe części, tak aby ich całkowita wartość odpowiadała wartości jednostki
   uczestnictwa albo certyfikatu inwestycyjnego przed podziałem. 
 2. Statut funduszu określa sposób podziału jednostek uczestnictwa lub certyfikatów
   inwestycyjnych oraz sposób dokonywania ogłoszeń o zamiarze dokonania
   podziału.
                                    
                                Art. 28.
 1. Wpis do rejestru funduszy inwestycyjnych obejmuje:
   1) nazwę i rodzaj funduszu inwestycyjnego, 
   2) cel inwestycyjny i czas trwania funduszu, 
   3) firmę, siedzibę i adres towarzystwa tworzącego fundusz, sposób reprezentowania
     towarzystwa oraz numer wpisu towarzystwa do rejestru handlowego
     wraz z oznaczeniem sądu prowadzącego rejestr, 
   4) listę członków zarządu towarzystwa oraz pełnomocników, którym udzielono
     pełnomocnictwa ogólnego do reprezentowania funduszu,
   5) firmę lub nazwę, siedzibę i adres depozytariusza. 
 2. W razie zmiany danych wymienionych w ust. 1 fundusz składa niezwłocznie
   wniosek o ich wpisanie do rejestru funduszy. 
 3. Wpisanie zmian związanych z przejęciem zarządzania funduszem inwestycyjnym
   przez inne towarzystwo może nastąpić dopiero po przedstawieniu: 
   1) zezwolenia Komisji na odpowiednią zmianę statutu funduszu,
   2) informacji o braku zastrzeżeń Prezesa Urzędu Ochrony Konkurencji i 
     Konsumentów w odniesieniu do przejęcia zarządzania funduszem. 
                                    
                                Art. 29.
 1. Rachunkowość funduszy inwestycyjnych oraz terminy sporządzania, badania
   i składania do ogłoszenia rocznych i półrocznych sprawozdań finansowych
   regulują odrębne przepisy.
 2. Roczne sprawozdania finansowe funduszu inwestycyjnego zatwierdza walne
   zgromadzenie akcjonariuszy towarzystwa.
                                    
                               Rozdział 3
                  Towarzystwo funduszy inwestycyjnych 
                                    
                                Art. 30.
Towarzystwo tworzy się w formie spółki akcyjnej z siedzibą na obszarze Rzeczypospolitej
Polskiej, po uzyskaniu zezwolenia Komisji.
                                    
                                Art. 31.
W sprawach nie uregulowanych w ustawie do towarzystw stosuje się przepisy 
Kodeksu handlowego.
                                    
                                Art. 32.
Jeżeli założycielem lub założycielami towarzystwa są osoby prawne, warunku 
określonego w przepisie art. 308 zdanie trzecie Kodeksu handlowego nie stosuje
się.
                                    
                                Art. 33.
 1. Firma towarzystwa zawiera oznaczenie "towarzystwo funduszy inwestycyjnych".
 2. Oznaczenia "towarzystwo funduszy inwestycyjnych" może używać jedynie 
   towarzystwo utworzone na podstawie ustawy.
                                    
                                Art. 34.
 1. Przedmiotem przedsiębiorstwa towarzystwa jest wyłącznie tworzenie funduszy
   inwestycyjnych i zarządzanie nimi oraz reprezentowanie ich wobec 
   osób trzecich.
 2. Towarzystwo zarządza funduszem inwestycyjnym odpłatnie.
                                    
                                Art. 35.
 1. Kapitał akcyjny towarzystwa jest opłacany wyłącznie gotówką.
 2. Kapitał akcyjny towarzystwa opłaca się w całości przed wpisaniem spółki 
   do rejestru handlowego.
 3. Kapitał akcyjny towarzystwa wynosi co najmniej 3 000 000 zł. Jeżeli towarzystwo
   ma zarządzać więcej niż jednym funduszem, kwota ta ulega powiększeniu
   o 1 000 000 zł na każdy kolejny fundusz. 
                                    
                                Art. 36.
 1. Towarzystwo ma obowiązek utrzymywania kapitałów własnych na poziomie
   nie niższym niż 50% minimalnego kapitału akcyjnego określonego 
   zgodnie z art. 35 ust. 3.
 2. O zmniejszeniu wysokości kapitałów własnych poniżej poziomu określonego
   w ust. 1 towarzystwo zawiadamia niezwłocznie Komisję.
 3. Komisja może cofnąć zezwolenie na utworzenie towarzystwa, jeżeli wysokość
   kapitałów własnych towarzystwa nie zostanie, w terminie trzech miesięcy,
   uzupełniona do wymaganego poziomu. 
                                    
                                Art. 37.
 1. Kapitał akcyjny towarzystwa może być opłacony wyłącznie ze źródeł udokumentowanych.
   Środki na pokrycie kapitału akcyjnego nie mogą pochodzić
   z pożyczki lub kredytu.
 2. Osoby obejmujące akcje towarzystwa są obowiązane do udokumentowania 
   źródeł pochodzenia gotówki i złożenia oświadczenia o wywiązywaniu się z 
   obowiązków podatkowych, pod rygorem odpowiedzialności za fałszywe zeznania.
 3. Dokumenty, o których mowa w ust. 2, załącza się do wniosków: 
   1) o zezwolenie na utworzenie towarzystwa,
   2) o wpis towarzystwa do rejestru handlowego.
                                    
                                Art. 38.
Akcje towarzystwa są akcjami imiennymi i nie mogą być zamieniane na akcje 
na okaziciela.
                                    
                                Art. 39.
 1. Nabycie przez jednego akcjonariusza akcji lub praw z akcji towarzystwa w 
   liczbie, która spowoduje przekroczenie 20%, 33% lub 50% ogólnej liczby 
   głosów na walnym zgromadzeniu akcjonariuszy towarzystwa, wymaga 
   uprzedniego zezwolenia Komisji. Czynności dokonane bez zezwolenia 
   Komisji są nieważne.
 2. Nabycie akcji towarzystwa przez podmiot będący w rozumieniu przepisów 
   o publicznym obrocie papierami wartościowymi podmiotem zależnym 
   uważa się za nabycie akcji przez podmiot dominujący.
                                    
                                Art. 40.
Do wniosku o wydanie zezwolenia na utworzenie towarzystwa załącza się:
   1) statut towarzystwa, 
   2) zgodę założycieli na zawiązanie spółki akcyjnej i na brzmienie statutu 
     oraz na objęcie akcji przez założycieli - samych lub łącznie z osobami 
     trzecimi,
   3) schemat organizacji towarzystwa oraz regulamin zapobiegania ujawnianiu
     informacji, których wykorzystanie mogłoby naruszać interes uczestników
     funduszu inwestycyjnego lub interes uczestników publicznego obrotu
     papierami wartościowymi,
   4) dane osobowe członków zarządu, rady nadzorczej i komisji rewizyjnej 
     towarzystwa, jeżeli komisja rewizyjna została ustanowiona, wraz z opisem
     ich kwalifikacji i doświadczeń zawodowych, a także zaświadczenia 
     o niekaralności tych osób, 
   5) oświadczenia osób, o których mowa w pkt 4, o wyrażeniu zgody na pełnienie
     funkcji, 
   6) listę co najmniej dwóch doradców inwestycyjnych, którzy zostaną zatrudnieni
     przez towarzystwo, wraz z ich oświadczeniami o wyrażeniu zgody 
     na zatrudnienie.
                                    
                                Art. 41.
 1. Komisja wydaje zezwolenie na utworzenie towarzystwa w terminie dwóch 
   miesięcy od dnia złożenia wniosku.
 2. Jeżeli wniosek o wydanie zezwolenia na utworzenie towarzystwa nie spełnia
   warunków określonych przepisami prawa, Komisja wzywa wnioskodawcę
   do usunięcia braków, określając termin nie krótszy niż siedem dni.
 3. Jeżeli osoby, o których mowa w art. 40 pkt 4, nie dają rękojmi należytego 
   wykonywania obowiązków, Komisja wydaje decyzję o odmowie udzielenia 
   zezwolenia.
                                    
                                Art. 42.
 1. Zezwolenia Komisji wymaga:
   1) zmiana statutu towarzystwa, zmiana depozytariusza lub umowy z depozytariuszem,
   2) powołanie członków zarządu, rady nadzorczej i komisji rewizyjnej, jeżeli 
     została ustanowiona. 
 2. Zezwolenia nie wymaga powołanie w skład zarządu, rady nadzorczej i 
   komisji rewizyjnej osób, które pełniły funkcję w tych organach w poprzedniej
   kadencji.
                                    
                                Art. 43.
Towarzystwo niezwłocznie zawiadamia Komisję o każdej zmianie danych zawartych
we wniosku i dokumentach, o których mowa w art. 17.
                                    
                                Art. 44.
 1. Towarzystwo odpowiada wobec uczestników funduszu za wszelkie szkody 
   spowodowane niewykonaniem lub nienależytym wykonaniem swych obowiązków
   w zakresie zarządzania funduszem i jego reprezentacji, chyba że 
   niewykonanie lub nienależyte wykonanie obowiązków spowodowane jest 
   okolicznościami, za które towarzystwo odpowiedzialności nie ponosi. 
 2. Za szkody z tytułów, o których mowa w ust. 1, fundusz inwestycyjny nie 
   ponosi odpowiedzialności.
 3. Powierzenie wykonywania niektórych obowiązków osobie trzeciej nie 
   ogranicza odpowiedzialności towarzystwa.
                                    
                                Art. 45.
 1. Do zachowania tajemnicy zawodowej dotyczącej działalności funduszu inwestycyjnego
   obowiązani są: 
   1) członkowie organów towarzystwa, 
   2) pracownicy towarzystwa, 
   3) osoby pozostające z towarzystwem albo funduszem w stosunku zlecenia 
     lub innym stosunku prawnym o podobnym charakterze, 
   4) pracownicy podmiotów pozostających z towarzystwem albo funduszem 
     w stosunku, o którym mowa w pkt 3. 
 2. Tajemnicę zawodową w rozumieniu ust. 1 stanowi informacja związana z 
   lokatami funduszu oraz rejestrem uczestników funduszu, której ujawnienie 
   mogłoby naruszyć interes uczestników funduszu lub interes uczestników 
   publicznego obrotu papierami wartościowymi. 
                                    
                                Art. 46.
 1. Towarzystwo nie może:
   1) nabywać lub obejmować udziałów, akcji albo innych papierów wartościowych,
     jednostek uczestnictwa w funduszach inwestycyjnych lub tytułów
     uczestnictwa emitowanych przez instytucje wspólnego inwestowania 
     mające siedzibę za granicą ani uczestniczyć w spółkach nie mających 
     osobowości prawnej,
   2) nabywać papierów wartościowych emitowanych przez depozytariusza,
   3) udzielać pożyczek, gwarancji i poręczeń, z wyjątkiem pożyczek z funduszu
     utworzonego na podstawie ustawy z dnia 4 marca 1994 r. o zakładowym
     funduszu świadczeń socjalnych (Dz.U. z 1996 r. Nr 70, poz. 335, 
     Nr 118, poz. 561, Nr 139, poz. 647 i Nr 147, poz. 686 oraz z 1997 r. Nr 
     82, poz. 518 i Nr 121, poz. 770),
   4) zaciągać pożyczek i kredytów, w tym także dokonywać emisji obligacji, 
     w wysokości przekraczającej łącznie 10% wartości kapitałów własnych.
 2. Przepisu ust. 1 pkt 1 nie stosuje się do:
   1) papierów wartościowych emitowanych przez Skarb Państwa lub Narodowy
     Bank Polski,
   2) jednostek uczestnictwa lub certyfikatów inwestycyjnych zbywanych przez 
     fundusze inwestycyjne zarządzane przez dane towarzystwo, w tym jednostek
     uczestnictwa lub certyfikatów inwestycyjnych nabywanych w drodze
     zapisów, o których mowa w art. 12 ust. 3,
   3) udziałów w spółkach lub akcji spółek prowadzących rejestr uczestników 
     funduszu inwestycyjnego, zarządzanych przez dane towarzystwo,
   4) udziałów w spółkach lub akcji spółek rozliczających transakcje zawierane
     na rynku kapitałowym w liczbie nie powodującej powstania stosunku 
     dominacji w rozumieniu przepisów o publicznym obrocie papierami wartościowymi.
                                    
                                Art. 47.
 1. W przypadku ogłoszenia upadłości towarzystwa lub otwarcia jego likwidacji,
   Komisja cofa zezwolenie na utworzenie towarzystwa. 
 2. Komisja może cofnąć zezwolenie na utworzenie towarzystwa, jeżeli stwierdzi,
   że fundusz inwestycyjny prowadzi działalność z naruszeniem przepisów 
   ustawy, statutu funduszu lub warunków zezwolenia.
 3. W decyzji o cofnięciu zezwolenia Komisja określa datę wejścia tej decyzji 
   w życie. Decyzja może wejść w życie najwcześniej po upływie siedmiu dni 
   od dnia jej wydania. 
                                    
                                Art. 48.
 1. Od dnia wejścia w życie decyzji o cofnięciu zezwolenia na utworzenie towarzystwa
   fundusz inwestycyjny jest reprezentowany przez depozytariusza. 
   W tym czasie fundusz nie zbywa jednostek uczestnictwa ani nie emituje 
   certyfikatów inwestycyjnych.
 2. Fundusz inwestycyjny podlega likwidacji, jeżeli w ciągu trzech miesięcy od 
   dnia wejścia w życie decyzji o cofnięciu zezwolenia inne towarzystwo nie 
   przejmie zarządzania funduszem inwestycyjnym.
 3. Towarzystwo, które zamierza przejąć zarządzanie funduszem inwestycyjnym,
   zgłasza wniosek do Komisji o zezwolenie na zmianę statutu funduszu 
   w zakresie określonym w art. 14 ust. 2 pkt 2 i 3 oraz dokumentami określonymi
   w art. 17 pkt 3, 4, 6 i 8.
                                    
                                Art. 49.
 1. Towarzystwo przechowuje i archiwizuje dokumenty oraz inne nośniki informacji
   funduszy inwestycyjnych, którymi zarządza.
 2. W przypadku likwidacji funduszu inwestycyjnego dokumenty i inne nośniki 
   informacji, o których mowa w ust. 1, towarzystwo ma obowiązek przechowywać
   przez pięć lat od chwili zakończenia likwidacji.
 3. Jeżeli zezwolenie wygasło z mocy prawa lub cofnięto zezwolenie na prowadzenie
   działalności przez towarzystwo, depozytariusz przechowuje i archiwizuje
   dokumenty oraz inne nośniki informacji funduszy przez co najmniej
   pięć lat od chwili zakończenia likwidacji funduszu.
 4. W przypadku upadłości lub likwidacji depozytariusza do dokumentów i 
   innych nośników informacji, związanych z zarządzaniem funduszem inwestycyjnym,
   stosuje się przepis art. 460 § 2 Kodeksu handlowego. Właściwy 
   sąd niezwłocznie zawiadamia Komisję o wyznaczonym przechowawcy. 
                                    
                               Rozdział 4
                             Depozytariusz 
                                    
                                Art. 50.
Umowę o przechowywanie aktywów funduszu można zawrzeć wyłącznie z bankiem,
którego siedziba znajduje się na obszarze Rzeczypospolitej Polskiej i 
którego fundusze własne wynoszą co najmniej 100 000 000 zł, albo z Krajowym
Depozytem Papierów Wartościowych Spółką Akcyjną. 
                                    
                                Art. 51.
 1. Obowiązki w zakresie przechowywania aktywów funduszu inwestycyjnego 
   obejmują:
   1) prowadzenie rejestru aktywów funduszu inwestycyjnego zapisywanych 
     na właściwych rachunkach oraz przechowywanych przez depozytariusza 
     i inne podmioty na mocy odrębnych przepisów lub na podstawie umów 
     zawartych na polecenie funduszu,
   2) zapewnienie, aby odkupywanie jednostek uczestnictwa lub wykupywanie 
     certyfikatów inwestycyjnych odbywało się zgodnie z przepisami prawa i 
     statutem funduszu inwestycyjnego,
   3) zapewnienie, aby rozliczanie umów dotyczących aktywów funduszu inwestycyjnego
     oraz rozliczanie umów z uczestnikami funduszu następowało
     bez nie uzasadnionego opóźnienia,
   4) zapewnienie, aby wartość netto aktywów funduszu inwestycyjnego i wartość
     jednostki uczestnictwa była obliczana zgodnie z przepisami prawa i 
     statutem funduszu inwestycyjnego,
   5) zapewnienie, aby dochody funduszu inwestycyjnego były wykorzystywane
     w sposób zgodny z przepisami prawa i ze statutem funduszu,
   6) wykonywanie poleceń funduszu inwestycyjnego, chyba że są sprzeczne z 
     prawem lub statutem funduszu inwestycyjnego.
 2. Depozytariusz może zawierać umowy, o których mowa w ust. 1 pkt 1, również
   z bankami lub instytucjami finansowymi, które mają siedzibę poza 
   obszarem Rzeczypospolitej Polskiej. 
 3. Depozytariusz zapewnia zgodne z prawem i statutem wykonywanie obowiązków
   funduszu, o których mowa w ust. 1 pkt 2-5, co najmniej przez 
   stałą kontrolę czynności faktycznych i prawnych dokonywanych przez fundusz
   oraz doprowadzanie do zgodności tych czynności z prawem i statutem
   funduszu.
 4. Depozytariusz jest również obowiązany do występowania, w imieniu uczestników,
   z powództwem przeciwko towarzystwu z tytułu szkody spowodowanej
   niewykonaniem lub nienależytym wykonaniem obowiązków w zakresie
   zarządzania funduszem i jego reprezentacji. 
                                    
                                Art. 52.
 1. Członkowie organów depozytariusza i jego pracownicy nie mogą być członkami
   władz towarzystwa.
 2. Depozytariusz nie może być akcjonariuszem towarzystwa zarządzającego 
   funduszem inwestycyjnym, którego aktywa przechowuje.
                                    
                                Art. 53.
 1. Umowa o przechowywanie aktywów funduszu określa szczegółowe obowiązki
   depozytariusza i funduszu inwestycyjnego, sposób ich wykonywania, 
   a także wynagrodzenie depozytariusza, sposób kalkulacji kosztów obciążających
   fundusz, oraz wskazuje osoby wyznaczone przez depozytariusza do 
   wykonywania umowy. 
 2. Umowa, o której mowa w ust. 1, nie może ograniczyć obowiązków depozytariusza
   określonych w ustawie.
                                    
                                Art. 54.
 1. Depozytariusz odpowiada za szkody spowodowane niewykonaniem lub 
   nienależytym wykonywaniem obowiązków określonych w art. 51 ust. 1 i 4. 
 2. Odpowiedzialność depozytariusza nie może być wyłączona lub ograniczona 
   ani w umowie o przechowywanie aktywów funduszu, ani z tego powodu, 
   że przechowywanie części lub całości aktywów funduszu depozytariusz zlecił
   innemu podmiotowi, o którym mowa w art. 51 ust. 1 pkt 1.
                                    
                                Art. 55.
Fundusz inwestycyjny lub depozytariusz może rozwiązać umowę o przechowywanie
aktywów funduszu, za wypowiedzeniem, w terminie nie krótszym niż 
sześć miesięcy. O wypowiedzeniu umowy wypowiadający zawiadamia niezwłocznie
Komisję.
                                    
                                Art. 56.
 1. Jeżeli depozytariusz nie wykonuje obowiązków określonych w umowie o 
   przechowywanie aktywów funduszu albo wykonuje je nienależycie:
   1) fundusz inwestycyjny wypowiada umowę i niezwłocznie zawiadamia o 
     tym Komisję,
   2) Komisja może nakazać funduszowi inwestycyjnemu zmianę depozytariusza.
 2. W przypadkach, o których mowa w ust. 1, wypowiedzenie może nastąpić 
   w terminie krótszym niż sześć miesięcy.
                                    
                                Art. 57.
W przypadku otwarcia likwidacji lub ogłoszenia upadłości depozytariusza, fundusz
inwestycyjny niezwłocznie dokonuje zmiany depozytariusza. Przepisu art. 
55 zdanie pierwsze nie stosuje się.
                                    
                                Art. 58.
 1. Zmiana depozytariusza jest dokonywana w sposób zapewniający nieprzerwane
   wykonywanie obowiązków określonych w art. 51 ust. 1. 
 2. Depozytariusz, z którym rozwiązano umowę, jest obowiązany wydać depozytariuszowi,
   z którym fundusz inwestycyjny zawarł umowę, przechowywane
   aktywa funduszu inwestycyjnego oraz dokumenty związane z wykonywaniem
   obowiązków określonych w ust. 1 w terminach uzgodnionych 
   przez strony, jednakże bez zbędnej zwłoki. 
                                    
                                Art. 59.
Przechowywane przez depozytariusza aktywa funduszu inwestycyjnego albo 
wpłaty dokonane na rachunek, o którym mowa w art. 22 ust. 1, nie mogą być 
przedmiotem egzekucji kierowanej przeciwko depozytariuszowi lub podmiotom,
o których mowa w art. 51 ust. 1 pkt 1, nie wchodzą do masy upadłości 
depozytariusza lub tych podmiotów i nie mogą być objęte postępowaniem 
układowym.
                                     
                               Rozdział 5
                     Fundusze inwestycyjne otwarte 
                                    
                                Art. 60.
Fundusz inwestycyjny otwarty zbywa jednostki uczestnictwa i dokonuje ich odkupienia
na żądanie uczestnika funduszu. Z chwilą odkupienia jednostki uczestnictwa
są umarzane z mocy prawa.
                                    
                                Art. 61.
 1. Jednostki uczestnictwa danego funduszu inwestycyjnego otwartego reprezentują
   jednakowe prawa majątkowe.
 2. Jednostka uczestnictwa nie może być zbyta przez uczestnika na rzecz osób 
   trzecich.
 3. Jednostka uczestnictwa podlega dziedziczeniu.
 4. Wierzytelność, której przedmiotem jest odkupienie jednostki uczestnictwa, 
   może być przedmiotem zastawu, jednakże zaspokojenie się z tej wierzytelności
   może być dokonane wyłącznie przez jej odkupienie przez fundusz.
                                    
                                Art. 62.
 1. Fundusz inwestycyjny otwarty zbywa i odkupuje jednostki uczestnictwa z 
   częstotliwością określoną w statucie, nie rzadziej jednak niż raz na dwa tygodnie.
 2. Statut funduszu inwestycyjnego może określać wartość aktywów netto, po 
   której przekroczeniu fundusz może zawiesić zbywanie jednostek uczestnictwa.
   W takim przypadku statut funduszu określi warunki wznowienia zbywania
   jednostek uczestnictwa.
                                    
                                Art. 63.
Z częstotliwością określoną w statucie, nie rzadziej jednak niż w każdym dniu 
zbywania lub odkupywania jednostek uczestnictwa, fundusz inwestycyjny otwarty
dokonuje:
   1) wyceny aktywów funduszu, 
   2) ustalenia wartości aktywów netto, 
   3) ustalenia ceny zbycia i odkupienia jednostek uczestnictwa. 
                                    
                                Art. 64.
Jednostki uczestnictwa są zbywane i odkupywane po cenie wynikającej z podzielenia
wartości aktywów netto funduszu przez liczbę jednostek ustaloną na 
podstawie rejestru uczestników funduszu w dniu wyceny, odpowiednio powiększonej
lub pomniejszonej o opłaty, o których mowa w art. 26 ust. 4.
                                Art. 65.
 1. Fundusz inwestycyjny otwarty prowadzi rejestr uczestników funduszu.
 2. Rejestr uczestników funduszu zawiera w szczególności:
   1) dane identyfikujące uczestnika funduszu,
   2) liczbę jednostek uczestnictwa należących do uczestnika,
   3) datę nabycia, liczbę i cenę nabycia jednostki uczestnictwa,
   4) datę odkupienia, liczbę odkupionych jednostek oraz kwotę wypłaconą 
     uczestnikowi za odkupione jednostki,
   5) datę oraz kwotę dochodów funduszu wypłaconych uczestnikowi,
   6) informacje o pełnomocnictwach udzielonych lub odwołanych przez 
     uczestnika funduszu.
                                    
                                Art. 66.
 1. Osobom, które dokonały wpłaty na jednostki uczestnictwa, fundusz jest 
   obowiązany zbyć liczbę jednostek ustaloną zgodnie z art. 64.
 2. Zbycie jednostek uczestnictwa następuje w chwili wpisania do rejestru 
   uczestników funduszu liczby jednostek uczestnictwa nabytych przez uczestnika
   za dokonaną wpłatę.
 3. Statut funduszu inwestycyjnego może określać minimalną kwotę, za jaką 
   jednorazowo można nabyć jednostki uczestnictwa.
                                    
                                Art. 67.
 1. Od uczestników, którzy zażądali odkupienia jednostek uczestnictwa, fundusz
   jest obowiązany odkupić te jednostki po cenie ustalonej zgodnie z 
   art. 64.
 2. Odkupienie jednostek uczestnictwa następuje w chwili wpisania do rejestru
   uczestników funduszu liczby odkupionych jednostek uczestnictwa i 
   kwoty należnej uczestnikowi z tytułu odkupienia tych jednostek.
 3. Fundusz niezwłocznie dokonuje wypłaty kwoty, o której mowa w ust. 2, w 
   sposób określony w statucie funduszu.
 4. Jeżeli w okresie dwóch tygodni suma wartości odkupionych przez fundusz 
   jednostek uczestnictwa oraz jednostek, których odkupienia zażądano, stanowi
   kwotę przekraczającą 10% wartości aktywów funduszu, fundusz może
   zawiesić odkupywanie jednostek uczestnictwa na dwa tygodnie. 
 5. W przypadku, o którym mowa w ust. 4, za zgodą i na warunkach określonych
   przez Komisję:
   1) odkupywanie jednostek uczestnictwa może zostać zawieszone na okres 
     nie przekraczający dwóch miesięcy, 
   2) w okresie nie przekraczającym sześciu miesięcy, przy zastosowaniu proporcjonalnej
     redukcji lub przy dokonywaniu wypłat z tytułu odkupienia 
     jednostek uczestnictwa, fundusz może odkupywać jednostki uczestnictwa
     w ratach.
                                    
                                Art. 68.
 1. Statut określi terminy, w jakich najpóźniej nastąpi:
   1) zbycie przez fundusz jednostek uczestnictwa po dokonaniu wpłaty na te 
     jednostki,
   2) odkupienie przez fundusz jednostek uczestnictwa po zgłoszeniu żądania 
     ich odkupienia.
 2. Terminy, o których mowa w ust. 1, nie mogą być dłuższe niż siedem dni. 
                                    
                                Art. 69.
 1. Fundusz inwestycyjny otwarty, niezwłocznie po dokonaniu zbycia lub odkupienia
   jednostek uczestnictwa, doręcza uczestnikowi funduszu pisemne 
   potwierdzenie.
 2. Potwierdzenie, o którym mowa w ust. 1, powinno zawierać:
   1) dane identyfikujące uczestnika funduszu,
   2) nazwę funduszu,
   3) datę zbycia lub odkupienia jednostek uczestnictwa,
   4) liczbę zbytych lub odkupionych jednostek uczestnictwa i ich wartość,
   5) liczbę jednostek uczestnictwa posiadanych przez uczestnika po zbyciu 
     lub odkupieniu jednostek uczestnictwa.
                                    
                                Art. 70.
 1. Fundusz inwestycyjny otwarty, z zastrzeżeniem ust. 2 i art. 73, może lokować
   aktywa funduszu wyłącznie w:
   1) papiery wartościowe dopuszczone do obrotu na giełdzie papierów wartościowych
     lub na regulowanym rynku pozagiełdowym, który działa regularnie
     i do którego dostęp nie jest ograniczony oraz jest uznany przez 
     właściwy organ za spełniający warunki określone przepisami prawa, z 
     wyjątkiem wymienionych w art. 3 ust. 3 ustawy z dnia 21 sierpnia 1997 
     r. - Prawo o publicznym obrocie papierami wartościowymi (Dz.U. Nr 
     118, poz. 754),
   2) papiery wartościowe dopuszczone do obrotu publicznego nabywane w 
     obrocie pierwotnym lub pierwszej ofercie publicznej, o ile warunki emisji
     lub pierwszej oferty publicznej zakładają złożenie wniosku o dopuszczenie
     do obrotu, o którym mowa w pkt 1, oraz gdy dopuszczenie do 
     obrotu jest zapewnione w okresie nie dłuższym niż jeden rok od dnia 
     emisji, pod warunkiem że statut funduszu zezwala na dokonywanie takich
     lokat, z wyjątkiem wymienionych w art. 3 ust. 3 ustawy - Prawo o 
     publicznym obrocie papierami wartościowymi, 
   3) papiery wartościowe, inne niż określone w pkt 1 i 2, lub wierzytelności 
     pieniężne o terminie wymagalności nie dłuższym niż rok, pod warunkiem
     że są one zbywalne i ich wartość rynkowa może być ustalona w 
     każdym czasie (nie rzadziej jednak niż w dniu wyceny), z tym że łączna 
     wartość tych lokat nie może przewyższyć 10% wartości aktywów funduszu.
 2. Lokowanie w papiery wartościowe, które są w obrocie na giełdzie lub oficjalnie
   uznanym regulowanym rynku pozagiełdowym, oraz w papiery wartościowe,
   których dopuszczenie do takiego obrotu jest zapewnione, w państwie
   innym niż Rzeczpospolita Polska lub państwo należące do Organizacji
   Współpracy Gospodarczej i Rozwoju (OECD) wymaga uzyskania zezwolenia
   Komisji na dokonywanie lokat na określonej giełdzie lub rynku. 
   Nie uchybia to przepisom Prawa dewizowego.
                                    
                                Art. 71.
 1. Fundusz inwestycyjny otwarty nie może lokować więcej niż 5% wartości 
   swoich aktywów w papiery wartościowe wyemitowane przez jeden podmiot 
   i w wierzytelności wobec tego podmiotu.
 2. Fundusz inwestycyjny otwarty może lokować do 10% wartości swoich aktywów
   w papiery wartościowe wyemitowane przez jeden podmiot i w wierzytelności
   wobec tego podmiotu, jeżeli łączna wartość takich lokat nie 
   przekroczy 40% wartości aktywów funduszu oraz gdy statut funduszu to 
   przewiduje. 
                                    
                                Art. 72.
 1. Do lokat w papiery wartościowe emitowane lub gwarantowane przez 
   Skarb Państwa albo Narodowy Bank Polski nie stosuje się ograniczeń, o 
   których mowa w art. 71.
 2. Ograniczeń, o których mowa w art. 71, nie stosuje się również do lokat w 
   papiery wartościowe emitowane lub gwarantowane przez państwa należące
   do OECD oraz międzynarodowe instytucje finansowe, których członkiem
   jest Rzeczpospolita Polska lub przynajmniej jedno z państw należących
   do OECD.
 3. Jeżeli lokaty, o których mowa w ust. 1 lub 2, nie spełniają warunków 
   określonych w art. 71, powinny być dokonywane w papiery wartościowe co 
   najmniej sześciu różnych emisji, z tym że wartość lokaty w papiery żadnej 
   z tych emisji nie może przewyższać 30% wartości aktywów funduszu.
 4. Lokaty, o których mowa w ust. 1 i 2, dokonywane w papiery wartościowe 
   jednego emitenta lub gwarantowane przez jeden podmiot nie mogą przewyższać
   35% wartości aktywów funduszu, chyba że statut funduszu na to 
   zezwala i wskazuje tego emitenta lub gwaranta. 
                                    
                                Art. 73.
 1. Fundusz inwestycyjny otwarty, z zastrzeżeniem ust. 4, może nabywać jednostki
   uczestnictwa w innych funduszach inwestycyjnych otwartych mających
   siedzibę na obszarze Rzeczypospolitej Polskiej.
 2. Fundusz inwestycyjny otwarty może lokować swoje aktywa w tytuły uczestnictwa
   emitowane przez instytucje wspólnego inwestowania mające siedzibę
   za granicą, jeżeli instytucje te oferują publicznie tytuły uczestnictwa i 
   umarzają je na żądanie uczestnika oraz jeżeli stosują ograniczenia inwestycyjne
   co najmniej takie, jak określone w rozdziale 5. 
 3. Łączna wartość lokat, o których mowa w ust. 1 i 2, nie może przewyższać 
   5% wartości aktywów funduszu.
 4. Fundusz inwestycyjny otwarty może nabywać jednostki uczestnictwa innych 
   funduszy inwestycyjnych zarządzanych przez to samo towarzystwo wyłącznie
   w przypadku, gdy fundusze te specjalizują się w inwestycjach na określonym
   obszarze geograficznym lub w określonej branży albo sektorze gospodarczym
   i możliwość nabywania jednostek uczestnictwa w takich funduszach
   jest wskazana w statucie funduszu.
 5. W przypadku, o którym mowa w ust. 4, towarzystwo nie może pobierać 
   wynagrodzenia ani obciążać funduszu kosztami związanymi z lokowaniem 
   aktywów funduszu w jednostki uczestnictwa. 
                                    
                                Art. 74.
Fundusz inwestycyjny może zawierać umowy, których przedmiotem są papiery 
wartościowe i prawa majątkowe, z innym funduszem zarządzanym przez to 
samo towarzystwo. Fundusz jest obowiązany niezwłocznie zawiadomić Komisję 
o istotnych warunkach zawartej umowy.
                                Art. 75.
 1. Fundusz inwestycyjny otwarty nie może nabyć papierów wartościowych dających
   więcej niż 10% głosów w którymkolwiek organie emitenta tych papierów.
 2. W przypadku gdy papiery wartościowe nabyte przez fundusze zarządzane 
   przez to samo towarzystwo dawałyby więcej niż 10% głosów w organach 
   emitenta, fundusze te mogą wykonywać prawo głosu z papierów wartościowych
   dających łącznie 10% głosów.
                                    
                                Art. 76.
 1. Czynności prawne dokonane z naruszeniem ograniczeń określonych w art. 
   71 ust. 1 lub ust. 2, art. 72 ust. 3 lub ust. 4, art. 73 ust. 3 oraz art. 75 ust. 1 
   są ważne.
 2. Jeżeli fundusz inwestycyjny otwarty przekroczy ograniczenia określone w 
   przepisach wymienionych w ust. 1, jest obowiązany do dostosowania, w 
   ciągu sześciu miesięcy, stanu swoich aktywów do wymagań określonych w 
   ustawie, uwzględniając należycie interes uczestników funduszu.
                                    
                                Art. 77.
 1. Fundusz inwestycyjny otwarty nie może:
   1) zobowiązywać się do przeniesienia praw, które w chwili zawarcia umowy
     jeszcze nie zostały przez fundusz nabyte, chyba że ma roszczenie o 
     nabycie takich praw, z zastrzeżeniem art. 76, 
   2) udzielać pożyczek, gwarancji i poręczeń, z zastrzeżeniem art. 70.
 2. Fundusz inwestycyjny otwarty, z zastrzeżeniem ust. 3, nie może:
   1) lokować aktywów funduszu w papiery wartościowe i wierzytelności towarzystwa
     zarządzającego tym funduszem, jego akcjonariuszy oraz 
     podmiotów pozostających z nimi w stosunku zależności lub dominacji, 
     w rozumieniu przepisów o publicznym obrocie papierami wartościowymi,
   2) zawierać umów, których przedmiotem są papiery wartościowe i wierzytelności
     pieniężne o terminie wymagalności nie dłuższym niż rok, z:
       a) członkami organów towarzystwa, 
       b) osobami zatrudnionymi w towarzystwie, 
       c) osobami wyznaczonymi przez depozytariusza do wykonywania 
         obowiązków określonych w umowie o przechowywanie aktywów 
         funduszu,
       d) osobami pozostającymi z osobami wymienionymi w lit. a)-c) w 
         związku małżeńskim, 
       e) osobami, z którymi osoby wymienione w lit. a)-c) łączy stosunek 
         pokrewieństwa lub powinowactwa do drugiego stopnia włącznie, 
   3) zawierać umów, których przedmiotem są papiery wartościowe i prawa 
     majątkowe, z akcjonariuszami: 
       a) towarzystwa, 
       b) depozytariusza,
       c) podmiotów pozostających z towarzystwem lub depozytariuszem w 
         stosunku zależności lub dominacji w rozumieniu przepisów o publicznym
         obrocie papierami wartościowymi.
 3. Komisja może zezwolić na dokonanie czynności prawnych, o których mowa
   w ust. 2, pod warunkiem że nie będzie to naruszało interesów uczestników
   funduszu.
 
                                Art. 78.
Fundusz inwestycyjny otwarty może zaciągać, wyłącznie w bankach, pożyczki i 
kredyty, o terminie spłaty do roku, w łącznej wysokości nie przekraczającej 
10% wartości aktywów funduszu w chwili zaciągania tych pożyczek i kredytów. 
                                    
                                Art. 79.
Fundusz inwestycyjny otwarty utrzymuje, wyłącznie w zakresie niezbędnym do 
zaspokojenia bieżących zobowiązań funduszu, część swoich aktywów na rachunkach
bankowych. 
                                    
                                Art. 80.
 1. Fundusz inwestycyjny otwarty może zawierać umowy mające za przedmiot 
   papiery wartościowe wymienione w art. 3 ust. 3 ustawy - Prawo o publicznym
   obrocie papierami wartościowymi, inne prawa pochodne z praw majątkowych
   będących przedmiotem lokat oraz transakcje terminowe wyłącznie
   dla ograniczenia ryzyka inwestycyjnego i przy uwzględnieniu celu inwestycyjnego
   funduszu.
 2. Rada Ministrów, na wniosek Przewodniczącego Komisji, w drodze rozporządzenia,
   może ograniczyć możliwości zawierania umów, o których mowa 
   w ust. 1.
                                    
                                Art. 81.
Minister Finansów, w porozumieniu z Przewodniczącym Komisji, może określić,
w drodze rozporządzenia, jaką część aktywów funduszu inwestycyjnego 
otwartego mogą stanowić papiery wartościowe i wierzytelności objęte lub nabyte
poza granicami Rzeczypospolitej Polskiej.
                                    
                                Art. 82.
W przypadku papierów wartościowych emitowanych za granicą pojęcie "papiery
wartościowe" ma w ustawie takie znaczenie, jakie nadają mu przepisy państwa,
w którym zostały wyemitowane.
                               Rozdział 6
             Specjalistyczne fundusze inwestycyjne otwarte
                                    
                                Art. 83.
Do specjalistycznych funduszy inwestycyjnych otwartych stosuje się przepisy o 
funduszach inwestycyjnych otwartych, o ile przepisy niniejszego rozdziału nie 
stanowią inaczej.
                                    
                                Art. 84.
 1. Statut specjalistycznego funduszu inwestycyjnego otwartego może stanowić, 
   że uczestnikami funduszu mogą zostać podmioty określone w statucie lub 
   takie, które spełniają warunki określone w statucie. 
 2. W przypadku, o którym mowa w ust. 1, statut specjalistycznego funduszu 
   inwestycyjnego otwartego może także określać warunki, w jakich uczestnik 
   może żądać odkupienia jednostki uczestnictwa przez fundusz, w tym w 
   szczególności termin, w którym uczestnik powinien zgłosić zamiar żądania 
   odkupienia jednostki uczestnictwa, lub termin, w którym nastąpi wypłata 
   kwoty z tytułu odkupienia tych jednostek. 
 3. Jeżeli statut specjalistycznego funduszu inwestycyjnego otwartego przewiduje,
   że jego uczestnikami mogą być osoby prawne, fundusz może, przy 
   dokonywaniu lokat aktywów, stosować ograniczenia inwestycyjne określone 
   dla funduszu inwestycyjnego mieszanego, o ile jego statut tak stanowi.
                                    
                                Art. 85.
 1. Statut specjalistycznego funduszu inwestycyjnego otwartego może przewidywać
   utworzenie rady inwestorów jako organu kontrolnego. 
 2. Tryb działania rady inwestorów określa statut funduszu oraz regulamin 
   przyjęty przez radę. 
 3. Rada inwestorów kontroluje realizację celu inwestycyjnego funduszu i polityki
   inwestycyjnej oraz stosowanie ograniczeń inwestycyjnych. W tym celu 
   rada inwestorów może przeglądać księgi i dokumenty funduszu oraz żądać 
   wyjaśnień od towarzystwa. 
 4. W przypadku stwierdzenia nieprawidłowości w realizowaniu celu inwestycyjnego,
   polityki inwestycyjnej lub stosowaniu ograniczeń inwestycyjnych, 
   rada inwestorów wzywa towarzystwo do niezwłocznego usunięcia nieprawidłowości
   oraz zawiadamia o nich Komisję. 
 5. Rada inwestorów może postanowić o rozwiązaniu funduszu, o ile statut 
   tak stanowi. Uchwała w tej sprawie może być powzięta, jeżeli głosy za 
   powzięciem uchwały oddali uczestnicy reprezentujący łącznie co najmniej 
   50% ogólnej liczby jednostek uczestnictwa danego funduszu. 
                                    
                                Art. 86.
 1. W skład rady inwestorów może wchodzić uczestnik funduszu reprezentujący
   ponad 5% ogólnej liczby jednostek uczestnictwa w danym funduszu, 
   który wyraża zgodę na udział w radzie. Fundusz niezwłocznie zawiadamia 
   uczestnika o spełnieniu przez niego tego warunku. Rada inwestorów rozpoczyna
   działalność, gdy co najmniej trzech inwestorów spełnia powyższe 
   warunki.
 2. Członkostwo w radzie inwestorów ustaje z dniem złożenia rezygnacji lub z 
   dniem zawiadomienia inwestora o posiadaniu przez niego jednostek uczestnictwa
   w liczbie mniejszej niż wymagana w ust. 1.
 3. Uprawnienia i obowiązki wynikające z członkostwa w radzie inwestorów 
   uczestnik wykonuje osobiście. Każda jednostka uczestnictwa posiadana 
   przez członka rady daje prawo do jednego głosu w radzie. Uchwały rady 
   są podejmowane bezwzględną większością głosów. 
 
                                Art. 87.
Statut funduszu może zezwolić na dokonywanie wpłat papierami wartościowymi
dopuszczonymi do publicznego obrotu, które uczestnicy nabyli na zasadach
preferencyjnych lub nieodpłatnie, zgodnie z odrębnymi przepisami. W 
takim przypadku przepisu art. 38 ust. 3 ustawy z dnia 30 sierpnia 1996 r. o 
komercjalizacji i prywatyzacji przedsiębiorstw państwowych (Dz.U. Nr 118, 
poz. 561 i Nr 156, poz. 775 oraz z 1997 r. Nr 32, poz. 184, Nr 98, poz. 603, Nr 
106, poz. 673, Nr 121, poz. 770 i Nr 137, poz. 926)) oraz art. 5 ust. 1 pkt 2 
ustawy - Prawo o publicznym obrocie papierami wartościowymi nie stosuje 
się.
                                    
                               Rozdział 7
                    Fundusze inwestycyjne zamknięte
                                    
                                Art. 88.
Fundusz inwestycyjny zamknięty emituje certyfikaty inwestycyjne. Fundusz inwestycyjny
zamknięty nie może nabywać certyfikatów inwestycyjnych, które 
wyemitował.
                                    
                                Art. 89.
 1. Certyfikat inwestycyjny jest papierem wartościowym na okaziciela.
 2. Certyfikat inwestycyjny jest niepodzielny.
 3. Certyfikaty inwestycyjne danego funduszu reprezentują jednakowe prawa 
   majątkowe.
 4. Certyfikaty inwestycyjne umarza się wyłącznie w przypadkach przewidzianych
   w ustawie.
                                    
                                Art. 90.
Do dopuszczenia certyfikatów inwestycyjnych do publicznego obrotu i do obrotu
tymi certyfikatami stosuje się przepisy o publicznym obrocie papierami 
wartościowymi, o ile ustawa nie stanowi inaczej.
                                    
                                Art. 91.
Wydanie przez Komisję zezwolenia na utworzenie funduszu inwestycyjnego 
zamkniętego jest równoznaczne z dopuszczeniem pierwszej emisji certyfikatów 
inwestycyjnych do obrotu publicznego.
                                    
                                Art. 92.
Fundusz inwestycyjny zamknięty dokonuje wyceny aktywów funduszu i ustala 
wartość aktywów netto oraz wartość aktywów netto przypadającą na certyfikat 
inwestycyjny z częstotliwością określoną w statucie, nie rzadziej jednak niż raz 
na sześć miesięcy, oraz na siedem dni przed rozpoczęciem zbywania certyfikatów
kolejnej emisji.
                                    
                                Art. 93.
Cena emisyjna certyfikatów inwestycyjnych drugiej i następnych emisji nie może
być niższa niż wartość aktywów netto funduszu przypadająca na certyfikat 
inwestycyjny według ostatniej wyceny aktywów poprzedzającej emisję. Cena 
certyfikatu może być powiększona o opłatę, o której mowa w art. 26 ust. 4.
                                    
                                Art. 94.
 1. Fundusz inwestycyjny zamknięty prowadzi rejestr certyfikatów inwestycyjnych.
 2. Rejestr certyfikatów inwestycyjnych zawiera w szczególności:
   1) datę każdej emisji, liczbę oferowanych certyfikatów oraz wartość emisji,
   2) liczbę certyfikatów każdej emisji zbytych uczestnikom funduszu, cenę 
     certyfikatu oraz łączną wartość wpłat za certyfikaty danej emisji.
                                    
                                Art. 95.
 1. Osobom, które dokonały wpłaty na certyfikaty inwestycyjne, fundusz inwestycyjny
   zamknięty jest obowiązany zbyć certyfikaty według ceny określonej 
   zgodnie z art. 93, na warunkach i w sposób określony w statucie funduszu 
   i w prospekcie emisyjnym. 
 2. Zbycie, o którym mowa w ust. 1, następuje w chwili wpisania certyfikatu 
   objętego przez uczestnika na jego rachunek papierów wartościowych.
 3. Statut funduszu może określać minimalną kwotę, za jaką jednorazowo 
   można nabyć certyfikaty inwestycyjne.
                                    
                                Art. 96.
 1. Emisja certyfikatów inwestycyjnych jest zamknięta po dokonaniu wpłat na 
   wszystkie wyemitowane certyfikaty lub po upływie terminu określonego w 
   prospekcie emisyjnym, nie dłuższego jednak niż sześć miesięcy od rozpoczęcia
   przyjmowania wpłat na certyfikaty, w odniesieniu zaś do pierwszej 
   emisji - nie dłuższego niż cztery miesiące.
 2. Kolejna emisja certyfikatów inwestycyjnych jest możliwa po zamknięciu 
   poprzedniej emisji.
                                    
                                Art. 97.
 1. Fundusz inwestycyjny zamknięty jest obowiązany w ciągu siedmiu dni od 
   dnia wpisania funduszu do rejestru funduszy inwestycyjnych oraz od dnia 
   zamknięcia każdej kolejnej emisji certyfikatów do złożenia wniosku o dopuszczenie
   certyfikatów inwestycyjnych do obrotu na rynku giełdowym lub 
   regulowanym rynku pozagiełdowym.
 2. Komisja może przedłużyć termin określony w ust. 1 o siedem dni na uzasadniony
   wniosek funduszu inwestycyjnego.
                                    
                                Art. 98.
 1. Fundusz inwestycyjny zamknięty, z zastrzeżeniem ust. 2 i 3, może lokować 
   aktywa w:
   1) papiery wartościowe, 
   2) wierzytelności, z wyjątkiem wierzytelności wobec osób fizycznych, 
   3) udziały w spółkach z ograniczoną odpowiedzialnością, 
   4) waluty,
   5) prawa pochodne od praw majątkowych będących przedmiotem lokat, 
   6) transakcje terminowe
  - pod warunkiem że są zbywalne.
 2. Papiery wartościowe wyemitowane przez jeden podmiot, wierzytelności 
   wobec tego podmiotu i udziały w tym podmiocie nie mogą stanowić łącznie
   więcej niż 10% wartości aktywów funduszu. 
 3. Waluta jednego państwa nie może stanowić więcej niż 10% wartości aktywów
   funduszu.
 4. Ograniczeń, o których mowa w ust. 2 i 3, nie stosuje się do papierów wartościowych
   emitowanych przez Skarb Państwa, Narodowy Bank Polski, 
   państwa należące do OECD albo międzynarodowe instytucje finansowe, 
   których członkiem jest Rzeczpospolita Polska lub przynajmniej jedno z 
   państw należących do OECD.
 5. Do lokat funduszu inwestycyjnego zamkniętego stosuje się przepisy art. 77 
   ust. 2 i 3.
                                    
                                Art. 99.
Fundusz inwestycyjny zamknięty może zaciągać, wyłącznie w bankach, pożyczki
i kredyty o łącznej wysokości nie przekraczającej 50% wartości aktywów funduszu
w chwili ich zaciągania. 
                                    
                               Art. 100.
 1. Czynności prawne dokonane z naruszeniem ograniczeń, o których mowa w 
   art. 98 ust. 1-3 i ust. 5, są ważne. 
 2. Jeżeli fundusz inwestycyjny zamknięty przekroczy ograniczenia określone 
   w przepisach wymienionych w ust. 1, jest obowiązany do dostosowania, w 
   ciągu sześciu miesięcy, stanu swoich aktywów do wymagań określonych w 
   tych przepisach, uwzględniając należycie interes uczestników funduszu. 
                                    
                               Art. 101.
 1. W funduszu inwestycyjnym zamkniętym działa rada inwestorów jako organ 
   kontrolny.
 2. Do rady, o której mowa w ust. 1, stosuje się odpowiednio przepisy art. 85 
   i 86. 
                                    
                               Art. 102.
Minister Finansów, w porozumieniu z Przewodniczącym Komisji, może określić,
w drodze rozporządzenia, jaką część aktywów funduszu inwestycyjnego 
zamkniętego mogą stanowić papiery wartościowe i wierzytelności objęte lub 
nabyte poza granicami Rzeczypospolitej Polskiej. 
                                    
                               Rozdział 8
                     Fundusze inwestycyjne mieszane
                                    
                               Art. 103.
Fundusz inwestycyjny mieszany emituje certyfikaty inwestycyjne i dokonuje ich 
wykupienia na żądanie uczestnika funduszu. Z chwilą wykupienia przez fundusz
certyfikaty inwestycyjne są umarzane z mocy prawa.
                                    
                               Art. 104.
 1. Certyfikaty inwestycyjne są wykupywane przez fundusz z częstotliwością 
   określoną w statucie, nie rzadziej jednak niż raz w roku.
 2. Statut funduszu inwestycyjnego mieszanego określi terminy i sposób dokonywania
   ogłoszeń o wykupie certyfikatów inwestycyjnych.
                                    
                               Art. 105.
Do certyfikatów inwestycyjnych emitowanych przez fundusz inwestycyjny mieszany
stosuje się przepis art. 89. 
                                    
                               Art. 106.
Fundusz inwestycyjny mieszany nie może nabywać certyfikatów inwestycyjnych, 
które wyemitował. Wyjątek stanowi wykupienie certyfikatów inwestycyjnych na 
żądanie uczestnika. 
                                    
                               Art. 107.
 1. Do emisji certyfikatów inwestycyjnych stosuje się przepisy art. 91, 96 i 97.
 2. Do dopuszczenia certyfikatów inwestycyjnych do publicznego obrotu i do 
   obrotu tymi certyfikatami stosuje się przepisy o publicznym obrocie papierami
   wartościowymi, o ile ustawa nie stanowi inaczej.
                                    
                               Art. 108.
Fundusz inwestycyjny mieszany dokonuje wyceny swoich aktywów i ustala wartość
aktywów netto przypadającą na certyfikat inwestycyjny: 
   1) z częstotliwością określoną w statucie, nie rzadziej jednak niż raz na 
     trzy miesiące, 
   2) na siedem dni przed rozpoczęciem przyjmowania wpłat na certyfikaty 
     kolejnej emisji, 
   3) na siedem dni przed dniem wykupywania certyfikatów, 
   4) w dniu zbywania certyfikatów, 
   5) w dniu wykupywania certyfikatów. 
                                    
                               Art. 109.
 1. Cena emisyjna certyfikatów inwestycyjnych drugiej i następnych emisji jest 
   równa wartości aktywów netto funduszu przypadającej na certyfikat inwestycyjny,
   według wyceny aktywów z dnia zbywania certyfikatów. Cena certyfikatu
   może być powiększona o opłatę, o której mowa w art. 26 ust. 4.
 2. Cena wykupu certyfikatów inwestycyjnych jest równa wartości aktywów 
   netto funduszu, przypadającej na certyfikat inwestycyjny, według wyceny 
   aktywów z dnia wykupienia. Cena ta może być pomniejszona o opłatę, o 
   której mowa w art. 26 ust. 4.
                                    
                               Art. 110.
 1. Fundusz inwestycyjny mieszany prowadzi rejestr certyfikatów inwestycyjnych.
 2. Rejestr certyfikatów inwestycyjnych zawiera w szczególności:
   1) datę każdej emisji, liczbę oferowanych certyfikatów oraz wartość emisji, 
   2) liczbę certyfikatów każdej emisji zbytych uczestnikom funduszu, cenę 
     certyfikatu oraz łączną wartość wpłat za certyfikaty danej emisji,
   3) datę emisji i liczbę certyfikatów umorzonych z mocy prawa w wyniku 
     ich wykupienia przez fundusz.
                                    
                               Art. 111.
 1. Osobom, które dokonały wpłaty na certyfikaty inwestycyjne, fundusz jest 
   zobowiązany zbyć certyfikaty według ceny ustalonej zgodnie z art. 109 ust. 
   1, na warunkach i w sposób określony w statucie funduszu i prospekcie 
   emisyjnym.
 2. Zbycie, o którym mowa w ust. 1, następuje w chwili wpisania certyfikatów 
   inwestycyjnych objętych przez uczestnika na jego rachunek papierów wartościowych.
 3. Statut funduszu może określać minimalną kwotę, za jaką jednorazowo 
   można nabyć certyfikaty inwestycyjne.
                                    
                               Art. 112.
 1. Od uczestników, którzy zażądali wykupienia certyfikatów inwestycyjnych, 
   fundusz jest obowiązany wykupić te certyfikaty po cenie ustalonej zgodnie 
   z art. 109 ust. 2.
 2. Wykupienie certyfikatu inwestycyjnego następuje w chwili wykreślenia certyfikatu
   z rachunku papierów wartościowych uczestnika. 
 3. Fundusz niezwłocznie dokonuje wypłaty kwoty, o której mowa w ust. 1, w 
   sposób określony w statucie funduszu.
                                    
                               Art. 113.
 1. Fundusz inwestycyjny mieszany może lokować aktywa w:
   1) papiery wartościowe, z wyjątkiem wymienionych w art. 3 ust. 3 ustawy - 
     Prawo o publicznym obrocie papierami wartościowymi,
   2) wierzytelności pieniężne o terminie wymagalności nie dłuższym niż rok, 
   3) udziały w spółkach z ograniczoną odpowiedzialnością, 
   4) waluty
  - pod warunkiem że są one zbywalne i ich wartość może być ustalona nie 
   rzadziej niż w każdym dniu wyceny aktywów funduszu.
 2. Lokowanie w papiery wartościowe lub wierzytelności w państwie innym 
   niż Rzeczpospolita Polska lub państwo należące do OECD wymaga uzyskania
   zezwolenia Komisji na dokonywanie lokat. Nie uchybia to przepisom 
   Prawa dewizowego.
                                    
                               Art. 114.
 1. Fundusz inwestycyjny mieszany może dokonywać lokat, o których mowa w 
   art. 113 ust. 1, pod warunkiem że nie więcej niż 5% wartości jego aktywów
   będą stanowiły:
   1) papiery wartościowe wyemitowane przez jeden podmiot, wierzytelności 
     wobec tego podmiotu lub udziały w tym podmiocie,
   2) waluta jednego państwa. 
 2. Jeżeli statut funduszu tak stanowi, fundusz inwestycyjny mieszany może 
   lokować do 10% wartości swoich aktywów w papiery wartościowe i prawa, 
   o których mowa w ust. 1 pkt 1, albo w waluty jednego państwa. Łączna 
   wartość takich lokat nie może przekroczyć 40% wartości aktywów funduszu.
                                    
                               Art. 115.
 1. Do lokat w papiery wartościowe emitowane lub gwarantowane przez 
   Skarb Państwa albo Narodowy Bank Polski nie stosuje się ograniczeń, o 
   których mowa w art. 114.
 2. Ograniczeń, o których mowa w art. 114, nie stosuje się również do lokat w 
   papiery wartościowe emitowane lub gwarantowane przez państwa należące
   do OECD albo międzynarodowe instytucje finansowe, których członkiem
   jest Rzeczpospolita Polska lub przynajmniej jedno z państw należących
   do OECD, o ile Komisja na to zezwoli. Nie uchybia to przepisom 
   Prawa dewizowego.
 3. Jeżeli lokaty, o których mowa w ust. 1 lub 2, nie spełniają warunków 
   określonych w art. 114, powinny być dokonywane w papiery wartościowe 
   co najmniej sześciu różnych emisji, z tym że wartość lokaty w papiery żadnej
   z tych emisji nie może przewyższać 30% wartości aktywów funduszu.
 4. Lokaty, o których mowa w ust. 1 i 2, dokonywane w papiery wartościowe 
   jednego emitenta lub gwarantowane przez jeden podmiot, nie mogą przewyższać
   35% wartości aktywów funduszu, chyba że statut funduszu na to 
   zezwala i wskazuje tego emitenta lub gwaranta. 
                                    
                               Art. 116.
 1. Fundusz inwestycyjny mieszany może nabywać jednostki uczestnictwa w 
   innych funduszach inwestycyjnych lub tytuły uczestnictwa emitowane przez 
   instytucje wspólnego inwestowania, mające siedzibę za granicą.
 2. Jeżeli fundusz inwestycyjny mieszany jest jednym z wielu funduszy zarządzanych
   przez jedno towarzystwo, może on nabywać jednostki uczestnictwa
   innych funduszy inwestycyjnych zarządzanych przez to samo towarzystwo,
   gdy możliwość nabywania jednostek uczestnictwa w takich funduszach 
   jest w sposób wyraźny określona w statucie funduszu.
 3. W przypadku, o którym mowa w ust. 2, towarzystwo nie może pobierać 
   wynagrodzenia ani obciążać funduszu kosztami związanymi z lokowaniem 
   aktywów funduszu w jednostki uczestnictwa tych funduszy.
                                    
                               Art. 117.
 1. Czynności prawne dokonane z naruszeniem ograniczeń określonych w art. 
   114 i w art. 115 ust. 3 lub ust. 4 są ważne. 
 2. Jeżeli fundusz inwestycyjny mieszany przekroczy ograniczenia określone w 
   przepisach wymienionych w ust. 1, jest obowiązany do dostosowania w 
   ciągu sześciu miesięcy stanu swoich aktywów do wymagań określonych w 
   ustawie, uwzględniając należycie interes uczestników funduszu.
                                    
                               Art. 118.
Do funduszu inwestycyjnego mieszanego przepisy art. 77 stosuje się odpowiednio.
                                    
                               Art. 119.
Fundusz inwestycyjny mieszany może zaciągać, wyłącznie w bankach, pożyczki 
i kredyty o łącznej wysokości nie przekraczającej 30% wartości aktywów funduszu
w chwili ich zaciągania. 
                                    
                               Art. 120.
 1. Jeżeli statut funduszu inwestycyjnego mieszanego tak stanowi, fundusz może
   dokonywać lokat w papiery wartościowe wymienione w art. 3 ust. 3 
   ustawy - Prawo o publicznym obrocie papierami wartościowymi, inne 
   prawa pochodne od praw majątkowych będących przedmiotem lokat oraz 
   transakcje terminowe, przy uwzględnieniu celu inwestycyjnego funduszu.
 2. Rada Ministrów, na wniosek Przewodniczącego Komisji, w drodze rozporządzenia,
   może ograniczyć możliwości zawierania umów, o których mowa 
   w ust. 1.
                                    
                               Art. 121.
Minister Finansów, w porozumieniu z Przewodniczącym Komisji, może określić,
w drodze rozporządzenia, jaką część aktywów funduszu inwestycyjnego 
mieszanego mogą stanowić papiery wartościowe i wierzytelności objęte lub 
nabyte poza granicami Rzeczypospolitej Polskiej.
                                    
                               Rozdział 9
        Obowiązki informacyjne funduszy inwestycyjnych i nadzór
                 Komisji Papierów Wartościowych i Giełd
                                    
                               Art. 122.
Fundusz inwestycyjny otwarty ma obowiązek ogłaszania prospektów informacyjnych
we wskazanym w statucie dzienniku o zasięgu krajowym. 
                                    
                               Art. 123.
Fundusz inwestycyjny zamknięty i fundusz inwestycyjny mieszany publikują w 
sposób określony przepisami o publicznym obrocie papierami wartościowymi 
prospekty emisyjne wraz ze statutem funduszu.
                                    
                               Art. 124.
 1. Prospekt informacyjny funduszu inwestycyjnego otwartego powinien zawierać
   statut funduszu oraz wszelkie informacje niezbędne do oceny ryzyka 
   inwestycyjnego.
 2. Rada Ministrów, na wniosek Przewodniczącego Komisji, określi, w drodze 
   rozporządzenia, szczegółowe warunki, jakim powinien odpowiadać prospekt
   informacyjny. 
                                    
                               Art. 125.
 1. Przy zbywaniu jednostek uczestnictwa fundusz inwestycyjny otwarty udostępnia
   roczne i półroczne sprawozdania finansowe oraz prospekt informacyjny
   funduszu. 
 2. Fundusz inwestycyjny otwarty jest obowiązany doręczyć uczestnikowi funduszu,
   na jego żądanie, roczne i półroczne sprawozdania oraz prospekt informacyjny.
 3. Fundusz inwestycyjny otwarty przekazuje Komisji, roczne i półroczne 
   sprawozdania oraz prospekty informacyjne niezwłocznie po ich sporządzeniu.
                                    
                               Art. 126.
Fundusz inwestycyjny ma obowiązek ogłaszać, w sposób określony w statucie, 
cenę zbywania i odkupywania lub wykupywania jednostek uczestnictwa lub certyfikatów
inwestycyjnych, niezwłocznie po jej ustaleniu.
                                    
                               Art. 127.
 1. Towarzystwo i fundusz inwestycyjny mają obowiązek dostarczania Komisji 
   okresowych sprawozdań oraz bieżących informacji dotyczących ich działalności
   i sytuacji finansowej.
 2. Rada Ministrów, na wniosek Przewodniczącego Komisji, określi, w drodze 
   rozporządzenia, zakres sprawozdań i informacji, o których mowa w ust. 1, 
   oraz terminy ich dostarczania. 
                                    
                               Art. 128.
 1. Osoba upoważniona przez Przewodniczącego Komisji ma prawo wstępu 
   do pomieszczeń: 
   1) towarzystwa - w celu sprawdzenia, czy jego działalność jest zgodna z 
     prawem i statutem, 
   2) depozytariusza - w celu sprawdzenia, czy jego działalność w zakresie 
     wykonywania obowiązków depozytariusza jest zgodna z prawem i umową,
     o której mowa w art. 50,
   3) podmiotu, o którym mowa w art. 26 ust. 2 - w celu sprawdzenia, czy 
     jego działalność w zakresie pośrednictwa w zbywaniu jednostek uczestnictwa
     lub certyfikatów inwestycyjnych jest zgodna z prawem, umową 
     zawartą z funduszem i zgodą wydaną przez komisję. 
 2. Kontrolujący ma prawo: 
   1) wglądu do ksiąg, dokumentów i innych nośników informacji,
   2) żądania sporządzenia, na koszt kontrolowanego, kopii tych dokumentów
     i nośników informacji, 
   3) żądania udzielenia informacji lub wyjaśnień przez pracowników kontrolowanych
     podmiotów. 
 3. Towarzystwo jest obowiązane zapewnić kontrolującemu dostęp do wszystkich
   ksiąg, dokumentów i innych nośników informacji związanych z działalnością
   towarzystwa, które są przechowywane u osób trzecich w związku z 
   powierzeniem im niektórych czynności na podstawie odrębnych umów.
 4. Upoważnienie Przewodniczącego Komisji określa zakres kontroli.
 5. Kontrolujący sporządza protokół z dokonanych czynności. 
 6. Komisja zawiadamia kontrolowany podmiot o stwierdzonych nieprawidłowościach
   i wyznacza termin ich usunięcia. W razie nieusunięcia nieprawidłowości
   w wyznaczonym terminie Komisja może nałożyć na kontrolowany 
   podmiot karę pieniężną w wysokości do 500 000 zł.
                                    
                               Art. 129.
W przypadku przeprowadzania postępowania kontrolnego w towarzystwie lub 
funduszu inwestycyjnym w zakresie i na zasadach określonych w przepisach o 
Najwyższej Izbie Kontroli, kontrolerzy mają dostęp do tajemnicy zawodowej 
na podstawie odrębnego upoważnienia Prezesa Najwyższej Izby Kontroli. 
                                    
                               Art. 130.
 1. Informacje o funduszu inwestycyjnym publikowane przez towarzystwo, w 
   tym informacje reklamowe, powinny rzetelnie przedstawiać sytuację finansową
   funduszu oraz ryzyko związane z uczestnictwem w funduszu.
 2. Jeżeli Komisja stwierdzi, że publikacje, o których mowa w ust. 1, wprowadzają
   lub mogą wprowadzić w błąd, może zakazać ich ogłaszania i nakazać
   ogłoszenie odpowiednich sprostowań w wyznaczonym terminie.
 3. Jeżeli zakaz lub nakaz nie zostanie wykonany, Komisja nakłada na towarzystwo
   karę pieniężną w wysokości do 500 000 zł. W takim wypadku 
   Komisja dokona ogłoszenia odpowiednich sprostowań na koszt towarzystwa.
                                    
                               Art. 131.
 1. W uzasadnionych przypadkach Komisja może nakazać funduszowi inwestycyjnemu
   zmianę osób, o których mowa w art. 17 pkt 4, 6 i 7, wyznaczając
   termin na dokonanie tej zmiany.
 2. Jeżeli zmiana, o której mowa ust. 1, nie zostanie dokonana w określonym 
   terminie, Komisja może nałożyć na towarzystwo karę pieniężną w wysokości
   do 500 000 zł.
 3. Jeżeli mimo nałożenia kary pieniężnej zmiana nie zostanie dokonana, 
   Komisja może cofnąć zezwolenie na utworzenie towarzystwa. W takim 
   przypadku stosuje się przepis art. 48.
                                    
                                Art. 132.
Depozytariusz jest obowiązany niezwłocznie zawiadomić Komisję, że fundusz 
działa z naruszeniem prawa lub nienależycie uwzględnia interes uczestników 
funduszu. 
                                    
                               Art. 133.
 1. Jeżeli towarzystwo lub depozytariusz nie wypełniają określonych w ustawie 
   obowiązków przekazywania informacji Komisji lub uczestnikom funduszu, 
   Komisja może nałożyć karę pieniężną w wysokości do 500 000 zł.
 2. Jeżeli fundusz inwestycyjny nie przestrzega przepisów ustawy lub statutu, 
   określających zasady inwestowania, lub nie wykona obowiązku określonego
   w art. 76 ust. 2, art. 97 ust. 1, art. 100 ust. 2 lub art. 117 ust. 2, Komisja 
   może nałożyć na towarzystwo karę pieniężną w wysokości do 100 000 zł.
                                    
                               Art. 134.
W sprawach cywilnych z zakresu tworzenia i działania funduszy inwestycyjnych 
Przewodniczącemu Komisji przysługują uprawnienia prokuratora wynikające z 
właściwych przepisów Kodeksu postępowania cywilnego. 
                                    
                               Art. 135.
 1. Udzielenie zezwolenia przewidzianego w ustawie podlega stałej opłacie w 
   wysokości nie większej niż równowartość 4 500 ECU, ustalanej przy zastosowaniu
   średniego kursu walut obcych ogłaszanego przez Narodowy Bank 
   Polski.
 2. Przeznaczenie i rozdysponowanie wpływów z opłat, o których mowa w ust. 
   1, następuje w trybie i na zasadach określonych w art. 21 ustawy - Prawo 
   o publicznym obrocie papierami wartościowymi.
 3. Minister Finansów w porozumieniu z Przewodniczącym Komisji określa, w 
   drodze rozporządzenia, wysokość, szczegółowy sposób naliczania oraz warunki
   i terminy uiszczania opłat określonych w ust. 1.
                                    
                              Rozdział 10
    Przejęcie, przekształcenie i likwidacja funduszu inwestycyjnego
                                    
                               Art. 136.
 1. Towarzystwo może na podstawie umowy zawartej z innym towarzystwem 
   będącym organem funduszu inwestycyjnego przejąć zarządzanie tym funduszem.
 2. Towarzystwo przejmujące zarządzanie wstępuje w prawa i obowiązki towarzystwa
   będącego dotychczas organem funduszu. Postanowienia umowy 
   wyłączające przejęcie określonych obowiązków są bezskuteczne wobec 
   osób trzecich.
                                    
                               Art. 137.
 1. Fundusz inwestycyjny zamknięty może zostać przekształcony w fundusz 
   inwestycyjny mieszany. 
 2. Fundusz inwestycyjny mieszany może zostać przekształcony w fundusz inwestycyjny
   zamknięty.
 3. Przekształcenia funduszu dokonuje towarzystwo funduszy inwestycyjnych 
   przez zmianę statutu funduszu.
                                    
                               Art. 138.
 1. Fundusz inwestycyjny ulega likwidacji, jeżeli:
   1) upłynął okres, na który, w myśl statutu, fundusz został utworzony, 
   2) zarządzanie funduszem nie zostało przejęte przez inne towarzystwo w 
     terminie określonym w art. 48 ust. 2,
   3) depozytariusz zaprzestał wykonywania swoich obowiązków i nie zawarto 
     z innym bankiem umowy o przechowywanie aktywów, 
   4) wartość aktywów netto funduszu spadła poniżej wartości określonej w 
     art. 8, 
   5) rada inwestorów podjęła uchwałę o rozwiązaniu funduszu, 
   6) wystąpiły inne przyczyny określone w statucie funduszu inwestycyjnego. 
 2. Likwidacja funduszu inwestycyjnego następuje na podstawie decyzji Komisji.
 3. W decyzji, o której mowa w ust. 2, należy określić datę rozpoczęcia i zakończenia
   likwidacji. Przy określeniu terminu zakończenia likwidacji należy 
   uwzględnić wielkość i rodzaje aktywów funduszu. 
                                    
                               Art. 139.
 1. Informacja o wystąpieniu przesłanek likwidacji funduszu powinna być niezwłocznie
   opublikowana przez towarzystwo lub depozytariusza, w sposób 
   określony w statucie funduszu, oraz przekazana Komisji.
 2. Jeżeli publikacja informacji, o której mowa w ust. 1, nie zostanie dokonana
   przez podmiot wskazany w ust. 1, Komisja dokonuje publikacji na 
   koszt towarzystwa. 
 3. Niezwłocznie po wydaniu decyzji o likwidacji funduszu Komisja zawiadomi 
   o tym sąd rejestrowy, załączając odpis decyzji. Sąd, z urzędu, wpisuje do 
   rejestru funduszy inwestycyjnych datę rozpoczęcia likwidacji oraz dane likwidatora.
 4. Przepisy ust. 1-3 w przypadku funduszy inwestycyjnych zamkniętych i mieszanych
   nie uchybiają przepisom o publicznym obrocie papierami wartościowymi.
                                    
                               Art. 140.
Likwidatorem funduszu inwestycyjnego jest depozytariusz, chyba że Komisja 
wyznaczy innego likwidatora.
                                    
                               Art. 141.
 1. Likwidacja funduszu inwestycyjnego polega na zbyciu jego aktywów, ściągnięciu
   należności funduszu, zaspokojeniu wierzycieli funduszu i umorzeniu 
   jednostek uczestnictwa lub certyfikatów inwestycyjnych przez wypłatę uzyskanych
   środków pieniężnych uczestnikom funduszu, proporcjonalnie do 
   liczby posiadanych przez nich jednostek uczestnictwa lub certyfikatów inwestycyjnych.
 2. Zbywanie aktywów funduszu powinno być dokonywane z należytym 
   uwzględnieniem interesów uczestników funduszu inwestycyjnego. 
                                    
                               Art. 142.
Środki pieniężne, których wypłacenie nie było możliwe, likwidator przekazuje 
do depozytu sądowego. 
                                    
                               Art. 143.
O dokonaniu czynności określonych w art. 141 ust. 1 i art. 142 likwidator niezwłocznie
zawiadamia Komisję; jednocześnie składa wniosek do sądu rejestrowego
o wykreślenie zlikwidowanego funduszu z rejestru funduszy inwestycyjnych.
                                    
                               Art. 144.
Rada Ministrów, na wniosek Przewodniczącego Komisji, określi, w drodze 
rozporządzenia, tryb likwidacji funduszy inwestycyjnych.
                                    
                              Rozdział 11
                      Postanowienia antymonopolowe
                                    
                               Art. 145.
Do połączenia towarzystw lub przejęcia zarządzania funduszem inwestycyjnym 
stosuje się przepisy ustawy z dnia 24 lutego 1990 r. o przeciwdziałaniu praktykom
monopolistycznym (Dz.U. z 1997 r. Nr 49, poz. 318, Nr 118, poz. 754 i 
Nr 121, poz. 770), z zastrzeżeniem art. 146 niniejszej ustawy. 
                                    
                               Art. 146.
 1. Zamiar połączenia towarzystw lub zamiar przejęcia zarządzania funduszem 
   inwestycyjnym podlega zgłoszeniu Prezesowi Urzędu Ochrony Konkurencji 
   i Konsumentów w ciągu czternastu dni od dnia:
   1) podjęcia przez walne zgromadzenia akcjonariuszy łączonych towarzystw 
     uchwał o połączeniu, 
   2) zgłoszenia Komisji zamiaru przejęcia zarządzania funduszem inwestycyjnym,
     o którym mowa w art. 48 ust. 3, 
   3) zawarcia umowy o przejęcie zarządzania funduszem inwestycyjnym, o 
     której mowa w art. 136.
 2. Zgłoszenia zamiaru dokonują:
   1) w przypadku połączenia towarzystw - oddzielnie zarządy tych towarzystw,
   2) w pozostałych przypadkach - zarząd towarzystwa przejmującego zarządzanie.
 3. Do zgłoszenia zamiaru połączenia towarzystw należy załączyć wypisy z rejestru
   handlowego, statuty łączących się towarzystw oraz informacje o zarządzanych
   przez te towarzystwa funduszach, obejmujące w szczególności 
   wielkość aktywów funduszy oraz pozycję zajmowaną na rynku usług finansowych,
   a także odpowiednio dokumenty, o których mowa w ust. 1.
 4. Prezes Urzędu Ochrony Konkurencji i Konsumentów, w terminie nie dłuższym
   niż dwa miesiące, a w przypadku, o którym mowa w ust. 1 pkt 2, w 
   terminie nie dłuższym niż trzydzieści dni, zawiadamia zgłaszającego zamiar 
   o braku zastrzeżeń bądź wydaje decyzję zakazującą łączenia towarzystw 
   lub przejęcia zarządzania funduszem inwestycyjnym. Decyzję taką można 
   wydać tylko wówczas, jeżeli towarzystwo w wyniku połączenia lub przejęcia
   zarządzania funduszem inwestycyjnym uzyskałoby lub umocniłoby pozycję
   dominującą na rynku. 
                                     
                              Rozdział 12
                             Przepisy karne
                                    
                               Art. 147.
Kto, będąc odpowiedzialnym za informacje zawarte w prospekcie informacyjnym,
podaje nieprawdziwe lub zataja prawdziwe dane wpływające w istotny 
sposób na treść informacji,
           podlega karze pozbawienia wolności do lat 3 lub grzywny do 
             5 000 000 zł.
                                    
                               Art. 148.
 1. Kto, będąc obowiązanym do zachowania tajemnicy zawodowej dotyczącej 
   działalności funduszu inwestycyjnego, ujawnia ją lub wykorzystuje,
           podlega karze pozbawienia wolności do lat 3 lub grzywny do 
             1 000 000 zł. 
 2. Jeżeli sprawca dopuszcza się czynu określonego w ust. 1 w celu osiągnięcia
   korzyści majątkowej lub osobistej,
           podlega karze pozbawienia wolności do lat 5 lub grzywny do 
             5 000 000 zł.
          
                               Art. 149.
Kto bez wymaganego zezwolenia prowadzi działalność, której przedmiotem 
jest lokowanie środków pieniężnych zebranych publicznie w papiery wartościowe
i inne prawa majątkowe,
           podlega karze pozbawienia wolności do 5 lat lub grzywny do 
             5 000 000 zł.
                                    
                              Rozdział 13
              Przepisy przejściowe, zmieniające i końcowe
                                    
                               Art. 150.
 1. W funduszach inwestycyjnych otwartych wpłaty na nabycie jednostek uczestnictwa
   mogą być dokonywane powszechnymi świadectwami udziałowymi 
   oraz świadectwami rekompensacyjnymi, jeżeli statuty tych funduszy tak 
   stanowią.
 2. Świadectwa rekompensacyjne mogą stanowić nie więcej niż 50% aktywów 
   funduszu.
 
                               Art. 151.
Do wniosków o udzielenie zezwolenia, o których mowa w art. 96 ustawy z dnia 
22 marca 1991 r. - Prawo o publicznym obrocie papierami wartościowymi i 
funduszach powierniczych (Dz.U. z 1994 r. Nr 58, poz. 239, Nr 71, poz. 313 i 
Nr 121, poz. 591, z 1996 r. Nr 45, poz. 199, Nr 75, poz. 357, Nr 106, poz. 496 i 
Nr 149, poz. 703 oraz z 1997 r. Nr 30, poz. 164 i Nr 88, poz. 554), nie rozpatrzonych
przez Komisję do dnia wejścia w życie niniejszej ustawy, stosuje się 
przepisy niniejszej ustawy. 
                                    
                               Art. 152.
 1. Fundusze powiernicze istniejące w dniu wejścia w życie ustawy mogą przez 
   trzy lata prowadzić działalność na dotychczasowych zasadach. 
 2. Zezwolenia udzielone towarzystwom funduszy powierniczych na podstawie 
   dotychczasowych przepisów wygasają, z mocy prawa, z upływem trzech lat 
   od dnia wejścia w życie ustawy.
                                    
                               Art. 153.
 1. Towarzystwo funduszy powierniczych przekształca się w towarzystwo funduszy
   inwestycyjnych przez zmianę statutu, obejmującą zmianę firmy oraz 
   zmianę przedmiotu przedsiębiorstwa.
 2. Towarzystwo funduszy powierniczych staje się towarzystwem funduszy inwestycyjnych
   z dniem wpisania do rejestru handlowego zmian w statucie 
   towarzystwa.
 3. Zmiana statutu towarzystwa funduszy powierniczych, o której mowa w ust. 
   1, polegająca na dostosowaniu statutu do wymogów ustawy nie wymaga 
   zgody Komisji.
 4. Towarzystwo niezwłocznie informuje Komisję o zmianach statutu wpisanych
   do rejestru handlowego.
                                    
                               Art. 154.
Fundusz powierniczy może zostać przekształcony w fundusz inwestycyjny otwarty
w następującym trybie:
   1) towarzystwo składa do Komisji wniosek o zezwolenie na przekształcenie
     funduszu powierniczego w fundusz inwestycyjny otwarty wraz z dokumentami
     określonymi w art. 17,
   2) po uzyskaniu zezwolenia, o którym mowa w pkt 1, towarzystwo dokonuje
     dwukrotnego ogłoszenia o zamiarze przekształcenia funduszu powierniczego
     w fundusz inwestycyjny otwarty, z tym że drugiego ogłoszenia 
     należy dokonać po upływie co najmniej trzydziestu dni od daty pierwszego
     ogłoszenia; w ogłoszeniu należy zaznaczyć, że z chwilą przekształcenia
     środki powierzone funduszowi powierniczemu stają się aktywami 
     funduszu inwestycyjnego otwartego, a jednostki uczestnictwa funduszu 
     powierniczego stają się jednostkami uczestnictwa funduszu inwestycyjnego
     otwartego, 
   3) po upływie trzech miesięcy od dnia dokonania drugiego ogłoszenia, o 
     którym mowa w pkt 2, towarzystwo składa do sądu rejestrowego wniosek
     o wpis do rejestru funduszy inwestycyjnych; przepis art. 23 stosuje 
     się odpowiednio.
                                    
                               Art. 155.
Z chwilą wpisania przekształconego funduszu do rejestru funduszy inwestycyjnych:
   1) fundusz inwestycyjny otwarty, powstały z przekształcenia funduszu powierniczego,
     wstępuje w prawa i obowiązki nabyte na rzecz funduszu 
     powierniczego,
   2) aktywa funduszu powierniczego stają się aktywami funduszu inwestycyjnego
     otwartego,
   3) jednostki uczestnictwa funduszu powierniczego stają się jednostkami 
     uczestnictwa funduszu inwestycyjnego otwartego.
                                    
                               Art. 156.
Do dnia wpisania do rejestru funduszy inwestycyjnych funduszu inwestycyjnego 
otwartego, powstałego z przekształcenia funduszu powierniczego, do zarządzania
tym funduszem stosuje się przepisy dotychczasowe.
                                    
                               Art. 157.
Tracą moc art. 2 pkt 7 i 8, rozdział 8 i art. 120 ustawy z dnia 22 marca 1991 r. 
- Prawo o publicznym obrocie papierami wartościowymi i funduszach powierniczych
(Dz.U. z 1994 r. Nr 58, poz. 239, Nr 71, poz. 313 i Nr 121, poz. 591, z 
1996 r. Nr 45, poz. 199, Nr 75, poz. 357, Nr 106, poz. 496 i Nr 149, poz. 703 
oraz z 1997 r. Nr 30, poz. 164, Nr 88, poz. 554 i Nr 118, poz. 754). 
                                    
                               Art. 158.
W ustawie z dnia 26 lipca 1991 r. o podatku dochodowym od osób fizycznych 
(Dz.U. z 1993 r. Nr 90, poz 416 i Nr 134, poz. 646, z 1994 r. Nr 43, poz. 163, 
Nr 90, poz. 419, Nr 113, poz. 547, Nr 123, poz. 602 i Nr 126, poz. 626, z 1995 
r. Nr 5, poz. 25 i Nr 133, poz. 654, z 1996 r. Nr 25, poz. 113, Nr 87, poz. 395, 
Nr 137, poz. 638, Nr 147, poz. 686 i Nr 156, poz. 776 oraz z 1997 r. Nr 28, 
poz. 153, Nr 30, poz. 164, Nr 71, poz. 449, Nr 85, poz. 538, Nr 96, poz. 592, 
Nr 121, poz. 770, Nr 123, poz. 776, Nr 137, poz. 926 i Nr 139, poz. 932) 
wprowadza się następujące zmiany:
 1) w art. 17 pkt 5 otrzymuje brzmienie:
      "5) przychody z tytułu udziału w funduszach powierniczych lub inwestycyjnych,
         w tym również z tytułu umorzenia jednostek uczestnictwa
         w funduszach powierniczych, odkupienia jednostek uczestnictwa
         oraz wykupienia certyfikatów inwestycyjnych w funduszach inwestycyjnych,
         a także z tytułu umorzenia jednostek uczestnictwa i 
         certyfikatów inwestycyjnych w funduszach inwestycyjnych utworzonych
         na podstawie przepisów o funduszach inwestycyjnych,";
 2) w art. 21 w ust. 1:
   a) po pkt 5 dodaje się pkt 5a w brzmieniu:
      "5a) kwoty zwracane przez towarzystwo funduszy inwestycyjnych w 
         związku z wygaśnięciem zezwolenia na utworzenie funduszu inwestycyjnego,",
   b) dodaje się pkt 56 i 57 w brzmieniu:
      "56) przychody z tytułu udziału w funduszach powierniczych lub inwestycyjnych,
         w tym również z tytułu umorzenia jednostek uczestnictwa
         w funduszach powierniczych oraz zbycia certyfikatów inwestycyjnych
         i jednostek uczestnictwa funduszy inwestycyjnych,
       57) przychody z tytułu umorzenia jednostek uczestnictwa lub certyfikatów
         inwestycyjnych w przypadku likwidacji funduszu inwestycyjnego.";
 3) w art. 23 w ust. 1 pkt 38 otrzymuje brzmienie:
      "38) wydatków na objęcie lub nabycie udziałów albo wkładów w spółdzielni,
         udziałów w spółce albo akcji oraz innych papierów wartościowych,
         a także wydatków na nabycie jednostek uczestnictwa w 
         funduszach powierniczych, świadectw udziałowych narodowych funduszy
         inwestycyjnych oraz certyfikatów inwestycyjnych lub jednostek
         uczestnictwa funduszy inwestycyjnych; wydatki takie są jednak 
         kosztem uzyskania przychodu przy ustalaniu dochodu ze zbycia 
         tych udziałów, wkładów, akcji oraz innych papierów wartościowych,
         a także dochodu ze zbycia świadectw udziałowych narodowych
         funduszy inwestycyjnych oraz zbycia certyfikatów inwestycyjnych
         lub jednostek uczestnictwa funduszy inwestycyjnych albo 
         umorzenia jednostek uczestnictwa w funduszach powierniczych, a 
         także z tytułu umorzenia jednostek uczestnictwa lub certyfikatów 
         inwestycyjnych w przypadku likwidacji funduszu inwestycyjnego,";
 4) w art. 52 w pkt 1 skreśla się lit. c).
                                    
                               Art. 159.
W ustawie z dnia 15 lutego 1992 r. o podatku dochodowym od osób prawnych 
(Dz.U. z 1993 r. Nr 106, poz. 482, Nr 134 poz. 646, z 1994 r. Nr 1, poz. 2, Nr 
43, poz. 163, Nr 80, poz. 368, Nr 87, poz. 406, Nr 90, poz. 419, Nr 113, poz. 
547, Nr 123, poz. 602 i Nr 127, poz. 627, z 1995 r. Nr 5, poz. 25, Nr 86, poz. 
433, Nr 96, poz. 478, Nr 133, poz. 654 i Nr 142, poz. 704, z 1996 r. Nr 25, poz. 
113, Nr 34, poz. 146, Nr 90, poz. 405, Nr 137, poz. 639 i Nr 147, poz. 686 oraz 
z 1997 r. Nr 9, poz. 44, Nr 28, poz. 153, Nr 79, poz. 484, Nr 96, poz. 592, Nr 
107, poz. 685, Nr 118, poz. 754, Nr 121, poz. 770, Nr 123, poz. 776 i 777, Nr 
137, poz. 926 i Nr 139, poz. 932) wprowadza się następujące zmiany:
 1) w art. 6 w ust. 1 w pkt 9 kropkę zastępuje się przecinkiem i dodaje się pkt 
   10 w brzmieniu: 
      "10) fundusze inwestycyjne utworzone na podstawie przepisów ustawy 
         z dnia 28 sierpnia 1997 r. o funduszach inwestycyjnych (Dz.U. Nr 
         139, poz. 933)."; 
 2) w art. 12 w ust. 4:
   a) w pkt 3 skreśla się wyrazy "wykupu przez emitenta papierów wartościowych
     oraz z tytułu umorzenia jednostek uczestnictwa w funduszach 
     powierniczych",
   b) po pkt 4 dodaje się pkt 4a w brzmieniu:
      "4a) przychodów otrzymywanych przez towarzystwo funduszy inwestycyjnych
         z tytułu zapisów na jednostki uczestnictwa lub certyfikaty 
         inwestycyjne.",
 3) w art. 16 w ust. 1:
   a) pkt 8 otrzymuje brzmienie:
      "8) wydatków na objęcie lub nabycie udziałów albo wkładów w spółdzielni,
         udziałów w spółce albo akcji oraz innych papierów wartościowych,
         a także wydatków na nabycie jednostek uczestnictwa w 
         funduszach powierniczych, świadectw udziałowych narodowych funduszy
         inwestycyjnych oraz certyfikatów inwestycyjnych lub jednostek
         uczestnictwa funduszy inwestycyjnych; wydatki takie są jednak
         kosztem uzyskania przychodu przy ustalaniu dochodu ze 
         zbycia tych udziałów, wkładów, akcji oraz innych papierów wartościowych,
         w tym dochodu z tytułu wykupu przez emitenta papierów
         wartościowych, a także dochodu ze zbycia świadectw udziałowych
         narodowych funduszy inwestycyjnych oraz zbycia certyfikatów
         inwestycyjnych lub jednostek uczestnictwa funduszy inwestycyjnych,
         albo umorzenia jednostek uczestnictwa w funduszach powierniczych,
         a także z tytułu umorzenia jednostek uczestnictwa 
         lub certyfikatów inwestycyjnych w przypadku likwidacji funduszu 
         inwestycyjnego,",
   b) w pkt 10 skreśla się lit. d);
 4) w art. 17 w ust. 1 w pkt 20 na końcu dodaje się wyrazy "jak również z tytułu
   sprzedaży udziałów lub akcji spółek wniesionych do tych funduszy 
   przez Skarb Państwa".
                                    
                               Art. 160.
W ustawie z dnia 29 września 1994 r. o rachunkowości (Dz.U. Nr 121, poz. 
591 oraz z 1997 r. Nr 32, poz. 183, Nr 43, poz. 272 i Nr 88, poz. 554 i Nr 118, 
poz. 754) wprowadza się następujące zmiany:
 1) w art. 2 w ust. 1 pkt 3 otrzymuje brzmienie: 
      "3) jednostek organizacyjnych działających na podstawie Prawa bankowego,
         Prawa o publicznym obrocie papierami wartościowymi i 
         funduszach powierniczych, przepisów o funduszach inwestycyjnych 
         lub przepisów o działalności ubezpieczeniowej, bez względu na 
         wielkość przychodów,";
 2) w art. 64:
   a) w ust. 1 pkt 2 otrzymuje brzmienie: 
      "2) jednostek działających na podstawie Prawa o publicznym obrocie 
         papierami wartościowymi i funduszach powierniczych oraz przepisów
         o funduszach inwestycyjnych,",
   b) dodaje się ust. 4 w brzmieniu:
      "4. Badaniu i ogłaszaniu podlegają również półroczne sprawozdania 
         finansowe funduszy inwestycyjnych."; 
 3) art. 70 otrzymuje brzmienie:
       "Art. 70. 1. Kierownik jednostki, o której mowa w art. 64 ust. 1, 
                obowiązany jest złożyć bilans, rachunek zysków i strat 
                oraz sprawozdanie z przepływu środków pieniężnych za 
                rok obrotowy do ogłoszenia w ciągu 15 dni od dnia ich 
                zatwierdzenia, wraz z opinią biegłego rewidenta oraz 
                odpisem uchwały bądź postanowienia organu zatwierdzającego
                o zatwierdzeniu sprawozdania finansowego 
                i podziale zysku lub pokryciu straty. Zakres rocznego i 
                półrocznego sprawozdania finansowego funduszy inwestycyjnych
                oraz termin ich złożenia do ogłoszenia określają
                odrębne przepisy. 
              2. Ogłoszenie, o którym mowa w ust. 1 i art. 64 ust. 4, następuje
                w Monitorze Polskim B.";
 4) w art. 81 w ust. 2 w pkt 1 dodaje się lit. d) w brzmieniu:
      "d) szczególne zasady rachunkowości funduszy inwestycyjnych, w tym 
         również wzory składników sprawozdania finansowego, terminy 
         sporządzania i złożenia do ogłoszenia rocznych i półrocznych 
         sprawozdań finansowych, zakres ogłaszanych rocznych i półrocznych
         sprawozdań finansowych oraz termin zatwierdzania rocznego 
         sprawozdania finansowego.". 
                                    
                               Art. 161.
Ustawa wchodzi w życie po upływie trzech miesięcy od dnia ogłoszenia.
