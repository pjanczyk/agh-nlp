



Dz.U. z 2001 r. Nr 113, poz. 1207
                                                                                
                                        
                                        
                                     USTAWA
                             z dnia 25 lipca 2001 r.
                                        
                       o Państwowym Ratownictwie Medycznym
                                        
                                   Rozdział 1
                                 Przepisy ogólne
                                        
                                     Art. 1.
W celu zapewnienia sprawnej i efektywnej realizacji zadania państwa,
polegającego na podejmowaniu medycznych działań ratowniczych wobec każdej osoby
znajdującej się w stanie nagłego zagrożenia życia lub zdrowia, tworzy się system
Państwowe Ratownictwo Medyczne.
                                        
                                     Art. 2.
1. System Państwowe Ratownictwo Medyczne, zwany dalej "systemem", działający
  w ramach systemu gotowości cywilnej i cywilnego zarządzania kryzysowego w
  czasie pokoju oraz systemu ochrony zdrowia, obejmuje strukturę organizacyjną
  oraz zespół przedsięwzięć mających na celu realizację zadania określonego w
  art. 1.
2. System może być wykorzystywany w stanach nadzwyczajnych.
3. Ustawa określa zasady organizacji i funkcjonowania systemu, a w
  szczególności:
   1) organy administracji publicznej właściwe w zakresie wykonywania zadań
     systemu oraz ich zadania w tym zakresie,
   2) jednostki systemu oraz zasady ich włączania do systemu,
   3) zasady finansowania systemu.
                                        
                                     Art. 3.
Ilekroć w ustawie jest mowa o:
   1) nagłym zagrożeniu życia lub zdrowia - należy przez to rozumieć stan
     wywołany czynnikiem zewnętrznym lub przyczyną wewnętrzną prowadzący do
     szybkiego pogarszania się zdrowia, którego bezpośrednim następstwem może
     być zagrożenie życia,
   2) miejscu zdarzenia - należy przez to rozumieć miejsce, w którym nastąpiło
     zdarzenie powodujące stan nagłego zagrożenia życia lub zdrowia, i obszar,
     na który rozciągają się jego skutki,
   3) pierwszej pomocy - należy przez to rozumieć zespół czynności
     podejmowanych w celu ratowania osoby znajdującej się w stanie nagłego
     zagrożenia życia lub zdrowia, wykonywanych bez użycia wyrobów medycznych
     oraz produktów leczniczych przez osoby nieposiadające uprawnień do
     podejmowania medycznych działań ratowniczych,
   4) medycznych działaniach ratowniczych - należy przez to rozumieć działania
     medyczne, w tym udzielanie świadczeń zdrowotnych, podejmowane przez
     jednostkę systemu, służące ratowaniu osoby w stanie nagłego zagrożenia
     życia lub zdrowia,
   5) kierującym medycznymi działaniami ratowniczymi - należy przez to rozumieć
     osobę oddziałującą na podległe jednostki systemu zgodnie z przyjętymi
     procedurami, o których mowa w ustawie, w celu wykonania medycznych działań
     ratowniczych,
   6) lekarzu ratunkowym - należy przez to rozumieć lekarza posiadającego tytuł
     specjalisty lub specjalizującego się w dziedzinie medycyny ratunkowej,
   7) pielęgniarce ratunkowej - należy przez to rozumieć pielęgniarkę
     posiadającą tytuł specjalisty lub specjalizującej się w dziedzinie
     pielęgniarstwa ratunkowego,
   8) ratowniku medycznym - należy przez to rozumieć osobę posiadającą
     kwalifikacje, o których mowa w ustawie,
   9) ratowniku przedmedycznym - należy przez to rozumieć osobę posiadającą
     kwalifikacje, o których mowa w ustawie,
  10) jednostce systemu - należy przez to rozumieć jednostkę uprawnioną do
     podejmowania medycznych działań ratowniczych, o której mowa w ustawie,
  11) szpitalnym oddziale ratunkowym - należy przez to rozumieć oddział
     szpitalny, będący komórką organizacyjną szpitala, w rozumieniu przepisów o
     zakładach opieki zdrowotnej, stanowiący jednostkę systemu, utworzony w
     celu podejmowania medycznych działań ratowniczych w warunkach szpitalnych,
     spełniający kryteria, o których mowa w ustawie,
  12) zespole ratownictwa medycznego - należy przez to rozumieć jednostkę
     systemu (środek transportu wraz z personelem) utworzoną w celu
     podejmowania medycznych działań ratowniczych w warunkach przedszpitalnych,
     w skład której wchodzą co najmniej trzy osoby posiadające kwalifikacje do
     podejmowania takich działań, w tym co najmniej jedna osoba uprawniona do
     prowadzenia środka transportu; jednostka ta jest wyposażona w odpowiedni
     środek transportu, a także w środki łączności, niezbędne produkty
     lecznicze i wyroby medyczne oraz spełnia inne kryteria, o których mowa w
     ustawie,
  13) dysponencie jednostki - należy przez to rozumieć samodzielny publiczny
     zakład opieki zdrowotnej, w szczególności pogotowie ratunkowe, lub
     podmiot, który utworzył jednostkę i zgłasza ją do systemu,
  14) świadczeniu zdrowotnym przedszpitalnym - należy przez to rozumieć
     świadczenie zdrowotne w rozumieniu przepisów o zakładach opieki zdrowotnej
     udzielane w ramach medycznych działań ratowniczych podejmowanych przez
     zespół ratownictwa medycznego,
  15) działaniach ratowniczych - należy przez to rozumieć działania ratownicze
     w rozumieniu przepisów o ochronie przeciwpożarowej,
  16) ośrodku nauczającym - należy przez to rozumieć szkoły wyższe, ośrodki
     doskonalenia zawodowego i inne placówki kształcenia ustawicznego
     dorosłych, jednostki badawczo-rozwojowe i inne placówki naukowe, naukowobadawcze,
stowarzyszenia, fundacje oraz inne podmioty uprawnione do
     organizowania oświaty dorosłych na podstawie odrębnych przepisów.
                                        
                                     Art. 4.
W systemie wykonywane są zadania polegające w szczególności na:
   1) zapewnieniu możliwości natychmiastowego wezwania pomocy przy użyciu
     środków łączności,
   2) niezwłocznym przybyciu na miejsce zdarzenia zespołu ratownictwa
     medycznego,
   3) niezwłocznym podjęciu na miejscu zdarzenia właściwych medycznych działań
     ratowniczych,
   4) zapewnieniu transportu stosownego do potrzeb,
   5) zapewnieniu niezwłocznego przyjęcia do najbliższego szpitalnego oddziału
     ratunkowego lub oddziału szpitalnego, stosownych do rodzaju nagłego
     zagrożenia życia lub zdrowia.
                                        
                                     Art. 5.
Kto zauważy osobę lub osoby znajdujące się w stanie nagłego zagrożenia życia lub
zdrowia, obowiązany jest w miarę posiadanych możliwości:
   1) do niezwłocznego udzielenia pierwszej pomocy,
   2) do niezwłocznego zawiadomienia centrum powiadamiania ratunkowego.
                                        
                                     Art. 6.
Kierujący medycznymi działaniami ratowniczymi, a także osoba udzielająca
pierwszej pomocy lub podejmująca medyczne działania ratownicze, może poświęcić
dobra osobiste innej osoby, inne niż życie lub zdrowie, a także dobra majątkowe
w zakresie, w jakim jest to niezbędne dla ratowania życia lub zdrowia osoby w
stanie nagłego zagrożenia.
                                        
                                     Art. 7.
1. Osobie, która poniosła szkodę na mieniu powstałą w następstwie podjęcia
  przez nią medycznych działań ratowniczych lub udzielenia pierwszej pomocy,
  zwanej dalej "poszkodowanym", przysługuje roszczenie o naprawienie tej szkody
  od Skarbu Państwa, z zastrzeżeniem art. 12.
2. Naprawienie szkody, o którym mowa w ust. 1, obejmuje wyrównanie szkody
  rzeczywistej.
3. Naprawienie szkody nie przysługuje, jeżeli strata majątkowa powstała
  wyłącznie z winy poszkodowanego lub osoby trzeciej, za którą Skarb Państwa
  nie ponosi odpowiedzialności.
4. W zakresie nieuregulowanym niniejszą ustawą do naprawienia szkody, o którym
  mowa w ust. 1, stosuje się przepisy Kodeksu cywilnego, z wyłączeniem art.
  418.
                                        
                                     Art. 8.
1. W sprawie o naprawienie szkody orzeka w drodze decyzji minister właściwy do
  spraw zdrowia.
2. Minister właściwy do spraw zdrowia wydaje decyzję w sprawie o naprawienie
  szkody niezwłocznie, nie później jednak niż w terminie trzech miesięcy od
  dnia wszczęcia postępowania.
3. W przypadku wydania decyzji o wypłacie odszkodowania minister właściwy do
  spraw zdrowia dokonuje wypłaty w terminie 30 dni od dnia, w którym decyzja
  stała się ostateczna.
4. Do postępowania w sprawach, o których mowa w ust. 1-3, stosuje się przepisy
  Kodeksu postępowania administracyjnego, o ile ustawa nie stanowi inaczej.
5. Minister właściwy do spraw zdrowia określi, w drodze rozporządzenia, sposób
  ustalania wysokości odszkodowań, o których mowa w ust. 3, uwzględniając w
  szczególności kryteria oceny wartości szkody poniesionej w następstwie
  podjęcia medycznych działań ratowniczych lub udzielenia pierwszej pomocy.
                                        
                                     Art. 9.
1. Poszkodowany niezadowolony z decyzji w sprawie o naprawienie szkody, w
  terminie 30 dni od dnia jej doręczenia, może wnieść powództwo do sądu
  powszechnego.
2. Wniesienie powództwa, o którym mowa w ust. 1, nie wstrzymuje wykonania
  decyzji.
                                        
                                    Art. 10.
1. Roszczenie o naprawienie szkody ulega przedawnieniu z upływem roku od dnia,
  w którym poszkodowany dowiedział się o stracie majątkowej. Jednakże w każdym
  przypadku roszczenie przedawnia się z upływem trzech lat od dnia podjęcia
  medycznych działań ratowniczych lub udzielenia pierwszej pomocy.
2. Roszczenie o naprawienie szkody przechodzi na następców prawnych
  poszkodowanego.
                                        
                                    Art. 11.
1. W przypadku uszkodzenia ciała lub rozstroju zdrowia bądź śmierci:
   1) kierującego medycznymi działaniami ratowniczymi - chyba że odszkodowanie
     przysługuje mu na podstawie przepisów szczególnych lub umowy
     cywilnoprawnej - w związku z kierowaniem medycznymi działaniami
     ratowniczymi, lub
   2) osoby udzielającej pierwszej pomocy - w związku z jej udzieleniem
przysługuje roszczenie o odszkodowanie, o którym mowa w art. 444 lub 446 Kodeksu
  cywilnego.
2. Odszkodowanie nie przysługuje od Skarbu Państwa, jeżeli uszkodzenie ciała
  lub rozstrój zdrowia bądź śmierć osoby, o której mowa w ust. 1, nastąpiły z
  winy tej osoby.
                                        
                                    Art. 12.
1. Odpowiedzialność za szkody wyrządzone przez osoby uprawnione do podejmowania
  medycznych działań ratowniczych przy wykonywaniu tych działań ponosi
  dysponent jednostki.
2. Dysponent jednostki jest obowiązany do zawarcia umowy ubezpieczenia
  odpowiedzialności cywilnej za szkody, o których mowa w ust. 1.
3. Brak ważnej umowy ubezpieczenia odpowiedzialności cywilnej, o którym mowa w
  ust. 2, jest równoznaczny z wypowiedzeniem umowy o udzielanie świadczeń
  zdrowotnych w ramach systemu.
4. Minister właściwy do spraw instytucji finansowych w porozumieniu z ministrem
  właściwym do spraw zdrowia, po zasięgnięciu opinii samorządów zawodów
  medycznych oraz Polskiej Izby Ubezpieczeń określi, w drodze rozporządzenia,
  sposób spełnienia obowiązku ubezpieczenia, o którym mowa w ust. 2, w tym w
  szczególności termin powstania obowiązku zawarcia umowy ubezpieczenia oraz
  minimalne sumy gwarancyjne. Minister właściwy do spraw instytucji
  finansowych, wydając rozporządzenie, uwzględnia konieczność zapewnienia
  gwarancji spełnienia obowiązku zawarcia umowy ubezpieczenia.
                                        
                                    Art. 13.
Osoba podejmująca medyczne działania ratownicze oraz osoba udzielająca pierwszej
pomocy korzystają z ochrony przewidzianej w Kodeksie karnym dla funkcjonariuszy
publicznych.
                                        
                                   Rozdział 2
    Organizacja administracji publicznej w zakresie wykonywania zadań systemu
                                        
                                    Art. 14.
1. Organami administracji publicznej właściwymi w zakresie wykonywania zadań
  systemu są:
   1) minister właściwy do spraw zdrowia,
   2) wojewoda,
   3) starosta.
2. Organy, o których mowa w ust. 1, organizują system oraz zapewniają jego
  nieprzerwaną gotowość, odpowiednio na obszarze kraju, województwa i powiatu.
                                        
                                    Art. 15.
1. Do zadań ministra właściwego do spraw zdrowia w zakresie wykonywania zadań
  systemu należy w szczególności:
   1) sprawowanie nadzoru nad funkcjonowaniem systemu,
   2) uzgadnianie i zatwierdzanie wojewódzkich planów zabezpieczenia medycznych
     działań ratowniczych oraz wojewódzkich programów w zakresie ratownictwa
     medycznego,
   3) przygotowywanie i aktualizacja przynajmniej raz w roku krajowego planu
     zabezpieczenia medycznych działań ratowniczych,
   4) organizacja transportu medycznego z zagranicy obywateli polskich
     nieposiadających uprawnień do leczenia poza granicami Rzeczypospolitej
     Polskiej, wymagających transportu ze względu na stan zagrożenia życia,
     oraz finansowanie tego transportu wyłącznie w granicach Rzeczypospolitej
     Polskiej, o ile umowy międzynarodowe nie stanowią inaczej,
   5) finansowanie działalności lotniczych służb ratowniczych w zakresie
     medycznych działań ratowniczych,
   6) prowadzenie rejestru jednostek lotniczych służb ratowniczych i lotniczych
     grup poszukiwawczo-ratowniczych, włączonych do systemu,
   7) monitorowanie zagrożeń dla życia lub zdrowia na obszarze kraju,
   8) inicjowanie programów badawczych i prac naukowych z zakresu medycyny
     ratunkowej i ratownictwa medycznego,
   9) wspieranie inicjatyw społecznych w zakresie pogłębiania wiedzy o
     medycynie ratunkowej i ratownictwie medycznym,
  10) współpraca z organami właściwymi w zakresie ratownictwa medycznego innych
     państw oraz z organizacjami międzynarodowymi,
  11) udział w finansowaniu kosztów inwestycyjnych związanych z systemem.
2. Minister właściwy do spraw zdrowia ma prawo żądania od wojewodów i starostów
  niezbędnych informacji i danych, dotyczących organizacji i funkcjonowania
  systemu odpowiednio na obszarze województwa lub powiatu.
3. Minister właściwy do spraw zdrowia określi, w drodze rozporządzenia,
  szczegółowe warunki organizacji i finansowania transportu obywateli polskich,
  o których mowa w ust. 1 pkt 4, uwzględniając w szczególności wykorzystywane
  środki transportu.
4. Minister właściwy do spraw zdrowia uzgadnia krajowy plan zabezpieczenia
  medycznych działań ratowniczych w części dotyczącej działania systemu na
  obszarze przygranicznym z ministrem właściwym do spraw wewnętrznych.
                                        
                                    Art. 16.
1. Do zadań wojewody w zakresie wykonywania zadań systemu należy w
  szczególności:
   1) określanie liczby i rozmieszczenia centrów powiadamiania ratunkowego,
     szpitalnych oddziałów ratunkowych oraz zespołów ratownictwa medycznego,
   2) przeprowadzanie konkursu ofert na świadczenie usług z zakresu świadczeń
     zdrowotnych przedszpitalnych,
   3) zawieranie umów o udzielanie świadczeń zdrowotnych przedszpitalnych
     z dysponentami jednostek (zespołów ratownictwa medycznego) i finansowanie
     działalności zespołów ratownictwa medycznego, z zastrzeżeniem art. 34 ust.
     2 i 3,
   4) sprawowanie nadzoru nad funkcjonowaniem systemu na obszarze województwa,
   5) prowadzenie rejestru jednostek systemu, z zastrzeżeniem art. 24 ust. 11,
   6) prowadzenie rejestru ośrodków nauczających prowadzących kształcenie
     dyspozytorów medycznych, rejestru ośrodków nauczających prowadzących kursy
     doskonalenia zawodowego, rejestru ośrodków nauczających prowadzących
     szkolenia w celu uzyskania kwalifikacji ratownika przedmedycznego, o
     których mowa w ustawie,
   7) uzgadnianie i zatwierdzanie rocznych powiatowych planów zabezpieczenia
     medycznych działań ratowniczych,
   8) przygotowywanie i aktualizacja przynajmniej raz w roku wojewódzkiego
     planu zabezpieczenia medycznych działań ratowniczych i wojewódzkiego
     programu w zakresie ratownictwa medycznego oraz przedstawianie ich
     ministrowi właściwemu do spraw zdrowia,
   9) określenie szczegółowych zadań z zakresu wykonywania zadań systemu dla
     jednostek systemu, których obszar działania obejmuje obszar województwa,
  10) przesyłanie ministrowi właściwemu do spraw zdrowia, na jego żądanie,
     informacji i danych, dotyczących organizacji i funkcjonowania systemu na
     obszarze województwa,
  11) monitorowanie zagrożeń dla życia lub zdrowia na obszarze województwa,
  12) wspieranie inicjatyw społecznych w zakresie pogłębiania wiedzy o
     ratownictwie medycznym.
2. Wojewoda ma prawo żądania od starostów niezbędnych informacji i danych,
  dotyczących organizacji i funkcjonowania systemu na obszarze powiatu.
                                        
                                    Art. 17.
1. Do zadań starosty w zakresie wykonywania zadań systemu należy w
  szczególności:
   1) zarządzanie systemem na obszarze powiatu,
   2) organizacja i finansowanie bieżącej działalności centrum powiadamiania
     ratunkowego,
   3) przygotowywanie i aktualizacja przynajmniej raz w roku powiatowego planu
     zabezpieczenia medycznych działań ratowniczych oraz przedstawianie go
     wojewodzie,
   4) przygotowywanie planu działań ratowniczych,
   5) współdziałanie z organami gmin leżących na obszarze powiatu i starostami
     powiatów sąsiadujących w celu zawarcia porozumień i powierzania zadań w
     zakresie ratownictwa medycznego,
   6) przesyłanie ministrowi właściwemu do spraw zdrowia lub wojewodzie,
     informacji i danych, dotyczących organizacji i funkcjonowania systemu na
     obszarze powiatu, odpowiednio na żądanie ministra właściwego do spraw
     zdrowia lub wojewody,
   7) rozpoznawanie i monitorowanie zagrożeń dla życia lub zdrowia na obszarze
     powiatu,
   8) zapewnienie i finansowanie kształcenia dyspozytorów medycznych,
   9) wspieranie inicjatyw społecznych w zakresie pogłębiania wiedzy o
     ratownictwie medycznym.
2. Wykonywanie zadań i kompetencji z zakresu ratownictwa medycznego starosta
  może powierzyć powoływanemu i odwoływanemu przez siebie pełnomocnikowi do
  spraw ratownictwa medycznego.
3. Starosta wykonuje zadania określone w ust. 1 jako zadania z zakresu
  administracji rządowej.
                                        
                                    Art. 18.
W przypadku wystąpienia nagłego zagrożenia życia lub zdrowia o skali
przekraczającej możliwości organizacyjne starosty, wojewoda koordynuje
funkcjonowanie systemu na obszarze województwa. W szczególności, w celu
podjęcia, przeprowadzenia i zapewnienia kierowania medycznymi działaniami
ratowniczymi, wydaje polecenia starostom.
                                        
                                    Art. 19.
1. Zadanie określone w art. 17 ust. 1 pkt 1 starosta wykonuje przy pomocy
  centrum powiadamiania ratunkowego.
2. Centrum powiadamiania ratunkowego jest zintegrowanym stanowiskiem
  dyspozytorskim usytuowanym w strukturze powiatowej administracji zespolonej,
  działającym w ramach powiatowego centrum ratownictwa i reagowania
  kryzysowego, o którym mowa w ustawie z dnia .....o gotowości cywilnej i
  cywilnym zarządzaniu kryzysowym w czasie pokoju (Dz.U. Nr ....., poz. .....).
3. Na podstawie porozumienia między właściwymi powiatami centrum powiadamiania
  ratunkowego może obejmować zasięgiem działania obszar powiatu lub powiatów
  sąsiadujących, z zastrzeżeniem ust. 5. W powiecie, objętym na podstawie
  porozumienia zasięgiem działania centrum powiadamiania ratunkowego z innego
  powiatu, nie tworzy się centrum powiadamiania ratunkowego.
4. Porozumienie, o którym mowa w ust. 3, wymaga dla swej ważności zatwierdzenia
  przez wojewodę.
5. Obszar działania centrum powiadamiania ratunkowego nie może wykraczać poza
  granice województwa, z zastrzeżeniem art. 20 ust. 2.
                                        
                                    Art. 20.
1. Do zadań centrum powiadamiania ratunkowego należy w szczególności:
   1) przyjmowanie powiadomień o stanach nagłego zagrożenia życia lub zdrowia,
     ustalanie priorytetów i niezwłoczne dysponowanie jednostek systemu,
     z uwzględnieniem ust. 2,
   2) przekazywanie niezbędnych informacji osobom udzielającym pierwszej
     pomocy, w szczególności przed przybyciem zespołu ratownictwa medycznego na
     miejsce zdarzenia,
   3) przekazywanie kierującemu działaniami ratowniczymi niezbędnych informacji
     ułatwiających podejmowanie rozstrzygnięć na miejscu zdarzenia,
   4) przekazywanie niezbędnych informacji o stanach zagrożenia życia lub
     zdrowia innym jednostkom wykonującym zadania w zakresie ratownictwa
     medycznego,
   5) koordynacja medycznych działań ratowniczych podejmowanych przez
     poszczególne jednostki systemu, a także działań podejmowanych przez inne
     jednostki uczestniczące w działaniach ratowniczych, w szczególności przez
     jednostki współdziałające z systemem, o których mowa w art. 32 ust. 1,
     oraz inne jednostki wykonujące zadania w zakresie ratownictwa medycznego,
   6) monitorowanie i analiza działań ratowniczych.
2. W razie konieczności użycia dodatkowych jednostek systemu, rozlokowanych
  poza obszarem działania centrum powiadamiania ratunkowego, dyspozytor
  medyczny tego centrum zwraca się do dyspozytora medycznego centrum
  powiadamiania ratunkowego działającego na sąsiednim obszarze o wydanie
  dyspozycji wyjazdu albo wylotu na miejsce zdarzenia zespołu ratownictwa
  medycznego lub o przyjęcie osoby znajdującej się w stanie nagłego zagrożenia
  życia lub zdrowia do szpitalnego oddziału ratunkowego.
3. W sytuacji, o której mowa w ust. 2, dyspozytor wydaje dyspozycję wyjazdu
  albo wylotu na miejsce zdarzenia lub przyjęcia osoby do szpitalnego oddziału
  ratunkowego. Dyspozytor może odmówić wydania dyspozycji, o której mowa w ust.
  2, wyłącznie w sytuacji, gdy jednostka systemu nie ma możliwości wykonania w
  danej chwili określonego zadania.
4. Wydanie dyspozycji wyjazdu albo wylotu zespołu ratownictwa medycznego
  w przypadku określonym w ust. 2, nie rodzi roszczeń finansowych.
                                        
                                    Art. 21.
1. Centrum powiadamiania ratunkowego działa z zachowaniem standardów, o których
  mowa w ust. 2.
2. Minister właściwy do spraw wewnętrznych w porozumieniu z ministrem właściwym
  do spraw zdrowia oraz ministrem właściwym do spraw łączności określi, w
  drodze rozporządzenia:
   1) standardy postępowania centrum powiadamiania ratunkowego,
   2) standardy techniczne pomieszczeń centrum powiadamiania ratunkowego,
   3) standardy w zakresie wyposażenia centrów powiadamiania ratunkowego,
     w szczególności w sprzęt telekomunikacyjny,
uwzględniając procedury przyjęcia zgłoszenia o zdarzeniu i priorytety  zgłoszeń,
   procedury kierowania jednostek systemu i innych jednostek, o których  mowa  w
   art.  20 ust. 1 pkt 5, oraz koordynowania ich działań, procedury postępowania
   w   sytuacjach   kryzysowych  i  przekraczających  możliwości   organizacyjne
   centrum,  a  także  system ewidencjonowania i monitorowania zgłoszeń,  system
   baz  danych  dotyczących potencjału ratowniczego oraz potencjalnych  zagrożeń
   na  obszarze  działania  właściwego centrum  powiadamiania  ratunkowego  oraz
   względy zabezpieczenia odpowiednich warunków pracy.
3. W centrum powiadamiania ratunkowego stały dyżur pełni dyspozytor medyczny.
  W gotowości do pracy w zakresie koordynacji medycznych działań ratowniczych
  pozostaje lekarz koordynator medyczny.
4. Dyspozytor medyczny i lekarz koordynator medyczny spełnia wymagania, o
  których mowa w ust. 5.
5. Minister właściwy do spraw zdrowia określi, w drodze rozporządzenia:
   1) wymagania w zakresie kwalifikacji zawodowych osób pełniących funkcje
     dyspozytora medycznego i lekarza koordynatora medycznego, uwzględniając
     wykształcenie medyczne, staż pracy w ratownictwie oraz wymagane kursy
     specjalistyczne,
   2) tryb pełnienia funkcji przez dyspozytora medycznego i lekarza
     koordynatora medycznego oraz odpłatności z tego tytułu, uwzględniając
     zatrudnienie na podstawie umowy o pracę lub na podstawie umowy
     cywilnoprawnej.
                                    Art. 22.
1. Wojewódzki program w zakresie ratownictwa medycznego stanowi dokument
  zawierający założenia i wytyczne dotyczące rozwoju, organizacji i
  infrastruktury systemu.
2. Powiatowy, wojewódzki i krajowy plan zabezpieczenia medycznych działań
  ratowniczych stanowią dokumenty, ustalające sposoby kierowania oraz zasady
  współdziałania, a także procedury podejmowania działań zmierzających do
  ograniczenia czynników wywołujących stany nagłego zagrożenia życia lub
  zdrowia oraz do ograniczenia następstw tych stanów.
3. Plany, o których mowa w ust. 2, obejmują w szczególności:
   1) charakterystykę potencjalnych zagrożeń dla życia lub zdrowia
     występujących na danym obszarze,
   2) rozmieszczenie w terenie jednostek systemu oraz centrów powiadamiania
     ratunkowego, z zastrzeżeniem ust. 4,
   3) przydział zadań dla podmiotów wymienionych w pkt 2,
   4) sposób koordynowania działań jednostek systemu i innych jednostek
     wykonujących zadania w zakresie ratownictwa medycznego lub pomocy
     doraźnej, określonych w planie,
   5) kalkulację kosztów działalności zespołów ratownictwa medycznego i centrów
     powiadamiania ratunkowego.
4. Rozmieszczenie w terenie szpitalnych oddziałów ratunkowych w wojewódzkim
  planie zabezpieczenia medycznych działań ratowniczych ustala wojewoda po
  uzyskaniu opinii właściwej kasy chorych.
5. W przypadku współdziałania w celu utworzenia wspólnego centrum powiadamiania
  ratunkowego na podstawie porozumienia, o którym mowa w art. 19 ust. 3, plan,
  o którym mowa w art. 17 ust. 1 pkt 3, tworzy się dla wszystkich powiatów
  objętych zasięgiem działania wspólnego centrum powiadamiania ratunkowego.
6. Minister właściwy do spraw zdrowia w porozumieniu z ministrem właściwym do
  spraw wewnętrznych określi, w drodze rozporządzenia, tryb tworzenia
  powiatowych, wojewódzkich oraz krajowych rocznych planów zabezpieczenia
  medycznych działań ratowniczych, uwzględniając strukturę i rodzaj zagrożeń na
  danym obszarze, strukturę geograficzną danego obszaru oraz strukturę
  demograficzną populacji, jak również rodzaj i strukturę posiadanego
  potencjału ratowniczego na danym obszarze i optymalny model systemu dla
  danego obszaru.
7. Minister właściwy do spraw zdrowia w porozumieniu z ministrem właściwym do
  spraw wewnętrznych określi, w drodze rozporządzenia, szczegółowe elementy
  planów działań ratowniczych, uwzględniając sposób współdziałania jednostek
  systemu z innymi jednostkami i służbami uczestniczącymi w medycznej akcji
  ratowniczej, w szczególności z jednostkami krajowego systemu ratowniczogaśniczego
i Policji, oraz zasady funkcjonowania systemu w przypadku zdarzeń
  masowych.
                                        
                                   Rozdział 3
                            Zasady działania systemu
                                        
                                    Art. 23.
1. Jednostkami systemu są:
   1) szpitalne oddziały ratunkowe,
   2) zespoły ratownictwa medycznego,
włączone do systemu na podstawie art. 24,
2. W szpitalnych oddziałach ratunkowych oraz zespołach ratownictwa medycznego
  udziela się świadczeń zdrowotnych w ramach podejmowanych medycznych działań
  ratowniczych.
3. Jednostki systemu stosują odpowiednie do postawionych zadań medyczne
  procedury ratownicze oraz posiadają wyposażenie pozwalające na realizację
  tych zadań.
4. Minister właściwy do spraw zdrowia określi, w drodze rozporządzenia:
   1) szczegółowe zadania szpitalnych oddziałów ratunkowych,
   2) szczegółowe zadania zespołów ratownictwa medycznego,
   uwzględniając wiedzę i praktykę w zakresie zarządzania i systemów
   informacyjnych w ochronie zdrowia,
   3) szczegółowe wymagania dotyczące lokalizacji w strukturze szpitala oraz
     warunków technicznych i budowlanych, jakim powinien odpowiadać szpitalny
     oddział ratunkowy,
   4) strukturę organizacyjną szpitalnego oddziału ratunkowego,
 uwzględniając względy zabezpieczenia sprawności prowadzenia medycznych
  działań ratowniczych,
   5) standardy medycznych procedur ratowniczych, uwzględniając aktualny stan
     wiedzy medycznej, obejmujący w szczególności osiągnięcia w zakresie
     medycyny ratunkowej na świecie, i dorobek innych państw w zakresie
     określenia standardów medycznych procedur ratowniczych,
   6) rodzaje zespołów ratownictwa medycznego oraz niezbędne wymagania w
     zakresie ich składu osobowego i wyposażenia, uwzględniając niezbędne
     kwalifikacje i liczbę osób wchodzących w skład zespołów ratownictwa
     medycznego oraz minimalne wymagania techniczne i niezbędne wyposażenie
     środków transportu zespołów ratownictwa medycznego,
   7) dodatkowe wymagania w zakresie wyposażenia szpitalnych oddziałów
     ratunkowych, uwzględniając wymagania dotyczące warunków technicznych i
     budowlanych, jakim powinien odpowiadać szpitalny oddział ratunkowy,
     strukturę organizacyjną szpitalnego oddziału ratunkowego oraz minimalne
     wyposażenie szpitalnego oddziału ratunkowego w wyroby medyczne.
                                    Art. 24.
1. Do systemu mogą być włączone szpitalne oddziały ratunkowe i zespoły
  ratownictwa medycznego, których lokalizacja jest zgodna z wojewódzkim planem
  zabezpieczenia medycznych działań ratowniczych, spełniające wymagania, o
  których mowa w art. 23 ust. 4, oraz zdolne do:
   1) wykonywania medycznych działań ratowniczych w ramach systemu,
   2) zachowania spójności i ciągłości procedur ratowniczych,
   3) zachowania podległości w ramach systemu,
   4) koordynacji medycznych działań ratowniczych, podejmowanych wspólnie z
     innymi jednostkami systemu, poprzez zapewnienie odpowiedniego standardu
     procedur ratowniczych i wyposażenia,
   5) właściwego dokumentowania przeprowadzonych medycznych działań
     ratowniczych,
 6) przestrzegania zasady dyspozycyjności.
2. Włączenie do systemu jednostki, o której mowa w ust. 1, odmowa włączenia,
  wyłączenie jednostki z systemu oraz odmowa wyłączenia następuje w drodze
  decyzji właściwego wojewody, z zastrzeżeniem ust. 3 i 4. Wojewoda podejmuje
  decyzję o włączeniu jednostki do systemu na podstawie wojewódzkiego planu
  zabezpieczenia medycznych działań ratowniczych w części określającej liczbę i
  lokalizację jednostek systemu.
3. Włączenie do systemu jednostek lotniczych służb ratowniczych, odmowa
  włączenia, wyłączenie jednostki z systemu oraz odmowa wyłączenia następuje w
  drodze decyzji ministra właściwego do spraw zdrowia.
4. Włączenie do systemu jako zespołów ratownictwa medycznego lotniczych grup
  poszukiwawczo-ratowniczych podległych Ministrowi Obrony Narodowej następuje
  w drodze porozumienia ministra właściwego do spraw zdrowia z Ministrem Obrony
  Narodowej.
5. Jednostki, o których mowa w ust. 3 i 4, muszą spełniać wymagania określone
  dla zespołów ratownictwa medycznego, o których mowa w ustawie.
6. Włączenie jednostki do systemu następuje na wniosek dysponenta jednostki
  ubiegającej się o włączenie do systemu, z tym że włączenie zespołu
  ratownictwa medycznego do systemu następuje po przeprowadzeniu konkursu
  ofert. Konkursu nie przeprowadza się w stosunku do lotniczych grup
  poszukiwawczo-ratowniczych, o których mowa w ust. 4.
7. Konkurs przeprowadza organ uprawniony do wydania decyzji o włączeniu
  jednostki do systemu.
8. Minister właściwy do spraw zdrowia określi, w drodze rozporządzenia, tryb
  składania ofert przez zespoły ratownictwa medycznego, sposób przeprowadzania
  konkursu oraz zgłaszania i rozpatrywania skarg i protestów związanych z tymi
  czynnościami, uwzględniając wymagania zabezpieczenia równości jednostek
  ubiegających się o włączenie do systemu.
9. Wyłączenie jednostki z systemu może nastąpić na wniosek dysponenta jednostki
  lub z urzędu. Wojewoda albo minister właściwy do spraw zdrowia podejmuje z
  urzędu decyzję o wyłączeniu jednostki z systemu, jeżeli jednostka nie spełnia
  wymagań, o których mowa w art. 12 ust. 2, art. 23 ust. 4 lub art. 25, bądź
  utraciła zdolności określone w ust. 1.
10. Rejestr jednostek systemu prowadzi wojewoda, z zastrzeżeniem ust. 11.
11. Rejestr włączonych do systemu jednostek lotniczych służb ratowniczych oraz
  lotniczych grup poszukiwawczo-ratowniczych prowadzi minister właściwy do
  spraw zdrowia.
12. Rejestry, o których mowa w ust. 10 i 11, są jawne i dostępne do wglądu dla
  osób trzecich.
13. Minister właściwy do spraw zdrowia określi, w drodze rozporządzenia, dane
  objęte rejestrami, o których mowa w ust. 10 i 11, wzory rejestrów, tryb
  dokonywania wpisów i zmian w rejestrze oraz wykreśleń z rejestru,
  uwzględniając w szczególności kwalifikacje personelu, standardy wyposażenia
  oraz dane dotyczące obowiązkowego ubezpieczenia odpowiedzialności cywilnej.
                                        
                                    Art. 25.
Minister właściwy do spraw zdrowia i właściwy wojewoda podejmują działania
organizacyjne zmierzające do zapewnienia od dnia 1 stycznia 2004 r.
następujących parametrów czasu przybycia na miejsce zdarzenia dla zespołu
ratownictwa medycznego od chwili przyjęcia zgłoszenia przez dyspozytora
medycznego centrum powiadamiania ratunkowego:
   1) mediana czasu dojazdu - w skali każdego miesiąca - jest nie większa niż 8
     minut w aglomeracji miejskiej i 15 minut poza aglomeracją miejską,
   2) trzeci kwartyl czasu dojazdu - w skali każdego miesiąca - jest nie
     większy niż 12 minut w aglomeracji miejskiej i 20 minut poza aglomeracją
     miejską,
   3) maksymalny czas dojazdu nie może być dłuższy niż 20 minut w aglomeracji
     miejskiej i 30 minut poza aglomeracją miejską,
przy czym przyjmuje się, że 0,5% przypadków o najdłuższych czasach dojazdu w
skali każdego miesiąca nie bierze udziału w naliczaniu parametrów określonych w
pkt 1-3, z dodatkowym zastrzeżeniem, że przypadki te nie podlegają kumulacji
pomiędzy miesiącami.
                                        
                                    Art. 26.
1. Kierowanie medycznymi działaniami ratowniczymi rozpoczyna się z chwilą
  zawiadomienia centrum powiadamiania ratunkowego.
2. Medycznymi działaniami ratowniczymi kieruje lekarz ratunkowy zespołu
  ratownictwa medycznego, który przybył pierwszy na miejsce zdarzenia.
3. Do czasu przybycia na miejsce zdarzenia lekarza ratunkowego, o którym mowa w
  ust. 2, dyspozytor medyczny centrum powiadamiania ratunkowego może wyznaczyć
  jako kierującego medycznymi działaniami ratowniczymi innego lekarza
  ratunkowego, niż określony w ust. 2, a w szczególnie uzasadnionym przypadku
  innego lekarza, nie będącego lekarzem ratunkowym, w szczególności lekarza,
  który przybył pierwszy na miejsce zdarzenia.
4. Do czasu przybycia na miejsce zdarzenia zespołu ratownictwa medycznego lub
  do czasu wyznaczenia osoby, o której mowa w ust. 3, kierującym medycznymi
  działaniami ratowniczymi jest dyspozytor medyczny centrum powiadamiania
  ratunkowego.
5. Podczas zdarzeń, w których prowadzone są także działania w zakresie gaszenia
  pożarów, ratownictwa chemicznego, ekologicznego lub technicznego, kierowanie
  jest prowadzone przez kierującego działaniem ratowniczym w rozumieniu
  przepisów o ochronie przeciwpożarowej i krajowym systemie ratowniczogaśniczym.

6. W sytuacjach, o których mowa w ust. 5, lekarz ratunkowy koordynuje medyczne
  działania ratownicze i wspomaga kierującego działaniem ratowniczym.
                                        
                                    Art. 27.
1. Jednostki systemu obowiązane są prowadzić dokumentację medycznych działań
  ratowniczych, będącą dokumentacją medyczną w rozumieniu art. 18 ustawy z dnia
  30 sierpnia 1991 r. o zakładach opieki zdrowotnej (Dz. U. Nr 91, poz. 408, z
  1992 r. Nr 63, poz. 315, z 1994 r. Nr 121, poz. 591, z 1995 r. Nr 138, poz.
  682, z 1996 r. Nr 24, poz. 110, z 1997 r. Nr 104, poz. 661, Nr 121, poz. 769
  i Nr 158, poz. 1041, z 1998 r. Nr 106, poz. 668, Nr 117, poz. 756 i Nr 162,
  poz. 1115, z 1999 r. Nr 28, poz. 255 i poz. 256 i Nr 84, poz. 935, z 2000 r.
  Nr 3, poz. 28, Nr 12, poz. 136, Nr 43, poz. 489, Nr 84, poz. 948, Nr 114,
  poz. 1193 i Nr 120, poz. 1268 oraz z 2001 r. Nr 5, poz. 45), z zastrzeżeniem
  ust. 2.
2. Minister właściwy do spraw zdrowia określi, w drodze rozporządzenia:
   1) dodatkowe dane, jakie powinny znaleźć się w dokumentacji medycznych
     działań ratowniczych, uwzględniając dane i wymagania wynikające ze
     szczególnych warunków organizacyjnych procesu podejmowania medycznych
     działań ratowniczych, a w szczególności określenie lokalizacji zdarzenia
     powodującego stan nagłego zagrożenia życia lub zdrowia, wskazanie centrum
     powiadamiania ratunkowego, które przyjęło zgłoszenie, wskazanie jednostek
     systemu podejmujących medyczne działania ratownicze na wezwanie centrum
     powiadamiania ratunkowego, określenie czasu przyjęcia zgłoszenia przez
     centrum powiadamiania ratunkowego, przybycia zespołu ratownictwa
     medycznego na miejsce zdarzenia i przyjęcia pacjenta do szpitalnego
     oddziału ratunkowego,
   2) szczególne wymagania w zakresie sposobu prowadzenia, udostępniania
     i przechowywania dokumentacji medycznych działań ratowniczych,
     uwzględniając sposób prowadzenia dokumentacji działań zespołów ratownictwa
     medycznego, szpitalnych oddziałów ratunkowych i centrów powiadamiania
     ratunkowego.
                                        
                                    Art. 28.
1. Do realizacji zadań systemu wykorzystuje się w szczególności publiczną sieć
  telekomunikacyjną.
2. Minister właściwy do spraw zdrowia w porozumieniu z ministrem właściwym do
  spraw wewnętrznych oraz ministrem właściwym do spraw łączności określi, w
  drodze rozporządzenia, organizację systemu łączności na potrzeby systemu, a w
  szczególności:
   1) procedury łączności pomiędzy miejscem zdarzenia a centrum powiadamiania
     ratunkowego,
   2) procedury łączności wewnątrz systemu,
   3) procedury łączności pomiędzy systemem i świadczeniodawcami usług
     medycznych,
   4) organizację systemu kierowania połączeń inicjowanych za pomocą numerów
     alarmowych do właściwych terytorialnie centrów powiadamiania ratunkowego,
 uwzględniając zadania operatora systemu łączności oraz system łączności
  przywoławczej przewodowej i bezprzewodowej, łączności wewnątrzsystemowej i
  łączności zewnętrznej oraz standardy istniejące w państwach członkowskich
  Unii Europejskiej.
                                        
                                    Art. 29.
1. W przypadku powstania nagłego zagrożenia życia lub zdrowia w pomieszczeniach
  misji dyplomatycznej, urzędu konsularnego lub instytucji międzynarodowej,
  korzystającej z immunitetu dyplomatycznego lub konsularnego, prowadzenie
  medycznych działań ratowniczych przez jednostkę systemu jest dopuszczalne po
  uprzednim uzyskaniu zgody odpowiednio szefa misji dyplomatycznej, kierownika
  urzędu konsularnego lub kierownika instytucji międzynarodowej.
2. W przypadku powstania nagłego zagrożenia życia lub zdrowia na terenach
  zamkniętych w rozumieniu przepisów Prawa budowlanego, prowadzenie medycznych
  działań ratowniczych przez jednostkę systemu jest dopuszczalne po uprzednim
  uzyskaniu zgody osoby upoważnionej.
                                        
                                    Art. 30.
1. Medyczne działania ratownicze w jednostkach systemu podejmują:
   1) lekarz ratunkowy,
   2) pielęgniarka ratunkowa,
   3) ratownik medyczny.
2. Tryb nabywania kwalifikacji lekarza ratunkowego oraz pielęgniarki ratunkowej
  określają przepisy o zawodzie lekarza oraz przepisy o zawodach pielęgniarki i
  położnej.
3. Zawód ratownika medycznego może wykonywać osoba, która:
   1) posiada pełną zdolność do czynności prawnych oraz
   2) uzyskała w kraju dyplom ukończenia wyższych studiów zawodowych w zakresie
     ratownictwa medycznego, bądź uzyskała za granicą dyplom uznany w kraju za
     równorzędny, lub
   3) uzyskała tytuł ratownika medycznego na dotychczas obowiązujących zasadach
     w policealnych szkołach medycznych przed 30 września 2006 r.
 - w zakresie, o którym mowa w ust. 7.
4. Minister właściwy do spraw szkolnictwa wyższego w porozumieniu z ministrem
  właściwym do spraw zdrowia określi, w drodze rozporządzenia, minimalne
  wymagania programowe wyższych studiów zawodowych dla kierunków kształcących
  ratowników medycznych oraz zakres wiedzy niezbędnej dla przygotowania
  zawodowego ratowników medycznych.
5. Osoby, o których mowa w ust. 1, są obowiązane do stałego aktualizowania
  swojej wiedzy zawodowej nie rzadziej niż raz na cztery lata, w formie kursów
  doskonalenia zawodowego, potwierdzonych dyplomem lub świadectwem ukończenia,
  organizowanych przez ośrodki nauczające lub przez pracodawcę we współpracy z
  ośrodkami nauczającymi.
6. W przypadku gdy osoby, o których mowa w ust. 1, są pracownikami, zapewnienie
  wykonywania obowiązku określonego w ust. 5, jest obowiązkiem pracodawcy.
7. Minister właściwy do spraw zdrowia określi, w drodze rozporządzenia, zakres
  medycznych działań ratunkowych, które mogą być podejmowane przez ratownika
  medycznego, samodzielnie lub pod nadzorem lekarza ratunkowego, uwzględniając
  minimalne wymagania programowe wyższych studiów zawodowych dla ratowników
  medycznych, oraz aktualny stan wiedzy w zakresie medycyny ratunkowej.
                                        
                                    Art. 31.
1. Jednostki systemu używają oznaczenia systemu.
2. Oznaczenie systemu może być używane wyłącznie do oznaczenia osób
  wykonujących medyczne działania ratownicze oraz jednostek systemu i centrów
  powiadamiania ratunkowego.
3. Wzór graficznego systemu identyfikacji Państwowego Ratownictwa Medycznego,
  będącego oznaczeniem systemu, stanowi załącznik do ustawy.
4. Minister właściwy do spraw zdrowia określi, w drodze rozporządzenia, sposób
  oznakowania kierującego medycznymi działaniami ratowniczymi, osób
  wykonujących medyczne działania ratownicze oraz jednostek systemu i centrów
  powiadamiania ratunkowego, uwzględniając zapewnienie możliwości rozpoznania
  rodzaju funkcji i zadań wykonywanych w systemie przez oznaczone osoby i
  jednostki.
                                        
                                    Art. 32.
1. Jednostki systemu biorące udział w medycznych działaniach ratowniczych
  współdziałają z:
   1) jednostkami krajowego systemu ratowniczo-gaśniczego i Policji - na
     zasadach określonych w przepisach o ochronie przeciwpożarowej dotyczących
     krajowego systemu ratowniczo-gaśniczego oraz w przepisach o Policji,
   2) z pododdziałami Sił Zbrojnych - na zasadach określonych w odrębnych
     przepisach,
   3) organizacjami społecznymi i stowarzyszeniami, w szczególności z Górskim
     Ochotniczym Pogotowiem Ratunkowym, Tatrzańskim Ochotniczym Pogotowiem
     Ratunkowym, Wodnym Ochotniczym Pogotowiem Ratunkowym, z Polskim Czerwonym
     Krzyżem oraz z ochotniczymi strażami pożarnymi - na zasadach określonych w
     umowie zawartej między organem administracji publicznej, o którym mowa w
     art. 14 ust. 1, i organizacją społeczną lub stowarzyszeniem
 - z zastrzeżeniem ust. 2.
2. W ramach współdziałania, o którym mowa w ust. 1, osoby uprawnione do
  podejmowania medycznych działań ratowniczych w jednostkach systemu
  współpracują z osobami, będącymi pracownikami albo funkcjonariuszami
  jednostek, o których mowa w ust. 1 pkt 1 lub członkami organizacji
  społecznych i stowarzyszeń, o których mowa w ust. 1 pkt 3, które posiadają
  kwalifikacje ratownika przedmedycznego, lub kwalifikacje osób uprawnionych do
  podejmowania medycznych działań ratowniczych w rozumieniu ustawy.
3. Jednostki biorące udział w działaniach ratowniczych w transporcie morskim,
  lotniczym oraz górnictwie podlegają odrębnym przepisom.
                                        
                                    Art. 33.
1. Minister właściwy do spraw zdrowia określi, w drodze rozporządzenia,
  programy:
   1) kursów doskonalenia zawodowego, o których mowa w art. 30 ust. 5,
   2) szkolenia w celu uzyskania kwalifikacji ratownika przedmedycznego,
   3) kursu pierwszej pomocy,
 uwzględniając aktualny stan wiedzy w zakresie medycyny ratunkowej.
2. Minister właściwy do spraw zdrowia określi, w drodze rozporządzenia, ramowy
  program kształcenia dyspozytorów medycznych uwzględniając procedury dotyczące
  przyjęcia zgłoszenia o zdarzeniu, priorytety zgłoszeń, dysponowanie środkami,
  koordynację działań jednostek systemu i innych jednostek, o których mowa w
  art. 20 ust. 1 pkt 5, postępowanie w sytuacjach kryzysowych i
  przekraczających możliwości organizacyjne centrum, gromadzenie i
  ewidencjonowanie danych oraz prowadzenie dokumentacji centrum powiadamiania
  ratunkowego, a także znajomość topografii obszaru i znajomości sprzętu.
3. Minister właściwy do spraw zdrowia określi, w drodze rozporządzenia,
  kryteria kwalifikacji ośrodków nauczających, prowadzących:
   1) kursy doskonalenia zawodowego, o których mowa w art. 30 ust. 5,
   2) kształcenie dyspozytorów medycznych,
   3) szkolenia w celu uzyskania kwalifikacji ratownika przedmedycznego,
 uwzględniając wymagania w zakresie zaplecza dydaktycznego i sprzętowego.
4. Minister właściwy do spraw zdrowia określi, w drodze rozporządzenia,
  kwalifikacje, jakie powinna posiadać osoba przeprowadzająca kurs pierwszej
  pomocy, uwzględniając wykształcenie medyczne oraz ukończone kursy lub
  szkolenia.
5. Minister właściwy do spraw zdrowia podaje do publicznej wiadomości w drodze
  obwieszczenia ogłaszanego w Dzienniku Urzędowym Rzeczypospolitej Polskiej
  "Monitor Polski" listę ośrodków nauczających, o których mowa w ust. 3.
                                        
                                   Rozdział 4
                           Zasady finansowania systemu
                                        
                                    Art. 34.
1. Świadczenia zdrowotne przedszpitalne są finansowane z budżetu państwa z
  części pozostającej w dyspozycji właściwego wojewody, na podstawie umów
  zawieranych z dysponentami jednostek (zespołów ratownictwa medycznego), z
  zastrzeżeniem ust. 2 i 3. Świadczenia te są finansowane w formie
  zryczałtowanej stawki dobowej.
2. Świadczenia zdrowotne przedszpitalne udzielane przez jednostki lotniczych
  służb ratowniczych są finansowane z budżetu państwa z części pozostającej w
  dyspozycji ministra właściwego do spraw zdrowia, na podstawie umów
  zawieranych z dysponentami jednostek.
3. Świadczenia zdrowotne przedszpitalne udzielane przez lotnicze grupy
  poszukiwawczo-ratownicze są finansowane z budżetu państwa z części
  pozostającej w dyspozycji Ministra Obrony Narodowej.
4. Koszt udzielenia świadczenia zdrowotnego w ramach medycznych działań
  ratowniczych, z wyjątkiem świadczeń zdrowotnych udzielanych osobom nieobjętym
  powszechnym ubezpieczeniem zdrowotnym oraz kosztów transportu i udzielania
  świadczeń zdrowotnych na miejscu zdarzenia i w środku transportu, ponosi
  właściwa kasa chorych.
5. Podstawę do planowania środków w budżecie państwa na świadczenia zdrowotne
  przedszpitalne stanowią:
   1) wojewódzkie plany zabezpieczenia medycznych działań ratowniczych, w
     części określającej liczbę i lokalizację zespołów ratownictwa medycznego,
   2) krajowy plan zabezpieczenia medycznych działań ratowniczych w stosunku do
     świadczeń zdrowotnych przedszpitalnych udzielanych przez jednostki
     lotniczych służb ratowniczych,
 - z uwzględnieniem wielkości środków, które dysponenci jednostek (zespołów
  ratownictwa medycznego) uzyskują z kas chorych na podstawie ust. 10.
6. Organy uprawnione do wydawania decyzji o włączeniu zespołów ratownictwa
  medycznego do systemu zawierają umowy o udzielanie świadczeń zdrowotnych
  przedszpitalnych z dysponentami jednostek systemu (zespołów ratownictwa
  medycznego), które spełniają wymagania, o których mowa w ustawie i w
  przepisach odrębnych. Umów o udzielanie świadczeń zdrowotnych
  przedszpitalnych nie zawiera się z lotniczymi grupami poszukiwawczoratowniczymi.

7. Umowy o udzielanie świadczeń zdrowotnych przedszpitalnych, o których mowa w
  ust. 5, powinny określać w szczególności:
   1) rodzaj i zakres udzielanych świadczeń,
   2) zasady rozliczeń z dysponentami jednostek,
   3) maksymalną kwotę zobowiązania budżetu państwa wobec dysponenta jednostki,
   4) zasady kontroli jakości, zasadności i dostępności świadczeń oraz
     realizacji umów,
   5) zasady rozpatrywania kwestii spornych, zażaleń, przeprowadzania i
     udokumentowania postępowania kontrolnego oraz wydawania wniosków
     pokontrolnych,
   6) sposób informowania odpowiednio wojewody albo ministra właściwego do
     spraw zdrowia o wielkości środków uzyskiwanych z kas chorych na podstawie
     ust. 10.
8. Przy zawieraniu umów odpowiednio wojewoda albo minister właściwy do spraw
  zdrowia uwzględnia wielkość środków uzyskanych z kas chorych w roku ubiegłym
  na postawie ust. 10.
9. Minister właściwy do spraw zdrowia określi, w drodze rozporządzenia:
   1) górny i dolny limit zryczałtowanej stawki dobowej w zależności od rodzaju
     zespołu ratownictwa medycznego, uwzględniając koszty eksploatacyjne środka
     transportu, wynagrodzenie personelu, koszty amortyzacji środka transportu
     i wyrobów medycznych,
   2) algorytm określenia zryczałtowanej stawki dobowej, uwzględniając gęstość
     zaludnienia na obszarze działania zespołu ratownictwa medycznego, ilość
     świadczeń zdrowotnych udzielanych w ramach podejmowanych przez zespół
     ratownictwa medycznego medycznych działań ratowniczych w poprzednim roku
     budżetowym oraz średnią odległość pokonywaną przez zespół ratownictwa
     medycznego w ramach jednego wyjazdu albo lotu w poprzednim roku
     budżetowym.
10. Jeżeli przyczyną wezwania zespołu ratownictwa medycznego nie był stan
  nagłego zagrożenia życia lub zdrowia zakończony hospitalizacją lub
  diagnostyką w szpitalu, a pacjentowi udzielono jedynie świadczeń zdrowotnych
  w miejscu zdarzenia, właściwa kasa chorych ponosi na rzecz dysponenta
  jednostki koszt udzielania świadczeń zdrowotnych i przejazdu albo przelotu
  zespołu na miejsce zdarzenia.
11. Jeżeli na miejscu zdarzenia lub w czasie transportu przez zespół ratownictwa
  medycznego nastąpił zgon pacjenta, koszt udzielonych świadczeń zdrowotnych
  ponosi budżet państwa w ramach zryczałtowanej stawki dobowej, o której mowa w
  ust. 1.
12. Minister właściwy do spraw zdrowia w porozumieniu z ministrem właściwym do
  spraw finansów określi, w drodze rozporządzenia, sposób rozliczeń między
  dysponentem jednostki i kasą chorych w przypadkach, o których mowa w ust. 10,
  uwzględniając czas trwania interwencji, rodzaj zespołu ratownictwa medycznego
  oraz zakres udzielanych świadczeń zdrowotnych.
13. Świadczenia zdrowotne udzielane w szpitalu i świadczenia zdrowotne
  poszpitalne dla osób objętych powszechnym ubezpieczeniem zdrowotnym,
  udzielane w ramach medycznych działań ratowniczych i po wykonaniu medycznych
  działań ratowniczych, są finansowane na zasadach określonych w ustawie z dnia
  6 lutego 1997 r. o powszechnym ubezpieczeniu zdrowotnym (Dz.U. Nr 28, poz.
  153 i Nr 75, poz. 468, z 1998 r. Nr 117, poz. 756, Nr 137, poz. 887, Nr 144,
  poz. 929 i Nr 162, poz. 1116, z 1999 r. Nr 45, poz. 439, Nr 49, poz. 483, Nr
  63, poz. 700, Nr 70, poz. 777, Nr 72, poz. 802, Nr 109, poz. 1236 i Nr 110,
  poz. 1255 i 1256, z 2000 r. Nr 12, poz. 136, Nr 18, poz. 230, Nr 95, poz.
  1041 i Nr 122, poz. 1311 i 1324 oraz z 2001 r. Nr 8, poz. 64 i Nr 52, poz.
  539).
14. Leczenie szpitalne i świadczenia zdrowotne poszpitalne dla osób nieobjętych
  powszechnym ubezpieczeniem zdrowotnym są finansowane na zasadach określonych
  w odrębnych przepisach.
                                        
                                    Art. 35.
1. Minister właściwy do spraw zdrowia, inni właściwi ministrowie oraz jednostki
  samorządu terytorialnego zapewniają finansowanie nakładów inwestycyjnych
  pozwalających na utworzenie i modernizację:
   1) zespołów ratownictwa medycznego - w liczbie właściwej dla spełnienia
     wymagań, określonych w art. 25, poprzez udział w finansowaniu zakupów i
     modernizacji środków transportu oraz ich niezbędnego wyposażenia,
   2) szpitalnych oddziałów ratunkowych - w liczbie nie mniejszej niż jeden
     szpitalny oddział ratunkowy na 100-300 tys. mieszkańców, poprzez udział w
     finansowaniu wyposażenia w standardowe wyroby medyczne,
   3) centrów powiadamiania ratunkowego w części pozwalającej na wykonywanie
     zadań określonych w art. 20 ust. 1, poprzez udział w finansowaniu
     wyposażenia w sprzęt komputerowy i środki łączności.
2. Finansowanie, o którym mowa w ust. 1 pkt 1 i 2, dokonywane jest także na
  podstawie programów wieloletnich ustanawianych przez Radę Ministrów na
  zasadach określonych w przepisach o finansach publicznych, dotyczących
  rozwoju ratownictwa medycznego, w formie dotacji celowej z budżetu państwa na
  rzecz właściwego dysponenta jednostki.
                                        
                                    Art. 36.
1. Zadania wojewody określone w art. 16 ust. 1 są finansowane z części budżetu
  państwa, pozostającej w dyspozycji właściwego wojewody.
2. Podstawę do planowania środków na finansowanie działalności bieżącej centrów
  powiadamiania ratunkowego stanowią powiatowe i wojewódzkie plany
  zabezpieczenia medycznych działań ratowniczych.
                                        
                                   Rozdział 5
    Zmiany w przepisach obowiązujących, przepisy przejściowe, dostosowujące i
                                     końcowe
                                        
                                    Art. 37.
W ustawie z dnia 18 lipca 1950 r. o odpowiedzialności zawodowej fachowych
pracowników służby zdrowia (Dz.U. Nr 36, poz. 332) w art. 1 w ust. 1 po wyrazie
"położnych" dodaje się wyrazy " , ratowników medycznych".
                                        
                                    Art. 38.
W ustawie z dnia 24 sierpnia 1991 r. o ochronie przeciwpożarowej (Dz.U. Nr 81,
poz. 351, z 1994 r. Nr 27, poz. 96 i Nr 89, poz. 414, z 1996 r. Nr 106,
poz. 496, z 1997 r. Nr 111, poz. 725 i Nr 121, poz. 770, z 1998 r. Nr 106, poz.
668 i Nr 162, poz. 1126 oraz z 2000 r. Nr 120, poz. 1268) w art. 14:
a) w ust. 1 w pkt 5 kropkę zastępuje się przecinkiem i dodaje się pkt 6 w
  brzmieniu:
     "6) współpracę z systemem Państwowe Ratownictwo Medyczne.",
b) w ust. 2 w pkt 8 po wyrazie "organizacji" dodaje się wyrazy "centrów
  powiadamiania ratunkowego i".
                                        
                                    Art. 39.
W ustawie z dnia 30 sierpnia 1991 r. o zakładach opieki zdrowotnej (Dz.U. Nr 91,
poz. 408, z 1992 r. Nr 63, poz. 315, z 1994 r. Nr 121, poz. 591, z 1995 r. Nr
138, poz. 682, z 1996 r. Nr 24, poz. 110, z 1997 r. Nr 104, poz. 661, Nr 121,
poz. 769 i Nr 158, poz. 1041, z 1998 r. Nr 106, poz. 668, Nr 117, poz. 756 i Nr
162, poz. 1115, z 1999 r. Nr 28, poz. 255 i poz. 256 i Nr 84, poz. 935, z 2000
r. Nr 3, poz. 28, Nr 12, poz. 136, Nr 43, poz. 489, Nr 84, poz. 948, Nr 114,
poz. 1193, Nr 120, poz. 1268 oraz z 2001 r. Nr 5, poz. 45) wprowadza się
następujące zmiany:
1) art. 28 otrzymuje brzmienie:
      "Art. 28. 1. Świadczenia zdrowotne w razie wypadku, urazu, porodu,
             nagłego zachorowania lub nagłego pogorszenia stanu zdrowia
             powodujących zagrożenia życia są udzielane w szczególności przez
             jednostki systemu Państwowe Ratownictwo Medyczne na zasadach
             określonych w ustawie z dnia ............... o Państwowym
             Ratownictwie Medycznym (Dz.U. Nr ..., poz. ...).
         2. Pogotowie ratunkowe może udzielać świadczeń zdrowotnych, o których
           mowa w ust. 1, w szczególności w ramach systemu Państwowe
           Ratownictwo Medyczne.",
2) art. 54 otrzymuje brzmienie:
      "Art. 54. 1. Samodzielny publiczny zakład opieki zdrowotnej może
             uzyskiwać środki finansowe:
           1) z odpłatnych świadczeń zdrowotnych udzielanych na podstawie
             umowy, chyba że przepisy odrębne stanowią inaczej,
           2) na realizację programów zdrowotnych i programu Zintegrowane
             Ratownictwo Medyczne, w tym na niezbędne do ich wykonania wydatki
             inwestycyjne lub zakup specjalistycznych wyrobów medycznych, na
             podstawie umowy i w zakresie w niej określonym,
           3) z wydzielonej działalności gospodarczej innej niż wymieniona w
             pkt 1 i 2, jeżeli statut zakładu przewiduje prowadzenie takiej
             działalności,
           4) z darowizn, zapisów, spadków oraz ofiarności publicznej, także
             pochodzenia zagranicznego, z zastrzeżeniem z art. 42.
         2. Zadania, o których mowa w ust. 1 pkt 1 i 2, mogą być finansowane ze
           środków publicznych pozostających w dyspozycji ministra właściwego
           do spraw zdrowia, organu, który utworzył zakład oraz jednostki
           samorządu terytorialnego lub innych podmiotów, uprawnionych na
           podstawie odrębnych przepisów.
         3. Wyboru realizatora programu zdrowotnego dokonuje się w drodze
           konkursu ofert, przeprowadzanego przez dysponenta środków
           publicznych.
         4. O przeprowadzeniu konkursu ofert, o którym mowa w ust. 3, dysponent
           środków publicznych ogłasza w swojej siedzibie co najmniej na 30 dni
           przed wyznaczonym upływem terminu składania ofert.
         5. W ogłoszeniu, o którym mowa w ust. 4, określa się w szczególności:
           1) przedmiot konkursu ofert,
           2) wymagania stawiane oferentom, niezbędne do realizacji programu
             zdrowotnego,
           3) termin i miejsce składania ofert.
         6. W zakresie nieuregulowanym w ustawie do trybu przeprowadzenia
           konkursu ofert i zawarcia umów o realizację programu zdrowotnego
           stosuje się odpowiednio przepisy Kodeksu cywilnego dotyczące
           przetargu pisemnego.
         7. Minister właściwy do spraw zdrowia określi, w drodze
           rozporządzenia, szczegółowe warunki przekazywania samodzielnym
           publicznym zakładom opieki zdrowotnej środków publicznych na
           realizację zadań, o których mowa w ust. 1 pkt 1 i 2, a także sposób
           rozliczania tych środków oraz sprawowania kontroli nad
           prawidłowością ich wykorzystania - z uwzględnieniem sporządzania
           przez zakład planu rzeczowo-finansowego zadania, rodzaju wydatków,
           jakie mogą być finansowane oraz istotnych elementów umowy o
           realizację zadania.
         8. Do warunków i trybu przekazywania środków publicznych, o których
           mowa w ust. 2, przez dysponentów tych środków, nie mają zastosowania
           przepisy o zamówieniach publicznych.".
                                        
                                    Art. 40.
W ustawie z dnia 5 grudnia 1996 r. o zawodzie lekarza (Dz.U. z 1997 r. Nr 28,
poz. 152 i Nr 88, poz. 554, z 1998 r. Nr 106, poz. 668 i Nr 162, poz. 1115, z
1999 r. Nr 60, poz. 636 i Nr 64, poz. 729 oraz z 2000 r. Nr 12, poz. 136, Nr 60,
poz. 698, Nr 94, poz. 1037 i Nr 120, poz. 1268) w art. 50:
1) w ust. 3 po wyrazach "z zastrzeżeniem" dodaje się wyrazy "ust. 5d oraz",
2) dodaje się ust. 5d w brzmieniu:
  "5d. Wykonywanie funkcji lekarza koordynatora medycznego, w rozumieniu ustawy
     z dnia ... o Państwowym Ratownictwie Medycznym (Dz.U. Nr ..., poz. ...),
     na podstawie umowy o pracę lub na podstawie umowy cywilnoprawnej nie jest
     równoznaczne z indywidualną praktyką lekarską lub indywidualną
     specjalistyczną praktyką lekarską.".
                                        
                                    Art. 41.
W ustawie z dnia 4 września 1997 r. o działach administracji rządowej (Dz.U. z
1999 r. Nr 82, poz. 928, z 2000 r. Nr 12, poz. 136, Nr 43, poz. 489, Nr 48, poz.
550, Nr 62, poz. 718, Nr 70, poz. 816, Nr 73, poz. 852, Nr 109, poz. 1158, Nr
122, poz. 1314 i 1321 oraz z 2001 r. Nr 3, poz. 18, Nr 5, poz. 43 i poz. 44 i Nr
42, poz. 475) w art. 33 ust. 1 otrzymuje brzmienie:
   "1. Dział zdrowie obejmuje sprawy:
     1) ochrony zdrowia i zasad organizacji opieki zdrowotnej,
     2) nadzoru nad produktami leczniczymi i wyrobami medycznymi,
     3) organizacji i nadzoru nad systemem Państwowe Ratownictwo Medyczne,
     4) zawodów medycznych,
     5) warunków sanitarnych oraz nadzoru sanitarnego,
     6) lecznictwa uzdrowiskowego,
     7) koordynacji systemów zabezpieczenia społecznego w zakresie rzeczowych
       świadczeń leczniczych.".
                                        
                                    Art. 42.
Ilekroć w obowiązujących przepisach jest mowa o kursie pierwszej pomocy, należy
przez to rozumieć szkolenie z zakresu podejmowania czynności, o których mowa w
art. 3 pkt 3.
                                        
                                    Art. 43.
1. Do dnia 31 grudnia 2009 r. osobami uprawnionymi do podejmowania medycznych
  działań ratowniczych w jednostkach systemu są:
   1) lekarze ratunkowi, lekarze odbywający specjalizację w dziedzinie medycyny
     ratunkowej, lekarze posiadający specjalizację I lub II stopnia w
     dziedzinie anestezjologii, chirurgii, interny i pediatrii,
   2) pielęgniarki ratunkowe, pielęgniarki odbywające specjalizację w
     pielęgniarstwie ratunkowym, pielęgniarki specjalistki z anestezjologii,
     chirurgii, interny, pediatrii, oraz pielęgniarki posiadające co najmniej 3letni
staż pracy w tych specjalnościach,
   3) ratownicy medyczni, spełniający wymagania określone w art. 30.
2. Od dnia 1 stycznia 2004 r. nie przeprowadza się naboru do policealnych szkół
  dla ratowników medycznych.
                                    Art. 44.
1. Szpitalne oddziały ratunkowe oraz zespoły ratownictwa medycznego istniejące
  w dniu wejścia w życie ustawy i spełniające wymagania w niej określone, po
  złożeniu wniosku przez dysponenta jednostki stają się jednostkami systemu i
  uzyskują wpis do rejestru tych jednostek, z zastrzeżeniem ust. 2.
2. Przepis ust. 1 nie dotyczy lotniczych grup poszukiwawczo-ratowniczych.
3. Centra powiadamiania ratunkowego spełniające wymagania określone w ustawie z
  dniem wejścia w życie ustawy stają się centrami powiadamiania ratunkowego w
  rozumieniu ustawy.
                                        
                                    Art. 45.
Ustawa wchodzi w życie z dniem 1 stycznia 2002 r., z tym że art. 34 ust. 5 w
części dotyczącej uwzględnienia wielkości środków, które dysponenci jednostek i
zespołów ratownictwa medycznego uzyskują z kas chorych, wchodzi w życie z dniem
1 stycznia 2003 r.

Załącznik                                                            
