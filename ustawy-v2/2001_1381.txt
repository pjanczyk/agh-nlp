



Dz.U. z 2001 r. Nr 126, poz. 1381
                                        
                                        
                                        
                                        
                                     USTAWA
                            z dnia 6 września 2001 r.
                                        
                              Prawo farmaceutyczne
                                        
                                        
                                   Rozdział 1
                                 Przepisy ogólne
                                        
                                     Art. 1.
1. Ustawa określa:
   1) zasady i tryb dopuszczania do obrotu produktów leczniczych, z
     uwzględnieniem w szczególności wymagań dotyczących jakości, skuteczności i
     bezpieczeństwa ich stosowania,
   2) warunki wytwarzania produktów leczniczych,
   3) wymagania dotyczące reklamy produktów leczniczych,
   4) warunki obrotu produktami leczniczymi,
   5) wymagania dotyczące aptek, hurtowni farmaceutycznych i placówek obrotu
     pozaaptecznego,
   6) zadania Inspekcji Farmaceutycznej i uprawnienia jej organów.
2. Przepisy ustawy stosuje się również do produktów leczniczych będących
  środkami odurzającymi, substancjami psychotropowymi i prekursorami w
  rozumieniu przepisów o przeciwdziałaniu narkomanii, w zakresie nie
  uregulowanym tymi przepisami.
                                        
                                     Art. 2.
W rozumieniu ustawy:
1) aktywnością biologiczną produktu leczniczego - jest siła działania jego
  substancji czynnej lub substancji czynnych, wyrażona w jednostkach między
  narodowych lub biologicznych,
2) audytem - jest ocena zgodności warunków wytwarzania z zasadami Dobrej
  Praktyki Wytwarzania, przeprowadzana przez inspektorów do spraw wytwarzania.
3) ciężkim niepożądanym działaniem produktu leczniczego - jest takie
  niepożądane działanie, które bez względu na zastosowaną dawkę produktu
  leczniczego powoduje: zgon pacjenta, zagrożenie życia, konieczność
  hospitalizacji lub jej przedłużenie, trwały lub znaczny uszczerbek na zdrowiu
  lub wadę wrodzoną; działaniem niepożądanym produktu leczniczego - jest każde
  niekorzystne i niezamierzone działanie produktu leczniczego występujące
  podczas stosowania dawek zalecanych u ludzi lub zwierząt w leczeniu chorób,
  w celach profilaktycznych, diagnostycznych lub modyfikacji funkcji
  fizjologicznych,
4) Dobrą Praktyką Dystrybucyjną - jest praktyka, która gwarantuje bezpieczne
  przyjmowanie, transportowanie, przechowywanie i wydawanie produktów
  leczniczych,
5) Dobrą Praktyką Laboratoryjną - jest praktyka zapewniająca standard systemu
  jakości dotyczący organizacji procesu oraz warunków planowania, prowadzenia
  monitorowania, dokumentowania, archiwizowania i raportowania wyników badań
  przedklinicznych prowadzonych nad pozyskiwaniem nowych produktów leczniczych,
6) Dobrą Praktyką Kliniczną - jest praktyka zapewniająca standard określający
  sposób planowania, prowadzenia, monitorowania, dokumentowania i raportowania
  wyników badań klinicznych prowadzonych z udziałem ludzi,
7) Dobrą Praktyką Wytwarzania - jest praktyka, która gwarantuje, że produkty
  lecznicze są wytwarzane i kontrolowane odpowiednio do ich zamierzonego zasto
  sowania oraz zgodnie z wymaganiami zawartymi w ich specyfikacjach i
  dokumentach stanowiących podstawę wydania pozwolenia na dopuszczenie do
  obrotu produktu leczniczego,
8) kopaliną leczniczą - jest nieprzetworzony surowiec mineralny tworzący złoże
  w skorupie ziemskiej, mający zastosowanie dla celów leczniczych, w
  szczególności są to wody lecznicze i torfy lecznicze,
9) kontrolą seryjną wstępną - jest kontrola każdej serii wytworzonego produktu
  leczniczego dokonywana przed wprowadzeniem tego produktu do obrotu,
10) lekiem aptecznym - jest produkt leczniczy sporządzony w aptece zgodnie z
  przepisem przygotowania zawartym w Farmakopei Polskiej lub farmakopeach
  uznawanych w państwach członkowskich Unii Europejskiej przeznaczony do
  wydawania bezpośrednio w tej aptece,
11) lekiem gotowym - jest produkt leczniczy wprowadzony do obrotu pod określoną
  nazwą i w określonym opakowaniu,
12) lekiem recepturowym - jest produkt leczniczy sporządzony w aptece na
  podstawie recepty lekarskiej,
13) Najwyższe Dopuszczalne Stężenie Pozostałości weterynaryjnych produktów
  leczniczych - jest to najwyższe dopuszczalne stężenie pozostałości
  weterynaryjnych produktów leczniczych wynikające z ich stosowania u zwierząt
  w celach terapeutycznych wyrażone w mgkg lub gkg świeżej tkanki lub produktów
  pozyskiwanych od zwierząt takich produktów jak mleko, jaja, miód,
  pozyskiwanych od zwierząt, które jest uznane za dozwolone w Unii
  Europejskiej.
14) nazwą produktu leczniczego - jest nazwa nadana produktowi leczniczemu, która
  może być nazwą własną lub nazwą powszechnie stosowaną wraz ze znakiem
  towarowym lub nazwą wytwórcy; nadana nazwa własna nie powinna stwarzać
  możliwości pomyłki z nazwą powszechnie stosowaną produktu leczniczego,
15) nazwą powszechnie stosowaną - jest nazwa międzynarodowa zalecana przez
  Światową Organizację Zdrowia, a jeżeli takiej nie ma, nazwa potoczna produktu
  leczniczego,
16) niepożądanym zdarzeniem natury medycznej - jest każde niepożądane zdarzenie
  występujące w wyniku terapii, niezależnie od tego czy jest spowodowane
  działaniem leku, czy wynika z innych przyczyn,
17) niespodziewane działanie niepożądane produktu leczniczego - jest to
  niepożądana reakcja nie wymieniona w charakterystyce produktu leczniczego,
18) odpowiednikiem gotowego produktu leczniczego - jest produkt leczniczy
  posiadający taki sam skład jakościowy i ilościowy substancji czynnych, postać
  farmaceutyczną i jeżeli to niezbędne potwierdzoną właściwie przeprowadzonymi
  badaniami równoważność biologiczną wobec porównywanego produktu leczniczego;
  za odpowiednik gotowego produktu leczniczego do podawania doustnego uważa się
  również produkt leczniczy o innej postaci farmaceutycznej, w szczególności
  tabletkę i kapsułkę zawierającą tę samą substancję czynną o nie
  zmodyfikowanym uwalnianiu,
19) okres karencji - oznacza czas jaki musi upłynąć od ostatniego podania
  weterynaryjnego produktu leczniczego do uboju zwierzęcia, a w przypadku
  mleka, jaj lub miodu, do momentu rozpoczęcia pozyskiwania tych produktów do
  celów spożywczych, aby jego tkanki oraz produkty nie zawierały pozostałości w
  ilości przekraczającej ich Najwyższe Dopuszczalne Stężenia Pozostałości,
20) opakowaniem bezpośrednim produktu leczniczego - jest opakowanie mające
  bezpośredni kontakt z produktem leczniczym,
21) opakowaniem zewnętrznym produktu leczniczego - jest opakowanie, w którym
  umieszcza się opakowanie bezpośrednie,
22) oznakowaniem produktu leczniczego - jest informacja umieszczona na
  opakowaniu bezpośrednim lub opakowaniu zewnętrznym produktu leczniczego,
23) paszą leczniczą - jest każda mieszanka paszy lub pasz z weterynaryjnym
  produktem leczniczym lub weterynaryjnymi produktami leczniczymi
  przystosowanymi do mieszania z paszą, przeznaczona do bezpośredniego
  stosowania u zwierząt, w celu zapobiegania lub leczenia chorób zwierząt.
24) podmiotem odpowiedzialnym za wprowadzenie produktu leczniczego na rynek jest
przedsiębiorca, w rozumieniu ustawy z dnia 19 listopada 1999 r. - Prawo
  działalności gospodarczej (Dz.U. Nr 101, poz. 1178, z 2000 r. Nr 86, poz. 958
  i Nr 114, poz. 1193 oraz z 2001 r. Nr 49, poz. 509 i Nr 67, poz. 679), który
  wnioskuje lub uzyskał pozwolenie na dopuszczenie do obrotu produktu
  leczniczego, zwany dalej "podmiotem odpowiedzialnym",
25) pozostałościami produktów leczniczych weterynaryjnych - są substancje
  farmakologicznie czynne w tym substancje aktywne i pomocnicze wchodzące w
  skład weterynaryjnych produktów leczniczych, produkty ich rozpadu i
  metabolity, które pozostają w żywności pochodzącej od zwierząt leczonych z
  użyciem tych produktów,
26) pozwoleniem na dopuszczenie do obrotu - jest decyzja wydana przez uprawniony
  organ, potwierdzająca, że dany produkt leczniczy może być przedmiotem obrotu
  na terytorium Rzeczypospolitej Polskiej,
27) premiksem leczniczym - jest weterynaryjny produkt leczniczy, który w wyniku
  procesu technologicznego został przygotowany w postaci umożliwiającej jego
  mieszanie z paszą w celu wytworzenia paszy leczniczej,
28) produktem biobójczym - jest preparat zawierający jedną lub więcej substancji
  czynnych, w postaci dostarczonej do użytkownika, przeznaczony do niszczenia,
  odstraszania, unieszkodliwiania, uniemożliwiania lub zapobiegania działaniu
  szkodliwych organizmów poprzez działanie chemiczne lub biologicznej,
29) produktem homeopatycznym - jest produkt leczniczy przygotowany z różnych
  składników lub ich mieszanin zwanych surowcami homeopatycznymi zgodnie z
  procedurą homeopatyczną opisaną w odpowiednich farmakopeach uznawanych w
  państwach członkowskich Unii Europejskiej,
30) produktem immunologicznym - jest produkt leczniczy stanowiący w
  szczególności surowicę, szczepionkę, alergen lub toksynę, działający przede
  wszystkim na układ immunologiczny,
31) produktem krwiopochodnym - jest produkt leczniczy przygotowany z krwi lub
  jej składników, w szczególności jest to albumina, czynniki krzepnięcia,
  immunoglobuliny, które są przemysłowo wytwarzane lub przetwarzane,
32) produktem leczniczym - jest substancja lub mieszanina substancji,
  przeznaczona do zapobiegania lub leczenia chorób występujących u ludzi lub
  zwierząt, lub podawana człowiekowi lub zwierzęciu w celu postawienia diagnozy
  lub w celu przywrócenia, poprawienia czy modyfikacji fizjologicznych funkcji
  organizmu ludzkiego lub zwierzęcego; pojęcie produktu leczniczego nie
  obejmuje dodatków paszowych uregulowanych w odrębnych przepisach,
33) produktem leczniczym oryginalnym - jest produkt leczniczy, wprowadzony do
  stosowania w lecznictwie na podstawie pełnej dokumentacji badań chemicznych,
  biologicznych, farmaceutycznych, farmakologicznych, toksykologicznych i
  klinicznych,
34) produktem leczniczym weterynaryjnym - jest produkt leczniczy stosowany
  wyłącznie u zwierząt,
35) produktem radiofarmaceutycznym - jest produkt leczniczy, który zawiera jeden
  lub więcej izotopów radioaktywnych,
36) przyszłym produktem leczniczym - jest substancja lub mieszanina substancji,
  którym nadano postać farmaceutyczną, nad którą prowadzone są badania
  kliniczne w celu potwierdzenia ich jakości, skuteczności i bezpieczeństwa
  stosowania,
37) serią - jest określona ilość produktu leczniczego lub surowca
  farmaceutycznego lub materiału opakowaniowego wytworzona w procesie
  składającym się z jednej lub wielu operacji w taki sposób, że może być
  uważana za jednorodną,
38) substancją - jest każda materia, która może być pochodzenia:
   a) ludzkiego, w szczególności ludzka krew, elementy i składniki pochodzące z
     krwi ludzkiej,
   b) zwierzęcego, w szczególności mikroorganizmy, całe organizmy zwierzęce,
     fragmenty organów, wydzieliny zwierzęce, toksyny, wyciągi, elementy i
     składniki pochodzące z krwi zwierzęcej;
   c) roślinnego, w szczególności mikroorganizmy, całe rośliny, części roślin,
     wydzieliny roślinne, wyciągi,
   d) chemicznego, w szczególności pierwiastki lub związki chemiczne naturalnie
     występujące w przyrodzie lub otrzymane w drodze przemian chemicznych lub
     syntezy,
39) substancją znacznikową - jest substancja wprowadzona do organizmu zwierzęcia
  wraz z weterynaryjnym produktem leczniczym w celu oceny jego pobrania przez
  zwierzę, dystrybucji lub metabolizmu; substancja znacznikowa może być także
  dodawana do premiksu leczniczego w celu oceny równomierności wymieszania w
  paszy leczniczej,
40) surowcem farmaceutycznym - jest substancja lub mieszanina substancji
  wykorzystywana do sporządzania lub wytwarzania produktów leczniczych,
41) ulotką - jest informacja przeznaczona dla użytkownika, zatwierdzona w
  procesie dopuszczenia do obrotu, sporządzona w formie odrębnego druku i
  dołączona do produktu leczniczego,
42) wytwarzaniem produktów leczniczych - jest każde działanie prowadzące do
  powstania produktu leczniczego, w tym zakup i przyjmowanie w miejscu
  wytwarzania przez wytwórcę materiałów używanych do produkcji, produkcję,
  dopuszczanie do kolejnych etapów wytwarzania w tym także pakowanie lub
  przepakowywanie oraz magazynowanie i dystrybucja własnych produktów
  leczniczych, a także czynności kontrolne związane z tymi działaniami,
43) wytwórcą - jest przedsiębiorca w rozumieniu ustawy z dnia 19 listopada 1999
  r. Prawo działalności gospodarczej, który na podstawie zezwolenia wydanego
  przez upoważniony organ wykonuje co najmniej jedno z działań wymienionych w
  pkt 42,
44) zwolnieniem serii - jest poświadczenie przez osobę wykwalifikowaną, że dana
  seria produktu leczniczego została wytworzona i skontrolowana zgodnie z
  przepisami prawa oraz wymaganiami pozwolenia na dopuszczenia do obrotu.
                                   Rozdział 2
                  Dopuszczanie do obrotu produktów leczniczych
                                        
                                     Art. 3.
1. Do obrotu dopuszczone są, z zastrzeżeniem ust. 4 i art. 4, produkty
  lecznicze, które uzyskały pozwolenie na dopuszczenie do obrotu, zwane dalej
  "pozwoleniem".
2. Do obrotu dopuszczone są także produkty lecznicze, które uzyskały pozwolenie
  wydane przez Radę lub Komisję Europejską.
3. Organem uprawnionym do wydania pozwolenia, o którym mowa w ust. 1, jest
  Prezes Urzędu Rejestracji Produktów Leczniczych, Wyrobów Medycznych i
  Produktów Biobójczych, zwany dalej "Prezesem Urzędu".
4. Do obrotu dopuszczone są bez konieczności uzyskania pozwolenia, o którym
  mowa w ust. 1:
   1) leki recepturowe,
   2) leki apteczne,
   3) produkty radiofarmaceutyczne przygotowywane w momencie stosowania w
     upoważnionych jednostkach służby zdrowia, z dopuszczonych do obrotu genera
     torów, zestawów, radionuklidów i prekursorów, zgodnie z instrukcją
     wytwórcy,
   4) krew i osocze w pełnym składzie lub komórki krwi pochodzenia ludzkiego,
   5) surowce farmaceutyczne nie przeznaczone do sporządzania leków
     recepturowych i aptecznych.
                                        
                                     Art. 4.
1. Do obrotu dopuszczone są bez konieczności uzyskania pozwolenia produkty
  lecznicze, sprowadzane z zagranicy, jeżeli ich zastosowanie jest niezbędne
  dla ratowania życia lub zdrowia pacjenta pod warunkiem, że dany produkt
  leczniczy jest dopuszczony do obrotu w kraju, z którego jest sprowadzany i
  posiada aktualne pozwolenie dopuszczenia do obrotu, z zastrzeżeniem ust. 3 i
  4.
2. Podstawą sprowadzenia produktu leczniczego, o którym mowa w ust. 1, jest
  zapotrzebowanie szpitala albo lekarza prowadzącego leczenie poza szpitalem,
  potwierdzone przez konsultanta z danej dziedziny medycyny.
3. Do obrotu, o którym mowa w ust. 1, nie dopuszcza się produktów leczniczych:
   1) w odniesieniu, do których Prezes Urzędu wydał decyzję o odmowie wydania
     pozwolenia, odmowie przedłużenia okresu ważności pozwolenia, cofnięcia
     pozwolenia, oraz
   2) zawierających tę samą lub te same substancje czynne, tę samą dawkę i
     postać, co produkty lecznicze, które otrzymały pozwolenie.
4. Do obrotu nie dopuszcza się również produktów leczniczych, określonych w
  ust. 1, które z uwagi na ich właściwości oraz wielkość importu powinny być
  dopuszczone do obrotu zgodnie z art. 3 ust. 1.
5. Apteki, hurtownie i szpitale prowadzące obrót produktami leczniczymi, o
  których mowa w ust. 1, prowadzą ewidencję tych produktów,
6. Na podstawie prowadzonej ewidencji hurtownia farmaceutyczna przekazuje
  Prezesowi Urzędu, nie później niż do 10 dnia po zakończeniu każdego kwartału,
  zestawienie sprowadzonych produktów leczniczych.
7. Minister właściwy do spraw zdrowia określa w drodze rozporządzenia:
   1) nie rzadziej niż dwa razy w roku wykaz produktów leczniczych, o których
     mowa w ust. 4, uwzględniając w szczególności potrzeby rynku krajowego,
     dostępność produktów leczniczych o podobnym działaniu oraz dane dotyczące
     produktu leczniczego objęte wykazem,
   2) szczegółowy sposób i tryb, sprowadzania z zagranicy produktów
     leczniczych, o których mowa w ust. 1, uwzględniając w szczególności:
     a) wzór zapotrzebowania,
     b) sposób potwierdzania przez Prezesa Urzędu okoliczności, o których mowa
       w ust. 3,
     c) sposób potwierdzania przez Zarząd Kasy Chorych okoliczności, o których
       mowa w art. 37 ust. 8 ustawy z dnia 6 lutego 1997 r. o powszechnym
       ubezpieczeniu zdrowotnym (Dz.U. Nr 28, poz. 153, Nr 75, poz. 468, z 1998
       r. Nr 117, poz. 756, Nr 137, poz. 887, Nr 144, poz. 929, Nr 162, poz.
       1116, z 1999 r. Nr 45, poz. 439, Nr 49, poz. 483, Nr 63, poz. 700, Nr
       70, poz. 777, Nr 72, poz. 802, Nr 109, poz. 1236, Nr 110, poz. 1255 i
       poz. 1256, z 2000 r. Nr 12, poz. 136, Nr 18, poz. 230, Nr 95, poz. 1041,
       Nr 122, poz. 1311 i 1324 oraz z 2001 r. Nr 8, poz. 64, Nr 52, poz. 539 i
       Nr 88, poz. 961),
     d) sposób prowadzenia przez hurtownie, apteki i szpitale ewidencji
       sprowadzanych produktów leczniczych, oraz
     e) zakres informacji przekazywanych przez hurtownię farmaceutyczną
       Prezesowi Urzędu.
8. Minister właściwy do spraw zdrowia może w przypadku klęski żywiołowej lub
  innego zagrożenia życia lub zdrowia dopuścić do obrotu na czas określony
  produkty lecznicze nie posiadające pozwolenia.
                                        
                                     Art. 5.
Nie wymagają uzyskania pozwolenia:
1) produkty wytworzone w celu prowadzenia badań nad pozyskiwaniem przyszłych
  produktów leczniczych,
2) półprodukty wytworzone w celu wykorzystania w dalszym procesie wytwórczym
  realizowanym przez posiadającego zezwolenie wytwórcę.
                                        
                                     Art. 6.
1. Do przeprowadzania badań klinicznych produktu leczniczego oraz przyszłego
  produktu leczniczego mają zastosowanie przepisy o eksperymencie medycznym, o
  którym mowa w rozdziale 4 ustawy z dnia 5 grudnia 1996 r. o zawodzie lekarza
  (Dz.U. z 1997 r. Nr 28, poz. 152 i Nr 88, poz. 554, z 1998 r. Nr 106, poz.
  668 i Nr 162, poz. 1115, z 1999 r. Nr 60, poz. 698, Nr 94, poz. 1037 i Nr
  120, poz. 1268 oraz z 2001 r. Nr 89, poz. 969), z zastrzeżeniem ust. 2 i 3.
2. Badanie kliniczne produktu leczniczego, podmiot odpowiedzialny lub inny
  podmiot podejmujący badanie kliniczne produktu leczniczego zgłasza, do
  Centralnej Ewidencji Badań Klinicznych prowadzonej przez Prezesa Urzędu.
3. Badanie kliniczne produktu leczniczego prowadzone jest zgodnie z Dobrą
  Praktyką Kliniczną.
4. Przewóz z zagranicy produktów niezbędnych do prowadzenia badań klinicznych
  wymaga uzyskania zaświadczenia wydanego przez Prezesa Urzędu, że sprowadzane
  produkty lecznicze wykorzystywane będą w związku z prowadzonymi badaniami.
5. Minister właściwy do spraw zdrowia określa w drodze rozporządzenia:
   1) sposób i zakres prowadzenia inspekcji badań klinicznych w zakresie
     zgodności tych badań z wymaganiami Dobrej Praktyki Klinicznej,
   2) sposób i tryb prowadzenia Centralnej Ewidencji Badań Klinicznych
     uwzględniając w szczególności dane objęte ewidencją.
                                        
                                     Art. 7.
1. Z wnioskiem o dopuszczenie do obrotu produktu leczniczego występuje podmiot
  odpowiedzialny.
2. Wydanie pozwolenia, odmowa jego wydania, zmiana danych stanowiących podstawę
  wydania pozwolenia, przedłużenie terminu ważności pozwolenia, odmowa
  przedłużenia, skrócenie terminu jego ważności, a także cofnięcie pozwolenia
  następuje w drodze decyzji Prezesa Urzędu.
3. Pozwolenie wydaje się na okres pięciu lat, z zastrzeżeniem ust. 4.
4. Ważność pozwolenia wydanego dla weterynaryjnego produktu leczniczego,
  stosowanego u zwierząt, których tkanki lub pozyskiwane od nich produkty są
  przeznaczone do spożycia, nie może przekraczać terminu obowiązywania
  przepisów określających tymczasową wartość Najwyższego Dopuszczalnego
  Stężenia Pozostałości substancji będącej składnikiem tego produktu.
5. Od decyzji w sprawach wymienionych w ust. 2, podmiotowi odpowiedzialnemu
  służy odwołanie do ministra właściwego do spraw zdrowia.
6. Z wnioskiem o dopuszczenie do obrotu produktu leczniczego może wystąpić
  także podmiot odpowiedzialny posiadający siedzibę w państwie członkowskim
  Unii Europejskiej lub osoba fizyczna będąca obywatelem państwa członkowskiego
  Unii Europejskiej.
7. Przepisy niniejszego rozdziału dotyczące podmiotu odpowiedzialnego stosuje
  się odpowiednio do podmiotów, o których mowa w ust. 6.
                                        
                                     Art. 8.
1. Przed wydaniem decyzji, o której mowa w art. 7 ust. 2, Prezes Urzędu:
   1) weryfikuje wniosek, o którym mowa w art. 10, wraz z dołączoną
     dokumentacją,
   2) może zażądać od podmiotu odpowiedzialnego uzupełnień lub wyjaśnień
     dotyczących dokumentacji, o której mowa w art. 10,
   3) w przypadku wystąpienia zastrzeżeń co do metod badania składników,
     jakości i składu produktu leczniczego, o których mowa w art. 10 ust. 2 pkt
     2, może zażądać od podmiotu odpowiedzialnego próbki produktu leczniczego w
     celu skierowania do badań, o których mowa w art. 22,
   4) zasięga opinii Komisji do Spraw Produktów Leczniczych działającej na
     podstawie odrębnych przepisów,
   5) sporządza raport stanowiący podstawę wydanej decyzji.
2. Komisja jest zobowiązana wydać opinię wraz z uzasadnieniem w terminie do 30
  dni od dnia otrzymania wniosku; brak opinii Komisji traktowany jest jako
  opinia pozytywna.
3. Nie może być podjęta decyzja o wydanie pozwolenia na dopuszczenie do obrotu
  weterynaryjnego produktu leczniczego stosowanego u zwierząt, których tkanki
  lub produkty przeznaczone są do spożycia, jeśli nie zostały wyznaczone
  przynajmniej tymczasowe Najwyższe Dopuszczalne Stężenia Pozostałości
  akceptowane u Unii Europejskiej lub zostało uznane, że dla ich składników
  limity takie nie są wymagane.
4. Dane i dokumenty dołączone do wniosku, raporty oraz inne dokumenty
  gromadzone w postępowaniu o dopuszczenie do obrotu o przedłużenie pozwolenia
  lub o zmianie powinny być przechowywane przez 10 lat po wycofaniu produktu
  leczniczego.
                                        
                                     Art. 9.
1. Wszczęcie postępowania w sprawach, o których mowa w art. 7, następuje z
  chwilą złożenia wniosku.
2. Minister właściwy do spraw zdrowia określi w drodze rozporządzenia wzór
  wniosku o dopuszczenie do obrotu produktu leczniczego, uwzględniając art. 10
  ust. 2.
                                        
                                    Art. 10.
1. Wniosek o dopuszczenie do obrotu produktu leczniczego, z zastrzeżeniem art.
  15, 20 i 21, powinien zawierać w szczególności:
   1) nazwę i adres podmiotu odpowiedzialnego za produkt leczniczy, miejsce
     wytwarzania, miejsce wytwarzania gdzie następuje zwolnienie serii,
     wytwórcę, jeżeli nie jest nim podmiot odpowiedzialny oraz numer zezwolenia
     na wytwarzanie,
   2) nazwę produktu leczniczego i nazwę powszechnie stosowaną składnika lub
     składników czynnych,
   3) szczegółowe dane ilościowe i jakościowe, odnoszące się do produktu
     leczniczego i jego wszystkich składników, oraz ich nazwy powszechnie
     stosowane, jeżeli występują,
   4) wskazania, przeciwwskazania, działania niepożądane i interakcje,
   5) sposób stosowania, dawkowanie, postać farmaceutyczną i drogę podania oraz
     okres ważności produktu leczniczego, dane i ostrzeżenia związane z
     bezpieczeństwem, dotyczące:
     a) warunków przechowywania i transportu,
     b) podawania pacjentom,
     c) ochrony środowiska związane ze zniszczeniem produktu leczniczego, jeśli
       jest to niezbędne i wynika z charakteru produktu.
2. Do wniosku dołącza się:
   1) skrócony opis wytwarzania produktu leczniczego,
   2) opis metod kontroli stosowanych w procesie wytwarzania w tym metod
     badania analitycznego, ilościowego i jakościowego składników i gotowego
     produktu leczniczego, a także testów specjalnych w zakresie: jałowości,
     obecności substancji gorączkotwórczych lub endotoksyn, metali ciężkich,
     testów biologicznych i toksyczności oraz testów przeprowadzanych w
     poszczególnych etapach procesu wytwarzania,
   3) wyniki, streszczenia oraz sprawozdania z badań:
     a) jakościowych, biologicznych, mikrobiologicznych,
     b) farmakologicznych i toksykologicznych,
     c) klinicznych
    - wraz z raportami ekspertów,
   4) charakterystykę produktu leczniczego, zgodnie z art. 11,
   5) wzory opakowań bezpośrednich i zewnętrznych, które są przedstawione w
     formie opisowej i graficznej oraz ulotkę,
   6) kopie pozwoleń na dopuszczenie do obrotu wydane w innych krajach, jeżeli
     ma to zastosowanie,
   7) listę państw członkowskich, w których wniosek o pozwolenie jest
     rozpatrywany oraz szczegółowe informacje dotyczące odmowy udzielenia
     pozwolenia w innym państwie członkowskim Unii Europejskiej, jeżeli go
     dotyczy,
   8) uwierzytelniona kopia zezwolenia na wytwarzanie produktu leczniczego w
     kraju wytwarzania produktu.
3. Prezes Urzędu w razie uzasadnionej wątpliwości, wynikającej z przedłożonej
  dokumentacji dotyczącej jakości produktu leczniczego, może zażądać
  przedstawienia wyników audytu przeprowadzonego w miejscu wytwarzania produktu
  leczniczego wytworzonego za granicą, w celu potwierdzenia zgodności warunków
  wytwarzania z zezwoleniem, o którym mowa w ust. 2 pkt 8.
4. Audyt dokonywany jest przez inspektorów do spraw wytwarzania Głównego
  Inspektoratu Farmaceutycznego lub inspektorów do spraw wytwarzania właściwych
  organów państw członkowskich Unii Europejskiej lub państw wzajemnie
  uznających inspekcję do spraw wytwarzania, na wniosek podmiotu
  odpowiedzialnego lub na wniosek wytwórcy jeżeli nie jest nim podmiot
  odpowiedzialny.
5. Minister właściwy do spraw zdrowia określi, w drodze rozporządzenia,
  szczegółowy sposób przedstawienia dokumentacji, o których mowa w ust. 1 i 2.
                                        
                                    Art. 11.
1. Charakterystyka produktu leczniczego, o której mowa w art. 10 ust. 2 pkt 4,
  zawiera:
   1) nazwę produktu leczniczego,
   2) skład jakościowy i ilościowy składników czynnych,
   3) postać farmaceutyczną,
   4) dane kliniczne obejmujące:
     a) wskazania do stosowania,
     b) dawkowanie i sposób podawania,
     c) przeciwwskazania,
     d) specjalne ostrzeżenia i środki ostrożności dotyczące stosowania,
     e) interakcje z innymi lekami i inne formy niezgodności,
     f) stosowanie podczas ciąży lub laktacji,
     g) wpływ na zdolność prowadzenia pojazdów mechanicznych i obsługiwania
       urządzeń mechanicznych w ruchu,
     h) działania niepożądane,
     i) przedawkowanie,
   5) właściwości farmakologiczne obejmujące:
     a) właściwości farmakodynamiczne,
     b) właściwości farmakokinetyczne,
     c) przedkliniczne dane o bezpieczeństwie,
   6) dane farmaceutyczne obejmujące:
     a) wykaz składników pomocniczych,
     b) niezgodności farmaceutyczne,
     c) okres trwałości,
     d) specjalne środki ostrożności przy przechowywaniu,
     e) rodzaj i zawartość pojemnika,
     f) instrukcję dotyczącą użytkowania leku,
   7) wskazanie podmiotu odpowiedzialnego,
   8) numer pozwolenia na dopuszczenie do obrotu,
   9) datę wydania pierwszego pozwolenia na dopuszczenie do obrotu oraz data
     jego przedłużenia,
  10) datę zatwierdzenia lub częściowej zmiany tekstu charakterystyki produktu
     leczniczego.
2. W przypadku produktów leczniczych weterynaryjnych w charakterystyce, o
  której mowa w ust. 1, należy podać dodatkowo okres karencji, który musi
  upłynąć od ostatniego podania, zgodnie z zaleceniami, produktu stosowanego u
  zwierząt, których tkanki lub produkty przeznaczone są do spożycia.
                                        
                                    Art. 12.
W odniesieniu do produktów radiofarmaceutycznych, poza wymaganiami określonymi w
art. 10, 11 i 14, wniosek w części dotyczącej generatora radiofarmaceutycznego,
powinien również zawierać następujące informacje i dane:
   1) ogólny opis systemu wraz ze szczegółowym opisem składników systemu, które
     mogą mieć wpływ na skład lub jakość generowanych preparatów radionuklido
     wych,
   2) dane jakościowe i ilościowe eluatu lub sublimatu,
   3) szczegółowe informacje na temat wewnętrznej dozymetrii promieniowania,
   4) szczegółowe wskazówki w sprawie bezpośredniego przygotowania i kontroli
     jakości preparatu oraz jeżeli wskazane, maksymalny okres przechowywania,
     w którym eluat lub produkt radiofarmaceutyczny gotowy do użytku zachowują
     swe właściwości zgodnie ze specyfikacją.
                                        
                                    Art. 13.
1. W odniesieniu do produktu leczniczego otrzymywanego z krwi ludzkiej lub
  zwierzęcej w każdym dokumencie, objętym wnioskiem, o którym mowa w art. 10 i
  14, należy podać przynajmniej raz, nazwę międzynarodową, a w przypadku jej
  braku nazwę powszechnie stosowaną składników czynnych. W dalszych częściach
  dokumentu nazwa może być podana w postaci skróconej.
2. Dane ilościowe produktu leczniczego otrzymywanego z krwi ludzkiej lub
  zwierzęcej powinny być wyrażone według jednostek masy lub w jednostkach
  międzynarodowych albo w jednostkach aktywności biologicznej, w zależności od
  tego co jest właściwe dla danego produktu.
3. Wniosek, o którym mowa w art. 10 i 14, w odniesieniu do produktu leczniczego
  otrzymywanego z krwi ludzkiej lub zwierzęcej, powinien wskazać metody
  stosowane w celu eliminacji wirusów i innych czynników patogennych, które
  mogłyby być przenoszone za pośrednictwem produktów leczniczych pochodzących z
  krwi ludzkiej lub zwierzęcej.
                                        
                                    Art. 14.
W przypadku produktu leczniczego weterynaryjnego we wniosku, o którym mowa w
art. 10, należy określić odpowiednio:
   1) w ust. 1 w pkt 5 przy opisie dawkowania:
     a) dawkowanie dla różnych gatunków zwierząt, dla których produkt jest
       przeznaczony,
     b) zalecane środki ostrożności i bezpieczeństwa przy stosowaniu produktu
       leczniczego zwierzętom;
   2) w ust. 2 w pkt 3 przy opisie badań farmakologicznych - wyniki badań
     pozostałości w tkankach i produktach, a przy opisie badań
     toksykologicznych - kliniczne badania ekotoksyczności,
   3) okres karencji, wraz z podaniem metod analitycznych, które mogą być
     zastosowane do kontroli pozostałości przez upoważnione instytucje.
                                        
                                    Art. 15.
1. Podmiot odpowiedzialny nie jest zobowiązany do przedstawienia wyników badań
  toksykologicznych, farmakologicznych i klinicznych, jeżeli może wskazać,
  przez odniesienie do opublikowanej literatury naukowej, że składnik czynny
  bądź składniki czynne produktu leczniczego mają ugruntowane zastosowanie
  medyczne oraz uznaną skuteczność i bezpieczeństwo stosowania.
2. Podmiot odpowiedzialny nie jest zobowiązany do przedstawienia wyników badań
  toksykologicznych, farmakologicznych i klinicznych jeżeli może łącznie
  wykazać, że:
   1) produkt leczniczy jest odpowiednikiem produktu leczniczego, który został
     dopuszczony do obrotu na terytorium Rzeczypospolitej Polskiej,
   2) podmiot odpowiedzialny za wprowadzenie na rynek oryginalnego produktu
     leczniczego wyraził zgodę na wykorzystanie wyników badać
     farmakologicznych, toksykologicznych i klinicznych oryginalnego produktu
     leczniczego do oceny odpowiednika produktu leczniczego.
3. Podmiot odpowiedzialny nie jest zobowiązany do przedstawienia wyników badań
  toksykologicznych, farmakologicznych i klinicznych, jeżeli może łącznie
  wykazać, że:
   1) produkt leczniczy jest odpowiednikiem produktu leczniczego, który został
     dopuszczony do obrotu na terytorium Rzeczypospolitej Polskiej,
   2) od daty dopuszczenia oryginalnego produktu leczniczego do obrotu na
     terytorium Unii Europejskiej do daty złożenia wniosku upłynął okres 6 lat,
     chyba że ochrona patentowa leku oryginalnego na terytorium
     Rzeczypospolitej Polskiej wygasła wcześniej; w przypadku produktu
     leczniczego pochodzącego z istotnie innowacyjnej technologii,
     dopuszczonego do obrotu zgodnie z art. 3 ust. 2, okres powyższy wynosi do
     10 lat, niezależnie od terminu wygaśnięcia ochrony patentowej na
     terytorium Rzeczypospolitej Polskiej.
4. W przypadku innych wskazań, innej drogi podania lub innego dawkowania
  odpowiednika produktu leczniczego w porównaniu z produktem leczniczym
  dopuszczonym do obrotu, podmiot odpowiedzialny zobowiązany jest do
  przedstawienia wyników odpowiednich badań toksykologicznych i
  farmakologicznych, a także badań klinicznych.
5. W przypadku produktu leczniczego złożonego, zawierającego mieszaninę znanych
  składników nie stosowanych dotąd w podanym składzie podmiot odpowiedzialny
  zobowiązany jest do przedstawienia wyników odpowiednich badań
  toksykologicznych i farmakologicznych, a także badań klinicznych w
  odniesieniu do takiej mieszaniny; podmiot odpowiedzialny nie jest zobowiązany
  do przedstawienia wyników takich badań w odniesieniu do każdego składnika z
  osoba.
                                    Art. 16.
1. W przypadkach, kiedy podmiot odpowiedzialny nie jest w stanie przedstawić
  wystarczających danych dotyczących skuteczności terapeutycznej i
  bezpieczeństwa stosowania produktu leczniczego z powodu:
   1) zbyt małej ilości przypadków występowania schorzenia, w którym określony
     produkt leczniczy mógłby być przebadany,
   2) niewłaściwego stanu wiedzy w zakresie ocenianych właściwości,
   3) niemożliwości prowadzenia badań ze względów etycznych,
   Prezes Urzędu może wydać decyzję o dopuszczeniu do obrotu produktu
   leczniczego na czas krótszy niż określono w art. 7 ust. 3.
2. W okresie dopuszczenia do obrotu, o którym mowa w ust.1, podmiot
  odpowiedzialny zobowiązany jest do przeprowadzenia badań i przedstawienia
  danych w zakresie i terminie określonym w decyzji o dopuszczeniu do obrotu.
3. Produkt leczniczy dopuszczony do obrotu na zasadach, o których mowa w ust.
  1, może być dostępny wyłącznie na podstawie recepty lekarskiej i podawany pod
  ścisłą pod kontrolą lekarza.
4. Podmiot odpowiedzialny winien zamieścić informację, że dane zawarte w
  drukach informacyjnych mają charakter tymczasowy i mogą ulec zmianie podczas
  rozpatrywania wniosku o przedłużenie okresu ważności dopuszczenia do obrotu
  produktu, o którym mowa w ust. 1.
                                        
                                    Art. 17.
1. Badania, o których mowa w art. 10 ust. 2 pkt 3 lit. b) i c), winny być
  wykonane odpowiednio, zgodnie z wymaganiami Dobrej Praktyki Laboratoryjnej i
  Dobrej Praktyki Klinicznej.
2. Minister właściwy do spraw zdrowia, a w odniesieniu do produktu leczniczego
  weterynaryjnego w porozumieniu z ministrem właściwym do spraw rolnictwa
  określa, w drodze rozporządzenia, wymagania dotyczące dokumentacji wyników
  badań, o których mowa w art. 10 ust. 2 pkt 3, a w szczególności sposób
  dokumentowania wyników badań:
   1) jakościowych: chemicznych, farmaceutycznych i biologicznych produktu
     leczniczego wraz ze szczegółową dokumentacją zawierającą:
     a) skład produktu leczniczego i proponowany sposób opakowania,
     b) skrócony opis metody otrzymywania substancji czynnej produktu
       leczniczego,
     c) metody kontroli surowców użytych do wytworzenia produktu leczniczego,
     d) wyniki badań kontrolnych produktów pośrednich użytych w czasie
       wytwarzania,
     e) wyniki badań kontrolnych produktu leczniczego,
     f) wyniki badań oznaczeń trwałości, na podstawie których określono okres
       ważności produktu leczniczego,
   2) badań farmakologicznych i toksykologicznych, w tym:
     a) badań toksyczności ostrej i przedłużonej,
     b) badań wpływu na reprodukcję,
     c) embriotoksyczności i toksyczności okołoporodowej,
     d) oznaczenie działania mutagennego,
     e) oznaczenie działania rakotwórczego,
     f) wyniki badań farmakodynamicznych,
     g) wyniki badań farmakokinetycznych,
     h) wyniki badań tolerancji miejscowej,
     i) wyniki badań pozostałości w tkankach i produktach oraz wyniki badań
       ekotoksyczności - w odniesieniu do produktów leczniczych
       weterynaryjnych,
   3) klinicznych, w tym:
     a) badań skuteczności terapeutycznej w proponowanych wskazaniach wraz z
       określeniem bezpieczeństwa stosowania, uzyskane w miarę możliwości
       w badaniach klinicznych z zastosowaniem podwójnie ślepej próby z losowym
       doborem chorych,
     b) badań farmakologicznych określających skuteczność działania w
       zależności od stosowanej dawki,
     c) badań biorównoważności - jeżeli wykonanie takich badań jest wskazane,
     d) badań farmakokinetycznych,
     e) występujących interakcji,
     f) zaobserwowane działania niepożądane, stwierdzone po wprowadzeniu do
       obrotu produktu leczniczego w innych krajach.
                                        
                                    Art. 18.
1. Postępowanie w sprawie dopuszczenia do obrotu produktu leczniczego powinno
  zakończyć się, z zastrzeżeniem ust. 2, nie później niż w ciągu 210 dni od
  dnia złożenia wniosku.
2. W przypadku uzależnienia wydania pozwolenia od oceny zawartej w raporcie, o
  którym mowa w art. 19 ust. 1, postępowanie w sprawie dopuszczenia do obrotu
  produktu leczniczego powinno zakończyć się w ciągu 90 dni.
3. Bieg terminu, o którym mowa w ust. 2, liczy się od dnia otrzymania raportu.
4. Bieg terminu, o których mowa w ust. 1, ulega zawieszeniu w przypadku
  konieczności uzupełnienia dokumentów lub złożenia wyjaśnień.
5. Prezes Urzędu wydaje postanowienie o zawieszeniu biegu terminu w przypadku,
  o którym mowa w ust. 4.
                                        
                                    Art. 19.
1. Jeżeli podmiot odpowiedzialny złoży wniosek o wszczęcie procedury wzajemnego
  uznawania, to jest o dopuszczenie do obrotu produktu leczniczego na podstawie
  pozwolenia wydanego przez jedno z państw członkowskich Unii Europejskiej,
  albo jeżeli Prezes Urzędu poweźmie informację, że ten produkt leczniczy
  został już dopuszczony do obrotu w innym państwie członkowskim Unii
  Europejskiej, albo że w innym państwie członkowskim Unii Europejskiej zostało
  wszczęte postępowanie o dopuszczenie do obrotu tego produktu leczniczego,
  Prezes Urzędu zawiesza postępowanie o dopuszczenie do obrotu tego produktu
  i występuje do tego państwa członkowskiego Unii Europejskiej o przesłanie
  pozwolenia na dopuszczenie do obrotu z zatwierdzoną charakterystyką produktu
  oraz raportem.
2. W ciągu 90 dni od daty otrzymania dokumentów, o których mowa w ust. 1,
  Prezes Urzędu wydaje pozwolenie albo, jeśli uzna, że dopuszczenie do obrotu
  tego produktu leczniczego może stanowić zagrożenie dla zdrowia publicznego,
  wszczyna odrębną procedurę wyjaśniającą.
3. Prezes Urzędu jest zobowiązany do niezwłocznego przesłania pozwolenia, wraz
  z zatwierdzoną przez siebie charakterystyką produktu leczniczego i raportem,
  jeżeli wystąpi o to państwo członkowskie Unii Europejskiej, a przedmiotowa
  dokumentacja ma być podstawą do wydania pozwolenia na dopuszczenie do obrotu
  tego produktu leczniczego w tym państwie.
4. Minister właściwy do spraw zdrowia określa, w drodze rozporządzenia,
  szczegółowy tryb postępowania dotyczącego procedury wzajemnego uznawania, o
  którym mowa w ust. 1-3, uwzględniając w szczególności przebieg procedury
  wzajemnego uznawania obejmującej rozpatrzenie wniosku, zawieszenie procedury,
  procedurę wyjaśniającą, wydanie pozwolenia i jego zmianę.
                                        
                                    Art. 20.
1. Wniosek o dopuszczenie do obrotu nieprzetworzonego surowca farmaceutycznego
  używanego w celach leczniczych, surowca roślinnego w postaci rozdrobnionej,
  kopaliny leczniczej, produktu leczniczego weterynaryjnego, który nie wymaga
  szczególnych środków ostrożności przy jego stosowaniu, przeznaczonego w
  szczególności dla małych zwierząt towarzyszących, zawierać powinien w
  szczególności:
   1) nazwę produktu leczniczego i nazwę substancji czynnej łącznie z
     określeniem postaci farmaceutycznej, sposobu stosowania, dawki i wielkości
     opakowania,
   2) nazwę oraz stały adres podmiotu odpowiedzialnego występującego z
     wnioskiem oraz dane dotyczące wytwórcy lub wytwórców w przypadku, gdy
     podmiot odpowiedzialny nie jest wytwórcą produktu leczniczego,
   3) wykaz dokumentów dołączonych do wniosku.
2. Nieprzetworzone surowce farmaceutyczne używane w celach leczniczych oraz
  surowce roślinne w postaci rozdrobnionej mogą być dopuszczone do obrotu o ile
  posiadają monografie określone w Farmakopei Polskiej bądź Farmakopei
  Europejskiej, a w przypadku ich braku w tych farmakopeach, posiadają
  monografie w odpowiednich farmakopeach uznawanych w państwach członkowskich
  Unii Europejskiej.
3. Minister właściwy do spraw zdrowia określi w drodze rozporządzenia
  szczegółowy wykaz danych objętych wnioskiem, o którym mowa w ust. 1 oraz
  dokumentów dołączanych do wniosku uwzględniając w szczególności rodzaj
  produktu leczniczego objętego dopuszczeniem do obrotu oraz wykaz
  nieprzetworzonych surowców farmaceutycznych używanych w celach leczniczych
  oraz surowców roślinnych w postaci rozdrobnionej, które mogą być dopuszczone
  do obrotu zgodnie z ust. 1.
                                        
                                     Art. 21.
1. Dopuszczeniu do obrotu podlegają produkty homeopatyczne z wyłączeniem
  produktów homeopatycznych stosowanych wyłącznie u zwierząt, których tkanki i
  produkty są przeznaczone do spożycia przez ludzi, wytworzonego według
  technologii homeopatycznej z pojedynczego surowca homeopatycznego: który jest
  podawany doustnie lub zewnętrzne, którego oznakowanie nie zawiera wskazań
  terapeutycznych lub innych podobnej informacji, który charakteryzuje się
  odpowiednim stopniem rozcieńczenia gwarantującym bezpieczeństwo stosowania;
  nie może on zawierać więcej niż 11000 części macierzystego roztworu lub
  więcej niż 1/100 najmniejszej dawki substancji czynnej zawartej w produkcie
  leczniczym, który posiada monografię w Farmakopei Europejskiej, odpowiednich
  farmakopeach narodowych lub innych uznanych przez poszczególne państwa
  członkowskie Unii Europejskiej.
2. Wniosek o dopuszczenie do obrotu produktów, o których mowa w ust. 1,
  powinien zawierać w szczególności:
   1) nazwę i adres podmiotu odpowiedzialnego za produkt leczniczy, miejsce
     wytwarzania, wytwórcę, jeżeli nie jest nim podmiot odpowiedzialny oraz
     numer zezwolenia na wytwarzanie,
   2) nazwę naukową lub farmakopealną produktu homeopatycznego,
   3) sposób stosowania, dawkowanie, postać farmaceutyczną i drogę podania oraz
     termin ważności produktu leczniczego, dane i ostrzeżenia związane z
     bezpieczeństwem, dotyczące:
     a) warunków przechowywania i transportu,
     b) podawania pacjentom.
3. Do wniosku o dopuszczenie do obrotu produktów, o których mowa w ust.1,
  dołącza się:
   1) opis sposobu otrzymywania i kontroli surowca homeopatycznego,
   2) dokumentację zawierającą opis procedury wytwarzania produktu gotowego, w
     tym opis metody rozcieńczenia i dynamizacji,
   3) potwierdzenie, w oparciu o literaturę, homeopatycznego charakteru
     produktu,
   4) dokumentację dotyczącą kontroli produktu gotowego dla każdej postaci
     farmaceutycznej, w tym badania stabilności i czystości mikrobiologicznej,
   5) uwierzytelniona kopia zezwolenia na wytwarzanie produktu homeopatycznego,
   6) kopię każdego pozwolenia wydanego w innym kraju członkowskim Unii
     Europejskiej,
   7) zobowiązanie podmiotu odpowiedzialnego do dostarczenia próbki roztworu
     macierzystego, z którego ma być wytworzony produkt, a także próbki
     produktu końcowego,
   8) wzory opakowań bezpośrednich i zewnętrznych, które mogą być przedstawione
     w formie opisowej lub graficznej.
4. Wniosek o dopuszczenie homeopatycznych produktów leczniczych, innych niż te,
  o których mowa w ust. 1, powinien zawierać w szczególności:
   1) nazwę i adres podmiotu odpowiedzialnego za produkt leczniczy, miejsce
     wytwarzania, wytwórcę, jeżeli nie jest nim podmiot odpowiedzialny oraz
     numer zezwolenia na wytwarzanie,
   2) skład wraz z podaniem stopnia rozcieńczenia poszczególnych składników,
   3) wskazania, przeciwwskazania, działania niepożądane i interakcje,
   4) nazwę naukową lub farmakopealną produktu homeopatycznego,
   5) sposób stosowania, dawkowanie, postać farmaceutyczną i drogę podania oraz
     termin ważności produktu leczniczego, dane i ostrzeżenia związane z
     bezpieczeństwem, dotyczące:
     a) warunków przechowywania i transportu,
     b) podawania pacjentom.
5. Do wniosku, o którym mowa w ust. 4, dołącza się:
   1) opis wytwarzania homeopatycznego produktu leczniczego w tym opis metody
     rozcieńczania i dynamizacji,
   2) metody kontroli stosowane w procesie wytwarzania, w tym metody badań
     ilościowych i jakościowych składników i gotowego produktu leczniczego,
   3) opis sposobu otrzymywania i kontroli surowców homeopatycznych,
   4) dokumenty zawierające opis badania produktu gotowego, w tym badania
     stabilności i czystości mikrobiologicznej,
   5) dane bibliograficzne uzasadniające użycie poszczególnych składników,
     gotowego produktu lub jeśli potrzeba dane farmakologiczne, toksykologiczne
     lub kliniczne,
   6) ocenę skuteczności i bezpieczeństwa stosowania kompleksowego produktu
     homeopatycznego produktu w oparciu o bibliografię lub jeśli potrzeba dane
     farmakologiczne, toksykologiczne lub kliniczne,
   7) uwierzytelnioną kopię zezwolenia na wytwarzanie homeopatycznych produktów
     leczniczych,
   8) kopie każdego pozwolenia wydanego w innym kraju członkowskim Unii
     Europejskiej,
   9) wzory opakowań bezpośrednich i zewnętrznych, które mogą być przedstawione
     w formie opisowej i graficznej oraz ulotkę,
  10) próbkę produktu homeopatycznego.
6. Wniosek o dopuszczenie do obrotu produktu homeopatycznego wytworzonego w
  postaci iniekcji winien odpowiadać wymogom art. 10 z wyłączeniem ust. 1
  pkt 3.
                                        
                                    Art. 22.
1. W toku postępowania o udzielenie pozwolenia produkt leczniczy jest zgodnie z
  art. 8 ust. 1 pkt 3, poddany badaniom jakościowym.
2. Badania, o których mowa w ust. 1, wykonują upoważnione przez ministra
  właściwego do spraw zdrowia jednostki badawczo-rozwojowe.
3. Minister właściwy do spraw zdrowia określa, w drodze rozporządzenia
  jednostki badawczo-rozwojowe podległe ministrowi właściwemu do spraw zdrowia,
  zajmujące się badaniami produktów leczniczych, a w odniesieniu do produktów
  leczniczych weterynaryjnych podległe ministrowi właściwemu do spraw
  rolnictwa, uwzględniając zakres badań, o których mowa w ust. 1, jakie powinny
  być wykonane dla oceny jakości produktu leczniczego.
                                        
                                    Art. 23.
1. Pozwolenie określa:
   1) podmiot odpowiedzialny,
   2) nazwę i adres wytwórcy, miejsca wytwarzania gdzie następuje zwolnienie
     serii,
   3) nazwę produktu leczniczego i nazwę powszechnie stosowaną produktu
     leczniczego jeżeli taka występuje, jego postać, dawkę substancji czynnej,
     pełny skład jakościowy oraz wielkość i rodzaj opakowania,
   4) kategorię dostępności produktu leczniczego,
   5) okres ważności produktu leczniczego,
   6) termin ważności pozwolenia,
   7) okres karencji w odniesieniu do produktów leczniczych weterynaryjnych,
   8) gatunki zwierząt, u których może być stosowany dany produkt leczniczy,
   9) wymagania dotyczące przechowywania i transportu,
  10) kod zgodny z systemem EAN UCC,
  11) numer pozwolenia oraz datę jego wydania.
2. Wydanie pozwolenia jest równoznaczne z zatwierdzeniem charakterystyki
  produktu leczniczego, ulotki oraz opakowań produktu leczniczego, w tym jego
  oznakowania, wymagań jakościowych i metod badań jakościowych produktu
  leczniczego oraz wymogów jakościowych dotyczących ich opakowań.
3. Minister właściwy do spraw zdrowia, a w odniesieniu do produktu leczniczego
  weterynaryjnego minister właściwy do spraw rolnictwa określa, w drodze
  rozporządzenia, kategorie dostępności, kryteria zaliczenia produktu
  leczniczego do poszczególnych kategorii, uwzględniając w szczególności bezpie
  czeństwo jego stosowania.
                                        
                                    Art. 24.
1. Podmiot odpowiedzialny, który uzyskał pozwolenie jest zobowiązany do:
   1) wskazania osoby, do obowiązków której należeć będzie ciągły nadzór nad
     monitorowaniem bezpieczeństwa stosowania produktu leczniczego,
   2) prowadzenia rejestru wszelkich działań niepożądanych zgłaszanych przez
     lekarzy i farmaceutów,
   3) przedstawienia Prezesowi Urzędu raportów o działaniach niepożądanych
     produktów leczniczych:
     a) bieżących - na każde żądanie,
     b) okresowych - co sześć miesięcy w ciągu dwu pierwszych lat po otrzymaniu
       pozwolenia i co dwanaście miesięcy przez następne trzy lata,
   4) przekazywania Prezesowi Urzędu informacji o ciężkich niepożądanych
     działaniach zgłaszanych przez lekarza,
   5) zawiadamiania o zamiarze dokonania zmian danych objętych wnioskiem o
     dopuszczenie do obrotu.
2. Informacje, o których mowa w ust. 1 pkt 4, podmiot odpowiedzialny
  zobowiązany jest zgłaszać Prezesowi Urzędu niezwłocznie, nie później niż w
  ciągu 14 dni od ich powzięcia.
3. Podmiot odpowiedzialny zobowiązany jest również do zapewnienia:
   1) wprowadzania ciągłego postępu naukowo-technicznego związanego z metodami
     wytwarzania i kontroli produktów leczniczych, w oparciu o uznawane metody
     naukowe,
   2) sprzedaży produktów leczniczych wyłącznie:
     a) podmiotom uprawnionym do prowadzenia obrotu hurtowego,
     b) zakładom opieki zdrowotnej do aptek szpitalnych,
     c) jednostkom badawczo-rozwojowym w celu prowadzenia badań naukowych,
     d) w ramach prowadzonego przez siebie lub zleconego innemu podmiotowi
       wywozu poza polski obszar celny.
4. Minister właściwy do spraw zdrowia, a w odniesieniu do produktu leczniczego
  weterynaryjnego w porozumieniu z ministrem właściwym do spraw rolnictwa
  określa, w drodze rozporządzenia, sposób i tryb monitorowania bezpieczeństwa
  produktów leczniczych uwzględniając w szczególności:
   1) utworzenie i utrzymywanie systemu zapewniającego, iż wszelkie informacje
     odnośnie podejrzeń wszelkich niepożądanych działań produktów leczniczych
     przekazywane podmiotowi odpowiedzialnemu oraz przedstawicielom medycznym
     będą zbierane tak, aby był do nich łatwy dostęp w jednym miejscu,
   2) przygotowywanie raportów, o których mowa w ust. 1 pkt 3,
   3) zapewnienie, aby na każdą prośbę Prezesa Urzędu o przekazanie dodatkowych
     informacji niezbędnych do oceny korzyści oraz zagrożeń związanych ze
     stosowaniem danego produktu leczniczego, udzielano szybkich i pełnych
     odpowiedzi łącznie z informacjami o ilości sprzedaży danego produktu
     leczniczego,
   4) obowiązki lekarzy i farmaceutów w zakresie zgłaszania działań
     niepożądanych oraz tryb i sposób ich zgłoszenia oraz wzór zgłoszenia.
                                        
                                    Art. 25.
Podstawowe wymagania jakościowe oraz metody badań produktów leczniczych i ich
opakowań oraz surowców farmaceutycznych określa Farmakopea Polska, a w przypadku
ich braku odpowiednie farmakopee uznawane w państwach członkowskich Unii
Europejskiej.
                                        
                                    Art. 26.
1. Opakowanie, jego oznakowanie oraz treść ulotki informacyjnej produktu
  leczniczego, powinny odpowiadać danym zawartym w dokumentach zgodnie z art.
  23 ust. 2.
2. Minister właściwy do spraw zdrowia, a w odniesieniu do produktów leczniczych
  weterynaryjnych w porozumieniu z ministrem właściwym do spraw rolnictwa
  określa, w drodze rozporządzenia, wymagania dotyczące oznakowania produktu
  leczniczego oraz treści ulotek i druków informacyjnych, uwzględniając w
  szczególności specjalne wymogi dotyczące właściwego stosowania produktów
  leczniczych, w tym produktów radiofarmaceutycznych i produktów
  homeopatycznych.
                                        
                                    Art. 27.
1. Produkty lecznicze mogą zawierać środki konserwujące, słodzące, barwniki,
  przeciwutleniacze a w odniesieniu do produktów leczniczych weterynaryjnych
  także substancje znacznikowe, z uwzględnieniem ust. 2.
2. Minister właściwy do spraw zdrowia a w odniesieniu do produktów leczniczych
  weterynaryjnych, w porozumieniu z ministrem właściwym do spraw rolnictwa
  określa, w drodze rozporządzenia, wykaz substancji, o których mowa w ust. 1,
  które mogą być składnikami produktów leczniczych, uwzględniając w
  szczególności bezpieczeństwo produktów leczniczych oraz ujednolicone
  postępowanie z państwami członkowskimi Unii Europejskiej.
                                        
                                    Art. 28.
1. Produkt leczniczy dopuszczony do obrotu podlega wpisowi do Rejestru
  Produktów Leczniczych Dopuszczonych do Obrotu na terytorium Rzeczypospolitej
  Polskiej, zwanego dalej "Rejestrem".
2. Rejestr, o którym mowa w ust. 1, prowadzi Prezes Urzędu.
3. Minister właściwy do spraw zdrowia określa, w drodze rozporządzenia, sposób
  i tryb prowadzenia rejestru, uwzględniając w szczególności tryb postępowania
  przy dokonywaniu wpisów, zmian i skreśleń w rejestrze, a także tryb jego
  udostępniania.
                                        
                                    Art. 29.
1. Okres ważności pozwolenia, o którym mowa w art. 7 ust. 3, może zostać
  przedłużony lub skrócony na wniosek podmiotu odpowiedzialnego.
2. Okres ważności pozwolenia może zostać przedłużony na okres kolejnych pięciu
  lat, na podstawie wniosku złożonego przez podmiot odpowiedzialny, co najmniej
  na 3 miesiące przed upływem terminu ważności; wniosek powinien zawierać w
  szczególności dane z zakresu monitorowania bezpieczeństwa terapii zebrane
  przez podmiot odpowiedzialny w sposób i na zasadach określonych w art. 24
  ust. 4, wraz z ich oceną.
3. Wydanie decyzji o przedłużeniu okresu ważności pozwolenia, powoduje wydanie
  uaktualnionego tekstu pozwolenia obejmującego zmiany dokonane w okresie jego
  obowiązywania.
4. Minister właściwy do spraw zdrowia określa, w drodze rozporządzenia,
  szczegółowy zakres danych objętych wnioskiem, o którym mowa w ust. 1, ze
  szczególnym uwzględnieniem danych z zakresu monitorowania bezpieczeństwa
  terapii.
5. Produkt leczniczy, z wyłączeniem weterynaryjnych produktów leczniczych, o
  których mowa w art. 7 ust. 4, który nie uzyskał przedłużenia pozwolenia może
  być produkowany przez sześć miesięcy, licząc od daty wydania ostatecznej
  decyzji oraz pozostawać w obrocie do czasu upływu terminu ważności, chyba że
  decyzji odmawiającej przedłużenia został nadany rygor natychmiastowej
  wykonalności.
                                        
                                    Art. 30.
1. Prezes Urzędu wydaje decyzję o odmowie wydania pozwolenia jeżeli:
   1) wniosek oraz dołączona do wniosku dokumentacja nie spełnia wymagań
     określonych w ustawie,
   2) z wyników badań wynika, że produkt leczniczy charakteryzuje ryzyko
     stosowania niewspółmierne do spodziewanego efektu terapeutycznego, w
     zakresie podanych we wniosku wskazań, przeciwwskazań oraz zalecanego
     dawkowania,
   3) z wyników badań wynika, że produkt leczniczy nie wykazuje deklarowanej
     skuteczności terapeutycznej lub gdy ta jest niewystarczająca,
   4) z wyników badań wynika, że skład jakościowy lub ilościowy albo inna cecha
     jakościowa produktu leczniczego jest niezgodna z zadeklarowaną,
   5) podany przez podmiot odpowiedzialny okres karencji nie jest wystarczająco
     długi dla zapewnienia, że produkty żywnościowe otrzymane od leczonych
     zwierząt nie zawierają produktów, które mogą stanowić ryzyko dla zdrowia
     ludzi lub okres ten jest niewystarczająco udowodniony.
2. Ponadto Prezes Urzędu, z zastrzeżeniem ust. 3, wydaje decyzję o odmowie
  wydania pozwolenia na dopuszczenie do obrotu immunologicznego produktu
  leczniczego stosowanego wyłącznie u zwierząt, jeżeli:
   1) podawanie produktów zwierzętom kolidowałoby z realizacją krajowego
     programu diagnozy, kontroli lub likwidacji chorób zakaźnych, lub
     uniemożliwiałoby monitorowania występowania zakażeń,
   2) choroba, na którą produkt ma uodparniać, nie występuje na terytorium
     Rzeczypospolitej Polskiej.
3. Przepisu ust. 2 nie stosuje się do unieczynnionych immunologicznych
  produktów leczniczych weterynaryjnych, które są wytwarzane z patogenów i
  antygenów uzyskanych od zwierzęcia lub zwierząt w gospodarstwie i są
  stosowane do leczenia tego zwierzęcia lub zwierząt w danym gospodarstwie w
  tym samym miejscu.
4. Prezes Urzędu wydaje decyzję o odmowie przedłużenia ważności pozwolenia, z
  przyczyn określonych w ust. 1 lub ust. 2.
5. Jeżeli Prezes Urzędu w postępowaniu o dopuszczenie do obrotu prowadzonym na
  podstawie art. 19 ust. 1, uzna, że produkt leczniczy z przyczyn wymienionych
  w ust. 1 nie powinien być dopuszczony do obrotu występuje do władz Unii
  Europejskiej o wszczęcie odpowiedniej procedury.
                                        
                                    Art. 31.
1. Zmiana danych objętych pozwoleniem oraz zmiany dokumentacji będącej podstawą
  wydania pozwolenia, dokonywane są przez Prezesa Urzędu na wniosek podmiotu
  odpowiedzialnego.
2. Minister właściwy do spraw zdrowia, a w odniesieniu do produktów leczniczych
  weterynaryjnych w porozumieniu z ministrem właściwym do spraw rolnictwa
  określa, w drodze rozporządzenia:
   1) wzór wniosku o dokonanie zmian w pozwoleniu i dokumentacji dotyczącej
     wprowadzenia do obrotu produktu leczniczego,
   2) rodzaj i zakres dokonywanych zmian, oraz zakres wymaganych dokumentów i
     badań uzasadniających wprowadzenie zmiany,
   3) rodzaje zmian, które wymagają złożenia wniosku, o którym mowa w art. 10,
     uwzględniając w szczególności dane objęte zmianami, sposób ich
     dokumentowania oraz zakres badań potwierdzających zasadność wprowadzenia
     zmiany.
                                        
                                    Art. 32.
1. W przypadku zmiany podmiotu odpowiedzialnego Prezes Urzędu wydaje nowe
  pozwolenie na podstawie wniosku osoby wstępującej w prawa i obowiązki
  dotychczasowego podmiotu odpowiedzialnego.
2. Do wniosku, o którym mowa w ust. 1, nowy podmiot odpowiedzialny dołączyć
  powinien umowę o przejęciu praw i obowiązków oraz oświadczenie, że nie uległy
  zmianie pozostałe elementy pozwolenia oraz dokumentacja będąca podstawą jego
  wydania.
                                        
                                    Art. 33.
1. Prezes Urzędu cofa pozwolenie w razie:
   1) stwierdzenia niespodziewanego ciężkiego niepożądanego działania produktu
     leczniczego zagrażającego życiu lub zdrowiu ludzkiemu, a w odniesieniu do
     produktów leczniczych weterynaryjnych zagrażających życiu lub zdrowiu
     zwierzęcia,
   2) braku deklarowanej skuteczności terapeutycznej lub stwierdzenia ryzyka
     stosowania niewspółmiernego do efektu terapeutycznego,
   3) stwierdzenia, że produkt leczniczy jest wprowadzany do obrotu niezgodnie
     z pozwoleniem ,
   4) stwierdzenia, że zalecany okres karencji jest zbyt krótki dla
     zapewnienia, że produkty żywnościowe otrzymane od leczonych zwierząt nie
     będą zawierały pozostałości, które mogą stanowić ryzyko dla zdrowia
     konsumenta,
   5) niezgłoszenia Prezesowi Urzędu nowych informacji objętych dokumentacją, o
     której mowa w art. 10, które mogą mieć wpływ na ograniczenie stosowania
     produktu leczniczego.
2. W przypadku cofnięcia pozwolenia organ uprawniony wykreśla z Rejestru
  produkt leczniczy.
3. O cofnięciu pozwolenia Prezes Urzędu powiadamia Radę lub Komisję Europejską.
                                        
                                    Art. 34.
Rejestr oraz dokumenty przedłożone w postępowaniu w sprawie dopuszczenia do
obrotu są dostępne dla osób mających w tym interes prawny, z zachowaniem
przepisów o ochronie informacji niejawnych oraz ochronie własności przemysłowej.
                                        
                                    Art. 35.
W sprawach nieuregulowanych w ustawie, w odniesieniu do dopuszczenia do obrotu
produktów leczniczych, stosuje się przepisy Kodeksu postępowania
administracyjnego.
                                        
                                    Art. 36.
1. Podmiot odpowiedzialny wnosi opłatę związaną z dopuszczeniem do obrotu
  produktu leczniczego, w tym za:
   1) złożenie wniosku o:
     a) wydanie pozwolenia,
     b) przedłużenie terminu ważności pozwolenia,
     c) zmianę danych stanowiących podstawę wydania pozwolenia,
     d) zmiany w drukach informacyjnych i w dokumentach o dopuszczeniu do
       obrotu produktu leczniczego,
     e) inne zmiany wynikające z czynności administracyjnych związanych z
       wydanym pozwoleniem,
   2) wydanie pozwolenia,
   3) przedłużenie terminu ważności pozwolenia,
   4) zmianę danych stanowiących podstawę wydania pozwolenia,
   5) zmianę w drukach informacyjnych i w dokumentach dopuszczenia do obrotu
     oraz inne zmiany wynikające z czynności administracyjnych związanych z
     wydanym pozwoleniem.
2. Minister właściwy do spraw zdrowia a w odniesieniu do produktów leczniczych
  weterynaryjnych minister właściwy do spraw zdrowia w porozumieniu z ministrem
  właściwym do spraw rolnictwa określa, w drodze rozporządzenia, wysokość
  opłat, o których mowa w ust. 1, uwzględniając wysokość opłaty w innych
  państwach członkowskich Unii Europejskiej o zbliżonym dochodzie narodowym
  brutto na jednego mieszkańca oraz nakład pracy związany z wykonaniem danej
  czynności i poziom kosztów ponoszonych przez Urząd Rejestracji Produktów
  Leczniczych, Wyrobów Medycznych i Produktów Biobójczych działający na
  podstawie odrębnych przepisów.
                                        
                                    Art. 37.
Uzyskanie pozwolenia nie zwalnia podmiotu odpowiedzialnego od odpowiedzialności
karnej lub cywilnej wynikającej ze stosowania produktu leczniczego.
                                        
                                   Rozdział 3
                        Wytwarzanie produktów leczniczych
                                        
                                    Art. 38.
1. Podjęcie działalności gospodarczej w zakresie wytwarzania produktu
  leczniczego wymaga, z zastrzeżeniem ust. 4, uzyskania zezwolenia na wytwa
  rzanie.
2. Organem właściwym do wydania, odmowy wydania i cofnięcia, a także zmiany
  zezwolenia na wytwarzanie jest Główny Inspektor Farmaceutyczny, z
  zastrzeżeniem ust. 3.
3. Jeżeli zezwolenie dotyczy wytwarzania wyłącznie produktów leczniczych
  weterynaryjnych właściwym do wydania, odmowy wydania i cofnięcia oraz zmian
  zezwolenia jest Główny Lekarz Weterynarii; decyzję tę Główny Lekarz
  Weterynarii wydaje w porozumieniu z Głównym Inspektorem Farmaceutycznym;
  przepisy ust. 1, 2, 4 i 5, art. 41-44 i art. 48-50 stosuje się odpowiednio.
4. Główny Inspektor Farmaceutyczny może w drodze decyzji uznać lub odmówić
  uznania, zezwolenia na wytwarzanie produktu leczniczego wytwarzanego za
  granicą, wydanego przez uprawniony organ innego państwa jeżeli:
   1) podmiot odpowiedzialny występuje z wnioskiem o uzyskanie pozwolenia, o
     którym mowa w art. 10 ust. 1, lub
   2) produkt leczniczy przywożony jest na terytorium Rzeczypospolitej
     Polskiej, w celu dalszego przetworzenia,
   po stwierdzeniu na podstawie audytu, że zostały spełnione albo nie zostały
   spełnione, wymagania niezbędne do uzyskania produktu leczniczego
   odpowiadającego deklarowanej jakości.
5. O decyzji, o której mowa w ust. 4 pkt 1, Główny Inspektor Farmaceutyczny
  informuje Prezesa Urzędu.
6. Audyt, o którym mowa w ust. 4 przeprowadza inspektor do spraw wytwarzania
  Głównego Inspektoratu Farmaceutycznego, o którym mowa w art. 114, na koszt
  podmiotu odpowiedzialnego występującego o uzyskanie pozwolenia, lub wytwórcy
  występującego o uznanie zezwolenia.
7. Uznanie zezwolenia, o którym mowa w ust. 4, w przypadku państw członków Unii
  Europejskiej oraz państw mających równoważne z Unią Europejską wymagania
  Dobrej Praktyki Wytwarzania i równoważny system inspekcji, następuje na
  zasadach określonych w porozumieniu o wzajemnym uznawaniu inspekcji.
8. Minister właściwy do spraw zdrowia określa, w drodze rozporządzenia, tryb i
  sposób uznawania zezwoleń wydanych w krajach wytwarzania, określonych w ust.
  7, uwzględniając w szczególności spełnienie wymagań niezbędnych do
  wytwarzania produktu leczniczego odpowiadającego deklarowanej jakości.
                                        
                                    Art. 39.
1. Wnioskodawca ubiegający się o zezwolenie na wytwarzanie powinien:
   1) złożyć wniosek o wydanie zezwolenia określając rodzaj i nazwę produktu
     leczniczego, formę farmaceutyczną, miejsce wytwarzania i kontroli,
   2) dostarczyć szczegółowe dane o zapewnieniu jakości, w tym spełnieniu
     wymagań Dobrej Praktyki Wytwarzania, o których mowa w ust. 4 pkt 1,
   3) dysponować odpowiednimi pomieszczeniami i urządzeniami technicznymi i
     kontrolnymi niezbędnymi do wytwarzania, kontroli i przechowywania
     produktów leczniczych wymienionych we wniosku,
   4) zatrudniać osobę wykwalifikowaną, odpowiedzialną za zapewnienie przed
     wprowadzeniem na rynek, że każda seria produktu leczniczego została
     wytworzona i skontrolowana zgodnie z przepisami ustawy oraz wymaganiami
     zawartymi w specyfikacjach i dokumentach stanowiących podstawę
     dopuszczenia do obrotu tego produktu.
2. Zezwolenie na wytwarzanie wydaje się po stwierdzeniu przez Inspekcję
  Farmaceutyczną, że podmiot ubiegający się o zezwolenie spełnia wymagania, o
  których mowa w ust. 1.
3. Jeżeli wniosek o zezwolenie dotyczy większej liczby produktów leczniczych,
  nazwy produktów leczniczych objętych wnioskiem mogą być podane w załączniku
  do wniosku.
4. Minister właściwy do spraw zdrowia określa, w drodze rozporządzenia:
   1) wymagania Dobrej Praktyki Wytwarzania, uwzględniając w szczególności
     konieczność skutecznego zarządzania jakością przez wszystkich wytwórców
     produktów leczniczych według jednakowych standardów przyjętych w państwach
     członkowskich Unii Europejskiej,
   2) wymagania, jakim odpowiadać powinna osoba, o której mowa w ust. 1 pkt 4,
     uwzględniając w szczególności wykształcenie oraz doświadczenie zawodowe,
   3) wzór wniosku o udzielenie zezwolenia na wytwarzanie produktów
     leczniczych, z uwzględnieniem danych, które mają być w nim zawarte,
     określonych w ust. 1.
                                        
                                    Art. 40.
1. Zezwolenie zawiera:
   1) nazwę i adres wytwórcy,
   2) wskazanie miejsca wytwarzania i kontroli,
   3) rodzaj i nazwę produktu leczniczego,
   4) termin ważności zezwolenia jeżeli nie jest wydane na czas nieokreślony,
   5) numer zezwolenia oraz datę jego wydania.
2. Jeżeli zezwolenie dotyczy większej liczby produktów leczniczych, nazwy
  produktów leczniczych objęte zezwoleniem mogą być określone w załączniku do
  zezwolenia.
                                        
                                    Art. 41.
1. Wydanie decyzji w sprawie udzielenia lub odmowy udzielenia zezwolenia na
  wytwarzanie produktów leczniczych, nie może trwać dłużej niż 90 dni licząc od
  dnia złożenia wniosku przez wnioskodawcę.
2. Bieg terminu, o którym mowa w ust. 1, ulega zawieszeniu, jeżeli wniosek
  wymaga uzupełnienia
3. Wydanie decyzji w sprawie zmiany zezwolenia na wytwarzanie dokonywane jest w
  terminie 30 dni od dnia złożenia wniosku; w uzasadnionych przypadkach termin
  może ulec przedłużeniu nie dłużej jednak niż o kolejne 60 dni; przepis ust. 2
  stosuje się odpowiednio.
                                        
                                    Art. 42.
1. Do obowiązków wytwórcy należy:
   1) wytwarzanie jedynie produktów leczniczych objętych zezwoleniem, o którym
     mowa w art. 38 ust. 1, z zastrzeżeniem art. 50,
   2) zawiadamianie na piśmie Głównego Inspektora Farmaceutycznego, co najmniej
     30 dni wcześniej, o zamierzonej zmianie dotyczącej warunków wytwarzania, a
     zwłaszcza niezwłoczne zawiadamianie o konieczności zmiany osoby
     wykwalifikowanej,
   3) przechowywanie próbek archiwalnych produktów leczniczych, w warunkach
     określonych w pozwoleniu, przez okres dłuższy o jeden rok od daty ważności
     produktu leczniczego, nie krócej jednak niż trzy lata,
   4) udostępnianie w celu przeprowadzenia inspekcji, inspektorom
     farmaceutycznym do spraw wytwarzania, pomieszczeń wytwórni, dokumentacji i
     innych danych dotyczących wytwarzania, a także możliwości pobrania próbek
     produktów leczniczych do badań jakościowych, w tym z archiwum,
   5) umożliwianie osobie wykwalifikowanej zatrudnionej w wytwórni,
     podejmowania niezależnych decyzji w ramach udzielonych uprawnień,
   6) zapewnienie jakości produktu leczniczego poprzez stosowanie wymagań
     Dobrej Praktyki Wytwarzania.
2. Przy wytwarzaniu produktu leczniczego, ze stosowaniem jako wyrobu
  wyjściowego ludzkiej krwi, wytwórca obowiązany jest:
   1) podejmować wszystkie niezbędne środki w celu zapobiegania przekazywania
     chorób zakaźnych,
   2) przestrzegać ustaleń przyjętych w Polskiej Farmakopei lub w farmakopeach
     uznawanych w państwach członkowskich Unii Europejskiej,
   3) przestrzegać w zakresie selekcji badania dawców krwi zaleceń Rady Europy
     i Światowej Organizacji Zdrowia,
   4) każdorazowo wyraźnie określać stan zdrowia dawców krwi.
                                        
                                    Art. 43.
1. Zezwolenie na wytwarzanie cofa się gdy wytwórca przestał spełniać wymagania,
  o których mowa w art. 39 ust. 1 pkt 1-3 oraz art. 42 ust. 1 pkt 1 i ust. 2.
2. Zezwolenie może być cofnięte w przypadku naruszenia przepisów art. 42 ust. 1
  pkt 2-6.
3. Zezwolenie cofa w drodze decyzji Główny Inspektor Farmaceutyczny.
                                        
                                    Art. 44.
W sprawach nieuregulowanych w ustawie, do zezwolenia na wytwarzanie stosuje się
odpowiednio przepisy ustawy z dnia 19 listopada 1999 r. - Prawo działalności
gospodarczej.
                                        
                                    Art. 45.
1. Wytwarzanie pasz leczniczych nie wymaga uzyskania zezwolenia, o którym mowa
  w art. 38 ust. 1.
2. Pasze lecznicze mogą być sporządzane wyłącznie z weterynaryjnych produktów
  leczniczych dopuszczonych do obrotu zgodnie z niniejszą ustawą.
3. Wytwarzanie pasz leczniczych odbywa się w mieszalniach pasz leczniczych pod
  kontrolą lekarza weterynarii.
4. Zezwolenie na wytwarzanie pasz leczniczych wydaje wojewódzki lekarz
  weterynarii.
5. Minister właściwy do spraw rolnictwa określi w drodze rozporządzenia,
  warunki jakie powinna spełniać mieszalnia pasz leczniczych, sposób
  sprawowania nadzoru przez Inspekcję Weterynaryjną oraz sposób prowadzenia
  dokumentacji wytwarzania i obrotu, a także sposób transportu.
                                        
                                    Art. 46.
1. Inspektor farmaceutyczny do spraw wytwarzania niezależnie od kontroli, o
  których mowa w ust. 3, nie rzadziej niż raz na trzy lata kontroluje czy
  wytwórca spełnia obowiązki wynikające z ustawy; o terminie rozpoczęcia
  kontroli informuje wytwórcę co najmniej na 30 dni przed planowanym terminem.
2. Z przeprowadzonej kontroli sporządza się raport, na podstawie którego
  wydawana jest opinia o spełnianiu przez wytwórcę wymagania Dobrej Praktyki
  Wytwarzania; raport dostarczany jest wytwórcy.
3. W przypadku powzięcia uzasadnionego podejrzenia o uchybieniach wytwórcy
  powodujących zagrożenie dla jakości, bezpieczeństwa stosowania lub
  skuteczności wytwarzanych przez niego produktów leczniczych, Główny Inspektor
  Farmaceutyczny zarządza doraźną kontrolę wytwórni bez uprzedzenia.
4. Na podstawie ustaleń kontroli, o której mowa w ust. 1 i 3 w celu ochrony
  ludzi oraz zwierząt przed produktami leczniczymi nieodpowiadającymi ustalonym
  wymaganiom jakościowym, bezpieczeństwie stosowania, lub skuteczności, lub w
  celu zapewnienia, że produkty lecznicze będą wytwarzane zgodnie z ustawą,
  Główny Inspektor Farmaceutyczny w drodze decyzji może:
   1) nałożyć na wytwórcę nakaz usunięcia stwierdzonych w raporcie uchybień w
     wyznaczonym terminie, w tym pod rygorem cofnięcia zezwolenia,
   2) wstrzymać wytwarzanie produktu leczniczego całkowicie lub do czasu
     usunięcia stwierdzonych uchybień.
                                        
                                    Art. 47.
1. Wytwórca, eksporter lub organ uprawniony w sprawach dopuszczenia do obrotu w
  kraju importera może wystąpić z wnioskiem do Głównego Inspektora
  Farmaceutycznego o wydanie zaświadczenia stwierdzającego, że wytwórca
  produktu leczniczego posiada zezwolenie na wytwarzanie danego produktu
  leczniczego.
2. Zaświadczenie, o którym mowa w ust. 1, powinno być zgodne z formularzami
  przyjętymi przez Światową Organizację Zdrowia.
3. Do wniosku , o którym mowa w ust. 1, dołączyć należy:
   1) charakterystykę produktu leczniczego - jeżeli wytwórca jest podmiotem
     odpowiedzialnym,
   2) wyjaśnienia dotyczące braku charakterystyki jeżeli wytwórca nie jest
     podmiotem odpowiedzialnym.
                                        
                                    Art. 48.
1. Osoba wykwalifikowana jest odpowiedzialna za stwierdzenie i poświadczenie,
  że:
   1) w przypadku produktów leczniczych wytworzonych na terytorium
     Rzeczypospolitej Polskiej każda seria produktu leczniczego została
     wytworzona i skontrolowana zgodnie z przepisami prawa oraz z wymaganiami
     określonymi w pozwoleniu na dopuszczenie do obrotu,
   2) w przypadku produktu leczniczego pochodzącego z innych krajów dla każdej
     serii produktu leczniczego wykonano na terytorium Rzeczypospolitej
     Polskiej pełną analizę jakościową i ilościową przynajmniej w odniesieniu
     do składników czynnych oraz wykonano badania, o których mowa w art. 10
     ust. 2 pkt 2, niezbędne aby upewnić się, że jakość produktu leczniczego
     jest zgodna z wymaganiami jakościowymi określonymi w dokumentacji
     dopuszczenia do obrotu.
2. Serie produktów leczniczych, które przeszły kontrolę w państwie członkowskim
  Unii Europejskiej są wyłączone z kontroli, o której mowa w ust. 1, jeżeli
  znajdują się w sprzedaży w innym państwie członkowskim Unii Europejskiej i
  jeżeli zostało przedłożone świadectwo zwolnienia serii podpisane przez osobę
  wykwalifikowaną.
3. W przypadku produktów leczniczych przywiezionych z innych krajów, z którymi
  Unia Europejska dokonała odpowiednich uzgodnień zapewniających, że wytwórca
  produktów leczniczych spełnia co najmniej takie wymagania Dobrej Praktyki
  Wytwarzania jak obowiązujące w Unii Europejskiej oraz że kontrole, o których
  mowa w ust. 1 pkt 2, zostały wykonane w kraju eksportującym, osoba
  wykwalifikowana może odstąpić od przeprowadzenia tych kontroli.
4. We wszystkich przypadkach, a w szczególności gdy seria produktu leczniczego
  zwalniana jest do obrotu, osoba wykwalifikowana musi zaświadczyć, że każda
  wytworzona seria spełnia wymagania określone w ust. 1
5. Dokument, o którym mowa w ust. 4, musi być przechowywany przez okres dłuższy
  o rok od terminu ważności produktu leczniczego, ale nie krótszy niż pięć lat
  i udostępniany Inspekcji Farmaceutycznej na każde żądanie.
                                        
                                    Art. 49.
Osoba wykwalifikowana zatrudniona w wytwórni może być na wniosek Głównego
Inspektora Farmaceutycznego zawieszona przez pracodawcę w czynnościach
określonych w art. 48 ust. 1, jeżeli wszczęto przeciw niej postępowanie w
związku z zaniedbaniem obowiązków.
                                        
                                    Art. 50.
1. Podmiot odpowiedzialny lub wytwórca może zawrzeć umowę o wytwarzanie
  produktów leczniczych z innym wytwórcą spełniającym wymagania określone w
  ustawie, z zastrzeżeniem ust. 2 i 3 i o zawarciu umowy zawiadamia Głównego
  Inspektora Farmaceutycznego.
2. Umowa o wytwarzanie produktów leczniczych powinna być zawarta na piśmie pod
  rygorem nieważności i określać obowiązki obu stron w zakresie zapewniania
  jakości farmaceutycznej, a także wskazywać osobę wykwalifikowaną
  odpowiedzialną za zwolnienie serii.
3. Umowa o wytwarzanie produktów leczniczych nie jest uznana przez Głównego
  Inspektora Farmaceutycznego jeżeli podmiot, który na podstawie umowy
  przyjmuje produkty lecznicze do wytwarzania nie spełnia wymagań Dobrej
  Praktyki Wytwarzania.
4. Wytwórca przyjmujący zlecenie na wytwarzanie produktu leczniczego do
  wytwarzania na podstawie umowy o wytwarzanie produktów leczniczych, nie może
  zlecać wytwarzania tych produktów innym podwykonawcom, bez zgody
  zamawiającego wyrażonej na piśmie.
                                        
                                    Art. 51.
Uzyskanie zezwolenia na wytwarzanie nie zwalnia wytwórcy od odpowiedzialności
karnej lub cywilnej wynikającej ze stosowania produktu leczniczego lub produktu
leczniczego weterynaryjnego.
                                        
                                   Rozdział 4
                          Reklama produktów leczniczych
                                        
                                    Art. 52.
1. Reklamą produktu leczniczego jest działalność polegająca na informowaniu i
  zachęcaniu do stosowania produktu leczniczego mającą na celu zwiększenie
  liczby przepisywanych recept, dostarczania, sprzedaży lub konsumpcji
  produktów leczniczych.
2. Działalność, o której mowa w ust. 1, obejmuje w szczególności:
   1) reklamę produktu leczniczego, kierowaną do publicznej wiadomości,
   2) reklamę produktu leczniczego, kierowaną do osób uprawnionych do
     wystawiania recept oraz osób prowadzących zaopatrzenie w te produkty,
   3) odwiedzanie osób uprawnionych do wystawiania recept i osób prowadzących
     zaopatrzenie w produkty lecznicze, przez przedstawicieli handlowych i
     medycznych,
   4) dostarczanie próbek produktów leczniczych,
   5) sponsorowanie spotkań promocyjnych dla osób upoważnionych do wystawiania
     recept i osób zaopatrujących w produkty lecznicze,
   6) sponsorowanie zjazdów i kongresów naukowych dla osób upoważnionych do
     wystawiania recept i osób zaopatrujących w produkty lecznicze, a zwłaszcza
     pokrywanie kosztów podróży i pobytu.
3. Za reklamę produktów leczniczych nie uważa się:
   1) informacji umieszczonych na opakowaniach oraz załączonych do opakowań
     produktów leczniczych, zgodnych z pozwoleniem na dopuszczenie do obrotu,
   2) korespondencji, której towarzyszą materiały informacyjne o charakterze
     nie promocyjnym niezbędne do udzielenia odpowiedzi na pytania dotyczące
     konkretnego produktu leczniczego, w tym zatwierdzonej charakterystyki
     produktu leczniczego,
   3) ogłoszeń o charakterze informacyjnym dotyczących w szczególności zmiany
     opakowania, ostrzeżeń o działaniach niepożądanych, katalogów handlowych i
     list cenowych pod warunkiem, że nie zawierają treści o charakterze
     reklamowym,
   4) informacji dotyczących zdrowia lub chorób ludzi i zwierząt, pod
     warunkiem, że nie odnoszą się nawet pośrednio do produktów leczniczych.
                                        
                                    Art. 53.
1. Reklama kierowana do osób uprawnionych do wystawiania recept będąca
  przypomnieniem pełnej reklamy, może być ograniczona wyłącznie do nazwy
  własnej i nazwy powszechnie stosowanej produktu leczniczego.
2. Jeśli w treści reklamy kierowanej do osób, o których mowa w ust. 1, znajduje
  się informacja o objęciu produktu leczniczego refundacją, to musi w niej być
  zamieszczona maksymalna kwota dopłaty ponoszonej przez pacjenta.
                                        
                                    Art. 54.
1. Reklama polegająca na bezpłatnym dostarczaniu próbek produktu leczniczego
  może być kierowana wyłącznie do osób uprawionych do wystawiania recept oraz
  farmaceutów pod warunkiem, że:
   1) osoba upoważniona do wystawiania recept lub farmaceuta wystąpiła w formie
     pisemnej do przedstawiciela handlowego lub medycznego o dostarczenie
     próbki produktu leczniczego,
   2) osoba dostarczająca próbkę, kontroluje i prowadzi ewidencję dostarczanych
     próbek,
   3) każda dostarczana próbka, stanowi jedno najmniejsze opakowanie produktu
     leczniczego dopuszczone do obrotu na terytorium Rzeczypospolitej Polskiej,
   4) każda dostarczana próbka jest opatrzona napisem "próbka bezpłatna - nie
     do sprzedaży",
   5) do każdej dostarczanej próbki, dołączona jest charakterystyka produktu
     leczniczego,
   6) ilość dostarczanych próbek tej samej sobie, tego samego produktu
     leczniczego, nie przekracza pięciu opakowań w ciągu jednego roku.
2. Przepis ust. 1 z wyłączeniem pkt 6, stosuje się również do próbek
  dostarczanych do zakładów opieki zdrowotnej, o których mowa w art. 2 ust. 1
  pkt 1 ustawy z dnia 30 sierpnia 1991 r. o zakładach opieki zdrowotnej (Dz.U.
  z 1991 r. Nr 91, poz. 408, z 1992 r. Nr 63, poz. 315, z 1994 r. Nr 121, poz.
  591, z 1995 r. Nr 138, poz. 682, z 1996 r. Nr 24, poz. 110, z 1997 r. Nr 104,
  poz. 661, Nr 121, poz. 769 i Nr 158, poz. 1041, z 1998 r. Nr 106, poz. 668,
  Nr 117, poz. 756 i Nr 162, poz. 1115, z 1999 r. Nr 28, poz. 255 i 256 i Nr
  84, poz. 935 oraz z 2000 r. Nr 3, poz. 28, Nr 12, poz. 136, Nr 43, poz. 489,
  Nr 84, poz. 948, Nr 114, poz. 1193 i Nr 120, poz. 1268 i z 2001 r. Nr 5, poz.
  45 i Nr 88, poz. 961). Próbki te muszą być przyjmowane i ewidencjonowane
  przez aptekę szpitalną, o której mowa w art. 87 ust. 1 pkt 2, aptekę
  zakładową, o której mowa w art. 87 ust. 1 pkt 3 lub dział farmacji
  szpitalnej, o której mowa w art. 87 ust. 4.
                                        
                                    Art. 55.
1. Reklama produktu leczniczego nie może wprowadzać w błąd, powinna prezentować
  produkt leczniczy obiektywnie oraz informować o racjonalnym stosowaniu.
2. Reklama nie może polegać na:
   1) oferowaniu lub obiecywaniu jakichkolwiek korzyści w sposób pośredni lub
     bezpośredni, w zamian za dostarczanie dowodów, że doszło do nabycia
     produktu leczniczego,
   2) prezentowaniu przez osoby pełniące funkcje publiczne, bądź osoby
     posiadające wykształcenie medyczne lub sugerujące posiadanie takiego
     wykształcenia,
   3) odwoływaniu się do zaleceń naukowców, osób pełniących funkcje publiczne,
     uprawnionych do wystawiania recept i wydawania produktów leczniczych lub
     osób sugerujących, że mają takie uprawnienia.
3. Reklama produktu leczniczego nie może być prowadzona z udziałem dzieci lub
  być kierowana do dzieci.
4. Reklama nie może zawierać wskazań terapeutycznych do stosowania w leczeniu:
   1) gruźlicy,
   2) chorób przenoszonych drogą płciową,
   3) innych poważnych chorób zakaźnych,
   4) nowotworów złośliwych i innych chorób nowotworowych,
   5) chronicznej bezsenności,
   6) cukrzycy i innych chorób metabolicznych.
5. Reklama kierowana do publicznej wiadomości nie może ponadto zawierać treści,
  które:
   1) sugerują, że:
     a) możliwe jest uniknięcie porady lekarskiej lub zabiegu chirurgicznego,
       zwłaszcza przez postawienie diagnozy lub zalecanie leczenia na drodze
       korespondencyjnej,
     b) nawet osoba zdrowa przyjmująca lek poprawi swój stan zdrowia,
     c) nie przyjmowanie leku może pogorszyć stan zdrowia danej osoby,
       zastrzeżenie nie dotyczy szczepień, o których mowa w art. 57 ust. 2,
     d) produkt leczniczy jest środkiem spożywczym, kosmetycznym lub innym
       artykułem konsumpcyjnym,
     e) skuteczność lub bezpieczeństwo stosowania produktu leczniczego wynika z
       jego naturalnego pochodzenia,
   2) zapewniają, że przyjmowanie leku gwarantuje właściwy skutek, nie
     towarzyszą mu żadne działania niepożądane lub, że skutek jest lepszy lub
     taki sam, jak w przypadku innej metody leczenia albo leczenia innym
     produktem leczniczym,
   3) mają prowadzić do błędnej autodiagnozy przez przytaczanie szczegółowych
     opisów przypadków i objawów choroby,
   4) zawierają niewłaściwe, niepokojące lub mylące określenia przedstawionych
     graficznie zmian chorobowych, obrażeń ludzkiego ciała lub działania
     produktu leczniczego na ludzkie ciało lub jego części,
   5) uzasadniają stosowanie produktu leczniczego faktem dopuszczenia go do
     obrotu.
5. Minister właściwy do spraw zdrowia może, w drodze rozporządzenia, objąć
  zakazem, o którym mowa w ust. 4 pkt 3, inne wskazania terapeutyczne,
  uwzględniając w szczególności zabezpieczenie zdrowia ludności oraz
  skuteczność i bezpieczeństwo leczenia.
                                        
                                    Art. 56.
Zabrania się reklamy produktów leczniczych:
   1) niedopuszczonych do obrotu na terytorium Rzeczypospolitej Polskiej,
   2) zawierających informacje niezgodne z zatwierdzoną charakterystyką
     produktu leczniczego.
                                        
                                    Art. 57.
1. Zabrania się kierowania do publicznej wiadomości, reklamy dotyczącej
  produktów leczniczych:
   1) wydawanych z przepisu lekarza,
   2) zawierających środki odurzające i substancje psychotropowe,
   3) umieszczonych na wykazach leków refundowanych, zgodnie z odrębnymi
     przepisami oraz dopuszczonych do wydawania bez recept o nazwie identycznej
     z umieszczonymi na tych wykazach,
2. Przepis ust. 1 nie dotyczy szczepień ochronnych określonych w odrębnych
  przepisach.
                                        
                                    Art. 58.
1. Zabrania się kierowania do osób uprawnionych do wystawiania recept oraz
  właścicieli i pracowników aptek, reklamy produktu leczniczego polegającej na
  wręczaniu, oferowaniu i obiecywaniu korzyści materialnych, prezentów i
  różnych ułatwień, nagród, wycieczek oraz organizowaniu i finansowaniu spotkań
  promocyjnych produktów leczniczych, podczas których przejawy gościnności
  wykraczają poza główny cel tego spotkania.
2. Zabrania się przyjmowania korzyści o których mowa w ust. 1.
3. Przepis ust. 1 i 2 nie dotyczy dawania lub przyjmowania przedmiotów o
  znikomej wartości materialnej opatrzonych znakiem reklamującym daną firmę.
                                        
                                    Art. 59.
Minister właściwy do spraw zdrowia, a w odniesieniu do produktów leczniczych
weterynaryjnych w porozumieniu z ministrem właściwym do spraw rolnictwa określa,
w drodze rozporządzenia, warunki i formy reklamy produktów leczniczych
kierowanej do publicznej wiadomości, do osób uprawnionych do wystawiania recept
i do farmaceutów oraz ich dostarczanie, uwzględniając w szczególności:
   1) niezbędne dane jakie reklama ma zawierać,
   2) sposób przekazywania reklamy,
   3) dokumentację będącą podstawą do wprowadzenia na polski obszar celny
     próbek produktów leczniczych przeznaczonych do dostarczania w ramach
     reklamy.
                                        
                                    Art. 60.
1. Reklama produktu leczniczego może być prowadzona wyłącznie przez podmiot
  odpowiedzialny lub na jego zlecenie.
2. Podmiot odpowiedzialny ustanawia w ramach swego przedsiębiorstwa osobę, do
  obowiązków której należy między innymi informowanie o produktach leczniczych
  wprowadzonych do obrotu przez podmiot odpowiedzialny.
3. Do obowiązków podmiotu odpowiedzialnego należy zapewnienie, aby:
   1) reklama zgodna była z obowiązującymi przepisami,
   2) przechowywane były wzory reklam,
   3) decyzje podejmowane przez organ, o którym mowa w art. 62 ust. 2, były
     wykonywane niezwłocznie.
4. Podmiot odpowiedzialny zatrudnia w charakterze przedstawicieli medycznych i
  handlowych osoby, które mają wystarczającą wiedzę naukową pozwalającą na
  przekazywanie możliwie pełnej i ścisłej informacji o reklamowanym produkcie
  leczniczym.
                                        
                                    Art. 61.
1. Podmiot odpowiedzialny zapewni, że jego przedstawiciele medyczni będą
  zbierać i przekazywać mu wszelkie informacje o produktach leczniczych, a
  zwłaszcza o ich działaniach niepożądanych zgłoszonych przez osoby wizytowane.
2. Podmiot odpowiedzialny zapewni system szkolenia swoich przedstawicieli
  medycznych.
                                        
                                    Art. 62.
1. Główny Inspektor Farmaceutyczny, a w odniesieniu do produktów
  weterynaryjnych Główny Lekarz Weterynarii, sprawuje nadzór nad
  przestrzeganiem przepisów ustawy w zakresie reklamy.
2. Organy, o których mowa w ust. 1, mogą w drodze decyzji nakazać:
   1) zaprzestania ukazywania się reklamy produktu leczniczego, sprzecznej z
     obowiązującymi przepisami,
   2) publikację wydanej decyzji w miejscach, w których ukazała się reklama
     sprzeczna z obowiązującymi przepisami wraz ze sprostowaniem błędnej
     reklamy.
3. Decyzje, o których mowa w ust. 2, mają rygor natychmiastowej wykonalności.
                                        
                                    Art. 63.
Podmiot odpowiedzialny obowiązany jest na żądanie organów Inspekcji
Farmaceutycznej udostępnić:
1) wzór każdej reklamy skierowanej do publicznej wiadomości, wraz z informacją
  o sposobie i dacie jej rozpowszechnienia,
2) informację o każdej reklamie skierowanej do osób upoważnionych do
  wystawiania recept oraz osób prowadzących zaopatrzenie w produkty lecznicze.
                                        
                                    Art. 64.
Przepisy art. 62 i 63 nie naruszają ustawy z dnia 16 kwietnia 1993 r. o
zwalczaniu nieuczciwej konkurencji (Dz.U. Nr 47, poz. 211, z 1996 r. Nr 106,
poz. 496, z 1997 r. Nr 88, poz. 554, z 1998 r. Nr 106, poz. 668 oraz z 2000 r.
Nr 29, poz. 356 i Nr 93, poz. 1027).
                                        
                                   Rozdział 5
                          Obrót produktami leczniczymi
                                        
                                    Art. 65.
1. Obrót produktami leczniczymi może być prowadzony tylko na zasadach
  określonych w ustawie.
2. Nie stanowi obrotu przywóz z zagranicy, w celach reklamowych, próbek
  produktu leczniczego przez podmiot odpowiedzialny.
3. Produkty lecznicze, o których mowa w ust. 4, mogą znajdować się w obrocie
  pod warunkiem, że zostały poddane kontroli seryjnej wstępnej na koszt
  podmiotu odpowiedzialnego.
4. Kontroli seryjnej wstępnej, z zastrzeżeniem ust. 6 i 7, podlegają:
   1) produkty immunologiczne,
   2) produkty krwiopochodne,
   3) produkty przywiezione z zagranicy, w tym surowce do sporządzania leków
     recepturowych oraz leków aptecznych.
5. Kontrolę seryjną wstępną produktów leczniczych, o których mowa w ust. 4,
  wykonuje właściwy podmiot odpowiedzialny zgodnie z ust. 10.
6. Obowiązkowi kontroli seryjnej wstępnej nie podlegają produkty lecznicze,
  określone w ust. 4 pkt 3 pod warunkiem, że spełniają wymagania, o których
  mowa w art. 48 ust. 2 i 3.
7. Jednostki badawczo-rozwojowe oraz laboratoria kontroli jakości leków
  upoważnione na podstawie ust. 10, mogą zwolnić z kontroli seryjnej wstępnej
  daną serię produktu leczniczego, o którym mowa w ust. 4 pkt 3, jeżeli
  przeprowadzone uprzednio badania innych serii produktów leczniczych
  wykazywały ich należytą jakość i posiadają świadectwo kontroli wydane przez
  osobę wykwalifikowaną zatrudnioną w wytwórni.
8. Kontrolę seryjną wstępną surowców do sporządzania leków recepturowych oraz
  leków aptecznych przeprowadzają upoważnione laboratoria kontroli jakości.
9. Termin wykonywania kontroli seryjnej wstępnej dla produktów, o których mowa
  w ust. 4 pkt 1 i 2, wynosi do 60 dni , a dla produktów, o których mowa w ust.
  4 pkt 3, wynosi do 30 dni.
10. Minister właściwy do spraw zdrowia a w odniesieniu do produktów leczniczych
  weterynaryjnych, w porozumieniu z ministrem właściwym do spraw rolnictwa
  określa, w drodze rozporządzenia:
   1) warunki i tryb przeprowadzania kontroli seryjnej wstępnej - uwzględniając
     w szczególności liczbę próbek pobieranych do badań, wskazanie dokumentów
     niezbędnych do zgłoszenia kontroli seryjnej, sposób przekazania prób do
     badań,
   2) jednostki badawczo-rozwojowe, a także laboratoria kontroli jakości leków,
     w zakresie badań produktów leczniczych określonych w ust. 4 i 7 uwzględniając
spełnienie przez podmioty wymagań Dobrej Praktyki
     Wytwarzania, w zakresie kontroli laboratoryjnej,
   3) wzór orzeczenia wydawanego przez jednostki, o których mowa w pkt 2.
                                        
                                    Art. 66.
Produkty lecznicze mogą znajdować się w obrocie w ustalonym dla nich terminie
ważności.
                                        
                                    Art. 67.
1. Zakazany jest obrót, a także stosowanie produktów leczniczych nie odpowia
  dających ustalonym wymaganiom jakościowym oraz produktami leczniczymi w
  odniesieniu do których upłynął termin ważności.
2. Produkty lecznicze i wyroby medyczne, o których mowa w ust. 1, podlegają
  zniszczeniu, z zastrzeżeniem art. 122 ust. 1 pkt 2.
3. Koszt zniszczenia produktu leczniczego, który nie spełnia wymagań
  jakościowych ponosi podmiot wskazany w decyzji wydanej na podstawie art. 122,
  a w odniesieniu do produktów leczniczych dla których upłynął termin ważności
  - podmiot u którego powstała przyczyna konieczności wycofania produktu
  leczniczego z obrotu.
                                        
                                    Art. 68.
1. Obrót detaliczny produktami leczniczymi prowadzony jest w aptekach
  ogólnodostępnych, z zastrzeżeniem przepisów ust. 2 i art. 70 ust. 1 i art. 71
  ust. 1.
2. Obrót detaliczny produktami leczniczymi weterynaryjnymi zakupionymi w
  hurtowni farmaceutycznej produktów leczniczych weterynaryjnych może być
  prowadzony przez lekarza weterynarii wyłącznie przy wykonywaniu przez niego
  praktyki lekarsko-weterynaryjnej.
3. Zabrania się prowadzenia wysyłkowej sprzedaży produktów leczniczych.
4. Nie uznaje się za obrót detaliczny bezpośrednie zastosowanie u pacjenta
  przez lekarza, lekarza stomatologa lub inną osobę wykonującą zawód medyczny
  lub lekarza weterynarii, produktów leczniczych, oraz produktów leczniczych
  wchodzących w skład zestawów przeciwstrząsowych, których potrzeba
  zastosowania wynika z rodzaju udzielanego świadczenia zdrowotnego.
5. Nie wymaga zgody ministra właściwego do spraw zdrowia przywóz z zagranicy
  produktu leczniczego na własne potrzeby lecznicze w liczbie nie
  przekraczającej pięć najmniejszych opakowań.
6. Przepisu ust. 5 nie stosuje się do środków odurzających i substancji
  psychotropowych, których przywóz z zagranicy określają przepisy ustawy z dnia
  24 kwietnia 1997 r. o przeciwdziałaniu narkomanii (Dz.U. Nr 75, poz. 468, z
  1998 r. Nr 106, poz. 668 i Nr 113 poz. 715 oraz z 2000 r. Nr 20, poz. 256 i
  Nr 103, poz. 1097).
7. Minister właściwy do spraw zdrowia określa, w drodze rozporządzenia:
   1) wykaz produktów leczniczych, które mogą być doraźnie dostarczane w
     związku z udzielanym świadczeniem zdrowotnym, uwzględniając rodzaj
     udzielanego świadczenia,
   2) wykaz produktów leczniczych wchodzących w skład zestawów
     przeciwwstrząsowych, które powinny być do dyspozycji lekarza, lekarza
     stomatologii lub lekarza weterynarii.
                                        
                                    Art. 69.
1. Lekarz weterynarii prowadzący obrót detaliczny produktami leczniczymi
  weterynaryjnymi lub paszami leczniczymi jest zobowiązany do:
   1) prowadzenia dokumentacji obrotu produktami leczniczymi weterynaryjnymi,
   2) przeprowadzania przynajmniej raz w roku spisu kontrolnego stanu
     magazynowego produktów leczniczych weterynaryjnych oraz ich dostaw i
     wydania z odnotowaniem wszelkich zaistniałych niezgodności.
2. Jeżeli tkanki i produkty zwierząt przeznaczone są do spożycia przez ludzi to
  właściciele tych zwierząt lub osoby odpowiedzialne za zwierzęta są obowiązani
  do posiadania dokumentów weterynaryjnych produktów leczniczych posiadających
  właściwości anaboliczne, przeciwbakteryjne, przeciwzapalne, hormonalne i
  psychotropowe zawierających następujące informacje:
   1) datę,
   2) dokładne określenie weterynaryjnego produktu leczniczego z numerem serii
     i datą ważności,
   3) ilość,
   4) nazwę i adres dostawcy weterynaryjnego produktu leczniczego,
   5) oznakowanie leczonych zwierząt.
3. Lekarz weterynarii wydaje właścicielowi zwierząt lub osobie odpowiedzialnej
  za zwierzęta, dokument potwierdzający nabycie produktów leczniczych
  weterynaryjnych lub pasz leczniczych, zawierający dane, o którym mowa w ust.
  2.
4. Dokumentację, o której mowa w ust. 1 i 3, właściciel zwierzęcia lub osoba
  odpowiedzialna za zwierzęta przechowuje przez okres trzech lat.
5. Minister właściwy do spraw rolnictwa określa, w drodze rozporządzenia, wzór
  dokumentacji, o której mowa w ust. 1 i 3, uwzględniając gatunki zwierząt oraz
  informacje, o których mowa w ust. 3.
                                        
                                    Art. 70.
1. Poza aptekami obrót detaliczny produktami leczniczymi, z uwzględnieniem art.
  71 ust. 1 i 3 pkt 2 mogą prowadzić punkty apteczne.
2. Punkty, o których mowa w ust. 1, mogą być prowadzone przez techników
  farmaceutycznych posiadających pięcioletni staż pracy w aptekach
  ogólnodostępnych.
3. Punkty apteczne tworzone po dniu wejścia w życie ustawy mogą być usytuowane
  jedynie na terenach wiejskich.
4. Prowadzenie punktów aptecznych wymaga uzyskania zezwolenia. Przepisy art. 99
  ust. 2 i 3, art. 100 ust. 1-3, art. 101-104 oraz art. 107 stosuje się
  odpowiednio.
                                    Art. 71.
1. Poza aptekami i punktami aptecznymi, obrót detaliczny produktami leczniczymi
  wydawanymi bez recepty lekarskiej, z uwzględnieniem ust. 3, mogą prowadzić:
   1) sklepy zielarsko-medyczne,
   2) sklepy specjalistyczne zaopatrzenia medycznego,
   3) sklepy zoologiczne,
   4) sklepy zielarsko-drogeryjne,
   5) sklepy ogólnodostępne.
 - zwane dalej "placówkami obrotu pozaaptecznego".
2. Sklepy, o których mowa w ust. 1 pkt 1, mogą być prowadzone jedynie przez
  farmaceutę, technika farmaceutycznego lub przedsiębiorców zatrudniających
  wymienione osoby jako kierowników tych placówek.
3. Minister właściwy do spraw zdrowia a w odniesieniu do produktów leczniczych
  weterynaryjnych w porozumieniu z ministrem właściwym do spraw rolnictwa
  określa, w drodze rozporządzenia:
   1) kryteria klasyfikacji produktów leczniczych do wykazów, o których mowa w
     pkt 2,
   2) wykaz poszczególnych produktów leczniczych, które mogą być dopuszczone do
     obrotu w placówkach obrotu pozaaptecznego oraz punktach aptecznych,
   3) kwalifikacje osób wydających produkty lecznicze w placówkach obrotu
     pozaaptecznego, o których mowa w ust. 1 pkt 1-4,
   4) wymogi jakim powinien odpowiadać lokal i wyposażenie placówek obrotu
     pozaaptecznego i punktu aptecznego, o którym mowa w art. 70
 - uwzględniając bezpieczeństwo stosowania produktów leczniczych oraz wymagania
  dotyczące przechowywania i dystrybucji produktów leczniczych w tych
  placówkach.
                                        
                                    Art. 72.
1. Obrót hurtowy produktami leczniczymi, w tym również przywożonymi z zagranicy
  i wywożonymi za granicę, z zastrzeżeniem ust. 8 pkt 2, mogą prowadzić
  wyłącznie hurtownie farmaceutyczne, składy celne i konsygnacyjne produktów
  leczniczych.
2. Do składów celnych i konsygnacyjnych produktów leczniczych stosuje się
  odpowiednio przepisy dotyczące hurtowni farmaceutycznej.
3. Obrotem hurtowym jest wszelkie działanie polegające na nabywaniu i zbywaniu
  oraz przechowywanie i dostarczanie produktów leczniczych prowadzone z
  wytwórcami oraz przedsiębiorcami zajmującymi się obrotem hurtowym, a także z
  aptekami oraz innymi upoważnionymi podmiotami, z wyłączeniem bezpośredniego
  zaopatrywania ludności.
4. Obrotem hurtowym w rozumieniu ust. 3 jest również przywóz z zagranicy i
  wywóz za granicę produktów leczniczych.
5. Hurtownie farmaceutyczne mogą również prowadzić obrót hurtowy:
   1) wyrobami medycznymi,
   2) środkami specjalnego żywieniowego przeznaczenia,
   3) środkami kosmetycznymi, w rozumieniu art. 2 ustawy z dnia 30 marca 2001
     r. o kosmetykach (Dz.U. Nr 42, poz. 473) z wyłączeniem kosmetyków
     przeznaczonych do perfumowania lub upiększania,
   4) środkami higienicznymi,
   5) przedmiotami do pielęgnacji niemowląt i chorych,
   6) środkami spożywczymi zawierającymi w swoim składzie farmakopealne
     naturalne składniki pochodzenia roślinnego,
   7) środkami dezynfekcyjnymi stosowanymi w medycynie
 - spełniającymi wymagania określone w odrębnych przepisach.
6. Hurtownie farmaceutyczne mogą prowadzić obrót hurtowy środkami zaopatrzenia
  technicznego przydatnymi w pracy szpitali, aptek oraz placówek, o których
  mowa w art. 70 i 71.
7. Hurtownie farmaceutyczne produktów leczniczych weterynaryjnych mogą
  prowadzić obrót hurtowy także:
   1) środkami żywienia zwierząt (paszami, dodatkami paszowymi, premiksami)
   2) środkami higienicznymi,
   3) środkami do dezynfekcji, dezynsekcji i deratyzacji
   przeznaczonymi dla zwierząt lub do stosowania w pomieszczeniach dla
   zwierząt, spełniającymi wymagania określone w odrębnych przepisach.
8. Nie stanowi obrotu hurtowego:
   1) sprzedaż produktów leczniczych prowadzony przez ich wytwórcę,
   2) przyjmowanie i wydawanie, w tym przywóz z zagranicy i wywóz za granicę
     produktów leczniczych i wyrobów medycznych przeznaczonych na pomoc
     humanitarną z wyłączeniem środków odurzających i substancji
     psychotropowych oraz zawierających prekursory z grupy I-R, jeżeli odbiorca
     wyrazi zgodę na ich przyjęcie - pod warunkiem, że produkty te będą
     spełniać wymagania określone odrębnymi przepisami.
9. Minister właściwy do spraw zdrowia określa, w drodze rozporządzenia,
  wymagania jakie powinny spełniać produkty lecznicze będące przedmiotem pomocy
  humanitarnej oraz szczegółowe procedury postępowania dotyczące przyjmowania i
  wydawania produktów leczniczych przeznaczonych na pomoc humanitarną.
                                        
                                    Art. 73.
W sprawach dotyczących obrotu produktami leczniczymi nieuregulowanych w ustawie,
stosuje się odpowiednio przepisy ustawy Prawo działalności gospodarczej.
                                        
                                   Rozdział 6
                            Hurtownie farmaceutyczne
                                        
                                    Art. 74.
1. Podjęcie działalności gospodarczej w zakresie prowadzenia hurtowni
  farmaceutycznej wymaga uzyskania zezwolenia Głównego Inspektora
  Farmaceutycznego.
2. Wydanie zezwolenia, odmowa wydania zezwolenia, zmiana oraz cofnięcie
  zezwolenia dokonywane jest w drodze decyzji, wydawanej przez Głównego
  Inspektora Farmaceutycznego, z zastrzeżeniem ust. 3 i 4.
3. Wydanie zezwolenia, odmowa wydania zezwolenia, zmiana oraz cofnięcie
  zezwolenia na prowadzenie hurtowni farmaceutycznej produktów leczniczych
  weterynaryjnych, dokonywane jest w drodze decyzji wydawanej przez Głównego
  Lekarza Weterynarii.
4. O wydaniu decyzji w sprawach, o których mowa w ust. 3 Główny Lekarz
  Weterynarii zawiadamia Głównego Inspektora Farmaceutycznego.
5. Prowadzenie obrotu hurtowego środkami odurzającymi, substancjami
  psychotropowymi i prekursorami grupy I-R wymaga dodatkowego zezwolenia
  określonego odrębnymi przepisami.
                                        
                                    Art. 75.
1. Wniosek o udzielenie zezwolenia na prowadzenie hurtowni farmaceutycznej,
  zwany dalej "wnioskiem", powinien zawierać:
   1) oznaczenie przedsiębiorcy ubiegającego się o zezwolenie,
   2) siedzibę i adres przedsiębiorcy,
   3) określenie rodzajów produktów leczniczych mających stanowić przedmiot
     obrotu w przypadku ograniczenia asortymentu,
   4) wskazanie miejsca i pomieszczeń przeznaczonych na prowadzenie hurtowni
     farmaceutycznej,
   5) wskazanie dodatkowych komór przeładunkowych, o których mowa w art. 76,
     zlokalizowanych poza miejscem prowadzenia hurtowni farmaceutycznej, jeżeli
     takie występują,
   6) datę podjęcia zamierzonej działalności,
   7) datę sporządzenia wniosku i podpis osoby składającej wniosek.
2. Do wniosku należy załączyć:
   1) wyciąg z rejestru zgodnie z odrębnymi przepisami,
   2) tytuł prawny do pomieszczeń hurtowni,
   3) plan i opis techniczny pomieszczeń hurtowni, z uwzględnieniem ust. 1 pkt
     5, sporządzony przez osobę uprawnioną zgodnie z odrębnymi przepisami,
   4) uwierzytelnione odpisy dokumentów stwierdzających uprawnienia osoby
     wykwalifikowanej odpowiedzialnej za prowadzenie hurtowni oraz jej
     oświadczenie, że podejmie się tych obowiązków,
   5) opis procedur postępowania umożliwiających skuteczne wstrzymywanie lub
     wycofywanie produktu leczniczego z obrotu i aptek szpitalnych.
3. W przypadku, gdy przedsiębiorca zamierza prowadzić hurtownię w dwóch lub
  więcej miejscach, na każde miejsce działalności należy złożyć odrębny
  wniosek.
4. Wniosek, o którym mowa w ust. 1, przedsiębiorca składa do Głównego
  Inspektora Farmaceutycznego, a w przypadku hurtowni farmaceutycznej produktów
  leczniczych weterynaryjnych do Głównego Lekarza Weterynarii.
                                        
                                    Art. 76.
1. Zezwolenie na prowadzenie hurtowni farmaceutycznej zawierać powinno:
   1) nazwę przedsiębiorcy i jego siedzibę,
   2) nazwę hurtowni farmaceutycznej, jeżeli taka występuje,
   3) numer zezwolenia,
   4) miejsce prowadzenia hurtowni farmaceutycznej,
   5) wskazanie dodatkowych komór przeładunkowych, jeżeli takie występują.
   6) okres ważności zezwolenia, jeżeli jest ograniczony,
   7) podstawowe warunki prowadzenia hurtowni farmaceutycznej oraz obowiązki
     nałożone na przedsiębiorcę w związku z prowadzeniem hurtowni
     farmaceutycznej,
   8) określenie rodzajów produktów leczniczych do prowadzenia obrotu, którymi
     upoważniona jest hurtownia, w przypadku ograniczenia asortymentu.
2. Zezwolenie na prowadzenie hurtowni wydaje się na czas nieokreślony, chyba że
  wnioskodawca wystąpił o wydanie zezwolenia na czas określony.
3. Komora przeładunkowa stanowi element systemu transportowego hurtowni i może
  być zlokalizowana poza miejscem prowadzenia hurtowni. Do produktów
  leczniczych znajdujących się w komorach przeładunkowych należy dołączyć
  dokumentację transportową , w tym określającą czas dostawy tych produktów do
  komory.
4. Pomieszczenia komory przeładunkowej muszą odpowiadać warunkom technicznym
  wymaganym dla pomieszczeń hurtowni farmaceutycznej, co stwierdza w drodze
  postanowienia wojewódzki inspektor farmaceutyczny, na którego terenie
  zlokalizowana jest komora przeładunkowa.
5. Komory przeładunkowe znajdujące się poza miejscem prowadzenia hurtowni mogą
  służyć przedsiębiorcy posiadającemu zezwolenie na prowadzenie hurtowni
  farmaceutycznej, do czasowego składowania, nie dłużej niż 36 godzin,
  produktów leczniczych wyłącznie w zamkniętych opakowaniach transportowych lub
  w zbiorczych opakowaniach wytwórcy w warunkach określonych dla danych
  produktów leczniczych.
6. Uruchomienie komory przeładunkowej może nastąpić, jeżeli w terminie 14 dni
  od daty zgłoszenia przez przedsiębiorcę, o którym mowa w ust. 1 pkt 1, Główny
  Inspektor Farmaceutyczny nie wniesie sprzeciwu. Do zgłoszenia należy dołączyć
  postanowienie, o którym mowa w ust. 4.
                                        
                                    Art. 77.
1. Przedsiębiorca podejmujący działalność polegającą na prowadzeniu hurtowni
  farmaceutycznej powinien:
   1) dysponować obiektami umożliwiającymi prawidłowe prowadzenie obrotu
     hurtowego,
   2) zatrudniać osobę wykwalifikowaną - kierownika hurtowni - odpowiedzialną
     za prowadzenie hurtowni odpowiadającą wymogom określonym w art. 84,
   3) wypełniać obowiązki określone w art. 78.
2. Przepis ust. 1 pkt 2 nie stosuje się, jeżeli podejmującym działalność jest
  magister farmacji spełniający wymagania, o których mowa w art. 84, osobiście
  pełniący funkcję kierownika.
                                        
                                    Art. 78.
1. Do obowiązków przedsiębiorcy prowadzącego działalność polegającą na
  prowadzeniu hurtowni farmaceutycznej należy:
   1) zakup produktów leczniczych i wyrobów medycznych wyłącznie od
     przedsiębiorcy zajmującego się wytwarzaniem lub prowadzącego obrót
     hurtowy,
   2) posiadanie jedynie produktów leczniczych uzyskiwanych od podmiotów
     uprawnionych do ich dostarczania,
   3) dostarczanie produktów leczniczych wyłącznie podmiotom uprawnionym,
   4) przestrzeganie Dobrej Praktyki Dystrybucyjnej,
   5) zapewnienie stałych dostaw odpowiedniego asortymentu.
2. Minister właściwy do spraw zdrowia określi, w drodze rozporządzenia, wykaz
  podmiotów uprawnionych do zakupu produktów leczniczych w hurtowniach
  farmaceutycznych uwzględniając w szczególności zakres prowadzonej
  działalności przez poszczególne podmioty.
                                        
                                    Art. 79.
Minister właściwy do spraw zdrowia, a w odniesieniu do hurtowni farmaceutycznej
prowadzącej produkty lecznicze weterynaryjne w porozumieniu z ministrem
właściwym do spraw rolnictwa określa, w drodze rozporządzenia, procedury Dobrej
Praktyki Dystrybucyjnej, uwzględniając w szczególności:
   1) zasady przechowywania produktów leczniczych zgodnie z warunkami
     określonymi w pozwoleniu na dopuszczenie do obrotu,
   2) utrzymanie właściwego stanu technicznego i sanitarnego lokalu,
   3) zasady i tryb przyjmowania i wydawania produktów leczniczych,
   4) warunki transportu i załadunku,
   5) procedury prawidłowego prowadzenia hurtowni, w tym czynności należące do
     pracownika przyjmującego i wydającego towar, oraz zasady i tryb
     sporządzania protokołu przyjęcia,
   6) sposób powierzania zastępstwa osoby wykwalifikowanej odpowiedzialnej za
     prowadzenie hurtowni w zakresie zadań, o których mowa w art. 85.
                                        
                                    Art. 80.
1. Główny Inspektor Farmaceutyczny odmawia udzielenia zezwolenia na prowadzenie
  hurtowni farmaceutycznej:
   1) gdy wnioskodawca nie spełnia warunków prowadzenia hurtowni określonych w
     art. 77-79,
   2) gdy wnioskodawcy w okresie trzech lat przed złożeniem wniosku cofnięto
     zezwolenie na prowadzenie apteki lub hurtowni farmaceutycznej,
   3) gdy wnioskodawca prowadzi lub wystąpił z wnioskiem o wydanie zezwolenia
     na prowadzenie apteki.
2. W przypadku hurtowni produktów leczniczych weterynaryjnych decyzje, o
  których mowa w ust. 1, wydaje Główny Lekarz Weterynarii.
                                        
                                    Art. 81.
1. Główny Inspektor Farmaceutyczny cofa zezwolenie na prowadzenie hurtowni
  farmaceutycznej, o ile zachodzą przesłanki, o których mowa w art. 32 ust. 1
  ustawy z dnia 19 listopada 1999 r. - Prawo działalności gospodarczej lub
  przedsiębiorca prowadzi obrót produktami leczniczymi nie dopuszczonymi do
  obrotu.
2. Główny Inspektor Farmaceutyczny, może cofnąć zezwolenie, w szczególności
  jeżeli:
   1) pomimo uprzedzenia, przedsiębiorca uniemożliwia lub utrudnia wykonywanie
     czynności urzędowych przez Inspekcję Farmaceutyczną,
   2) przedsiębiorca przechowuje produkty lecznicze niezgodnie z warunkami
     dopuszczenia do obrotu,
   3) przedsiębiorca nie uruchomił hurtowni w ciągu 4 miesięcy od dnia
     uzyskania zezwolenia lub nie prowadzi działalności objętej zezwoleniem
     przez okres co najmniej sześciu miesięcy.
3. Zezwolenie na prowadzenie hurtowni farmaceutycznej wygasa:
   1) w przypadku śmierci osoby, na rzecz której zostało wydane zezwolenie,
   2) wykreślenia spółki z rejestru prowadzonego zgodnie z odrębnymi
     przepisami.
4. Cofnięcie lub stwierdzenie wygaśnięcia następuje w drodze decyzji organu,
  który wydał zezwolenie na prowadzenie hurtowni.
                                        
                                    Art. 82.
O cofnięciu lub wygaśnięciu zezwolenia na prowadzenie hurtowni farmaceutycznej
Główny Inspektor Farmaceutyczny zawiadamia:
   1) właściwe organy celne,
   2) właściwe organy państw członkowskich Unii Europejskiej .
                                        
                                    Art. 83.
1. Główny Inspektor Farmaceutyczny prowadzi Rejestr Zezwoleń na Prowadzenie
  Hurtowni Farmaceutycznej.
2. Rejestr, o którym mowa w ust. 1, powinien zawierać dane, wymienione w art.
  76 ust. 1 pkt 1-6 i 8.
3. Wydanie zezwolenia, jego zmiana, cofnięcie lub wygaśnięcie wymaga
  wprowadzenia stosownych zmian w rejestrze, o którym mowa w ust. 1.
                                        
                                    Art. 84.
1. Osobą wykwalifikowaną, o której mowa w art. 77 ust. 1 pkt 2, może być
  farmaceuta mający dwuletni staż pracy w hurtowni farmaceutycznej lub w
  aptece, z zastrzeżeniem ust. 2-4.
2. Osobą wykwalifikowaną w hurtowni produktów leczniczych weterynaryjnych może
  być także lekarz weterynarii posiadający prawo wykonywania zawodu i dwuletni
  staż pracy w zawodzie lekarza weterynarii, pod warunkiem, że jest to jego
  jedyne miejsce zatrudnienia w zawodzie lekarza weterynarii oraz nie jest
  właścicielem lub współwłaścicielem zakładu leczniczego dla zwierząt i nie
  prowadzi praktyki lekarsko-weterynaryjnej.
3. Osobą wykwalifikowaną odpowiedzialną za prowadzenie hurtowni
  farmaceutycznej, prowadzącej obrót wyłącznie gazami medycznymi może być także
  osoba posiadająca świadectwo maturalne oraz odpowiednie przeszkolenie
  w zakresie bezpieczeństwa i higieny pracy.
4. Nie można równocześnie być osobą wykwalifikowaną odpowiedzialną za
  prowadzenie hurtowni farmaceutycznej i pełnić funkcji kierownika apteki.
5. Osobą wykwalifikowaną odpowiedzialną za prowadzenie hurtowni farmaceutycznej
  można być tylko w jednej hurtowni farmaceutycznej.
                                        
                                    Art. 85.
Do obowiązków osoby wykwalifikowanej odpowiedzialnej za prowadzenie hurtowni
farmaceutycznej należy przestrzeganie Dobrej Praktyki Dystrybucyjnej a zwłaszcza
wydawanie uprawnionym podmiotom produktów leczniczych, a ponadto:
   1) przekazywanie organom Inspekcji Farmaceutycznej informacji o podejrzeniu
     lub stwierdzeniu, że dany produkt leczniczy nie odpowiada ustalonym dla
     niego wymaganiom jakościowym,
   2) wstrzymywanie i wycofywanie z obrotu i stosowania produktów leczniczych,
     po uzyskaniu decyzji właściwego organu,
   3) przekazywanie Prezesowi Urzędu informacji o niepożądanym działaniu
     produktu leczniczego,
   4) właściwy przebieg szkoleń dla personelu w zakresie powierzonych im
     obowiązków.
                                                                                
                                   Rozdział 7
                                     Apteki
                                        
                                    Art. 86.
1. Apteka jest placówką ochrony zdrowia publicznego, w której osoby uprawnione
  świadczą w szczególności usługi farmaceutyczne, o których mowa w ust. 2.
2. Nazwa apteka zastrzeżona jest wyłącznie dla miejsca świadczenia usług
  farmaceutycznych obejmujących:
   1) wydawanie produktów leczniczych i wyrobów medycznych, określonych w
     odrębnych przepisach,
   2) sporządzanie leków recepturowych, w terminie nie dłuższym niż 48 godzin
     od złożenie recepty przez pacjenta, a w przypadku recepty na lek
     recepturowy zawierający środki odurzające lub oznaczonej "wydać
     natychmiast", w ciągu 4 godzin,
   3) sporządzenie leków aptecznych,
   4) udzielanie informacji o produktach leczniczych i wyrobach medycznych.
3. W odniesieniu do aptek szpitalnych usługą farmaceutyczną jest również:
   1) sporządzanie leków do żywienia pozajelitowego,
   2) sporządzanie leków do żywienia dojelitowego,
   3) przygotowywanie leków w dawkach dziennych, w tym leków cytostatycznych,
   4) wytwarzanie płynów infuzyjnych,
   5) organizowanie zaopatrzenia szpitala w produkty lecznicze i wyroby
     medyczne,
   6) przygotowywanie roztworów do hemodializy i dializy dootrzewnowej,
   7) udział w monitorowaniu działań niepożądanych leków,
   8) udział w badaniach klinicznych prowadzonych na terenie szpitala,
   9) udział w racjonalizacji farmakoterapii,
  10) współuczestniczenie w prowadzeniu gospodarki produktami leczniczymi i
     wyrobami medycznymi w szpitalu.
4. W aptekach szpitalnych poza udzielaniem usług farmaceutycznych:
   1) prowadzona jest ewidencja próbek do badań klinicznych oraz uzyskiwanych
     darów produktów leczniczych i wyrobów medycznych,
   2) ustalane są procedury wydawania produktów leczniczych lub wyrobów
     medycznych przez aptekę szpitalną na oddziały oraz dla pacjenta.
5. W aptekach ogólnodostępnych mogą być wydawane na podstawie recepty produkty
  lecznicze lub sporządzane leki recepturowe przeznaczone dla zwierząt, z
  których lub od których nie pozyskuje się środków spożywczych.
6. Dopuszcza się wydanie z apteki na receptę lekarza weterynarii produktu
  leczniczego lub leku recepturowego przeznaczonego do zastosowania u zwierząt,
  z których lub od których pozyskuje się środki spożywcze w sytuacji ratowania
  życia lub zdrowia zwierzęcia, a zwłaszcza uniknięcia cierpienia zwierzęcia.
7. Minister właściwy do spraw rolnictwa w porozumieniu z ministrem właściwym do
  spraw zdrowia określi, w drodze rozporządzenia, sposób postępowania przy
  zastosowaniu produktów leczniczych w sytuacji, o której mowa w ust. 6, sposób
  oznaczania recept na podstawie których mogą być te produkty lecznicze
  wydawane, uwzględniając konieczność zapewnienia, że żywność otrzymana od
  leczonych zwierząt nie zawiera pozostałości szkodliwych dla konsumenta.
8. W aptekach ogólnodostępnych na wydzielonych stoiskach, można sprzedawać
  produkty określone w art. 72 ust. 5 posiadające wymagane prawem atesty lub
  zezwolenia pod warunkiem, że ich przechowywanie i sprzedaż nie będą
  przeszkadzać podstawowej działalności apteki.
9. Minister właściwy do spraw zdrowia może określić, w drodze rozporządzenia,
  inne rodzaje działalności niż określone w ust. 2-4 i 8 związane z ochroną
  zdrowia dopuszczalne do prowadzenia w aptece.
                                        
                                    Art. 87.
1. Apteki dzielą się na:
   1) ogólnodostępne,
   2) szpitalne, zaopatrujące oddziały szpitalne lub inne nie wymienione z
     nazwy zakłady przeznaczone dla osób, których stan zdrowia wymaga
     udzielania całodobowych lub całodziennych świadczeń zdrowotnych
     wykonywanych w tym zakładzie lub jednostce organizacyjnej wchodzącej w
     skład zakładu,
   3) zakładowe, zaopatrujące w zakładach opieki zdrowotnej, utworzonych przez
     Ministra Obrony Narodowej i Ministra Sprawiedliwości, gabinety, pracownie,
     izby chorych i oddziały terapeutyczne, a także inne nie wymienione z nazwy
     zakłady przeznaczone dla osób, których stan zdrowia wymaga udzielenia
     całodobowych lub całodziennych świadczeń zdrowotnych wykonywanych w tym
     zakładzie lub jednostce organizacyjnej wchodzącej w skład zakładu.
2. Apteki ogólnodostępne przeznaczone są do:
   1) zaopatrywania ludności w produkty lecznicze, leki apteczne, leki
     recepturowe, wyroby medyczne i inne artykuły, o których mowa w art. 86
     ust. 8,
   2) wykonywania czynności określonych w art. 86 ust. 1 i 2.
3. Wojewódzki inspektor farmaceutyczny może zwolnić jednostki, o których mowa w
  ust. 1 pkt 2 z obowiązku prowadzenia apteki szpitalnej, uwzględniając:
   1) rodzaj udzielanych świadczeń,
   2) liczbę łóżek oraz ich wykorzystanie.
4. Funkcję apteki szpitalnej w jednostkach, o których mowa w ust. 3, spełnia
  Dział Farmacji Szpitalnej, do którego należy wykonywanie zadań określonych w
  art. 86 ust. 2 pkt 1 i 4, ust. 3 pkt 5, 7, 9 i 10 oraz ust. 4.
                                        
                                    Art. 88.
1. W aptece ogólnodostępnej musi być ustanowiony aptekarz w rozumieniu ustawy z
  dnia 19 kwietnia 1991 r. o izbach aptekarskich (Dz.U. Nr 41, poz. 179 i Nr
  105, poz. 452, z 1997 r. Nr 43, poz. 272 i Nr 121, poz. 770 oraz z 1998 r. Nr
  106, poz. 668 z 2000 r. Nr 120, poz. 1268) odpowiedzialny za prowadzenie
  apteki, zwany dalej "kierownikiem apteki"; można być kierownikiem apteki
  tylko w jednej aptece.
2. Kierownikiem apteki może być aptekarz, który nie przekroczył 65 roku życia,
  posiadający prawo samodzielnego wykonywania zawodu aptekarza, specjalizację
  uprawniającą do prowadzenia apteki i co najmniej trzyletni staż pracy w
  aptece.
3. Za zgodą wojewódzkiego inspektora farmaceutycznego wydaną na wniosek
  zainteresowanego po zasięgnięciu opinii okręgowej izby aptekarskiej
  prowadzącemu aptekę, który ukończył 65 lat, okres o którym mowa w ust. 2 może
  być przedłużony do 70 roku życia.
4. Kierownik apteki wyznacza, na czas swojej nieobecności spowodowanej chorobą
  lub urlopem, aptekarza do jego zastępowania, w trybie określonym w art. 95
  ust. 4 pkt 5.
5. Do zadań kierownika apteki należy:
   1) organizację pracy w aptece, przyjmowanie, wydawanie, przechowywanie,
     oznakowanie i tożsamość produktów leczniczych i wyrobów medycznych,
     prawidłowe sporządzanie leków recepturowych i leków aptecznych oraz
     udzielanie informacji o lekach,
   2) nadzór nad praktykami studenckimi oraz praktykami techników
     farmaceutycznych,
   3) przekazywanie Prezesowi Urzędu informacji o niepożądanym działaniu
     produktu leczniczego lub wyrobu medycznego,
   4) przekazywanie organom Inspekcji Farmaceutycznej informacji o podejrzeniu
     lub stwierdzeniu, że dany produkt leczniczy nie odpowiada ustalonym dla
     niego wymaganiom jakościowym,
   5) zakup produktów leczniczych i wyrobów medycznych wyłącznie od podmiotów
     posiadających zezwolenie na prowadzenie hurtowni farmaceutycznej oraz ich
     wydawanie zgodnie z art. 96,
   6) prowadzenie ewidencji zatrudnionych w aptece osób wymienionych w art. 90,
   7) przekazywanie okręgowym izbom aptekarskim danych niezbędnych do
     prowadzenia rejestru aptekarzy przewidzianego ustawą o izbach
     aptekarskich.
6. Minister właściwy do spraw zdrowia określi, w drodze rozporządzenia, wzór
  prowadzenia ewidencji osób, o których mowa w ust. 5, uwzględniając dane takie
  jak:
   1) imiona i nazwiska magistra farmacji lub technika farmaceutycznego,
   2) data i miejsce urodzenia magistra farmacji lub technika farmaceutycznego,
   3) numer i data dyplomu (świadectwa) ukończenia uczelni (szkoły) przez
     magistra farmacji lub technika farmaceutycznego oraz nazwa uczelni lub
     szkoły wydającej dyplom (świadectwo),
   4) numer i data wydania zaświadczenia o prawie wykonywania zawodu magistra
     farmacji,
   5) numer i data wydania zaświadczenia o odbyciu rocznej praktyki przez
     magistra farmacji,
   6) numer i data wydania zaświadczenia stwierdzającego posiadanie przez
     magistra farmacji stopnia specjalizacji,
   7) data i podpis kierownika apteki.
   
                                    Art. 89.
1. Farmaceuta może uzyskać tytuł specjalisty, potwierdzający posiadanie
  określonych kwalifikacji zawodowych, po odbyciu przeszkolenia ustalonego
  programem specjalizacji i zdaniu egzaminu.
2. Minister właściwy do spraw zdrowia, po zasięgnięciu opinii Naczelnej Rady
  Aptekarskiej oraz Polskiego Towarzystwa Farmaceutycznego określa, w drodze
  rozporządzenia, wykaz specjalizacji farmaceutycznych, w tym wymaganych do
  prowadzenia apteki, określając w szczególności, ramowe programy
  specjalizacji, sposób i tryb odbywania szkolenia specjalizacyjnego i zdawania
  egzaminu oraz jednostki prowadzące szkolenie i przeprowadzające egzamin, a
  także wysokość opłat za szkolenie i egzamin.
                                        
                                    Art. 90.
Przy wykonywaniu w aptece czynności fachowych mogą być zatrudnieni wyłącznie
farmaceuci i technicy farmaceutyczni w granicach ich uprawnień zawodowych.
                                        
                                    Art. 91.
1. Technik farmaceutyczny posiadający dwuletnią praktykę w aptece w pełnym
  wymiarze czasu pracy, może wykonywać w aptece czynności fachowe polegające na
  sporządzaniu, wytwarzaniu, wydawaniu produktów leczniczych i wyrobów
  medycznych za wyjątkiem produktów leczniczych mających w swoim składzie:
   1) substancje bardzo silnie działające określone w Urzędowym Wykazie
     Produktów Leczniczych dopuszczonych do obrotu na terytorium
     Rzeczypospolitej Polskiej,
   2) substancje odurzające,
   3) substancje psychotropowe grupy I-P oraz II-P
 - określone w odrębnych przepisach.
2. Technik farmaceutyczny, o którym mowa w ust. 1, może również wykonywać
  czynności pomocnicze przy sporządzaniu i przygotowywaniu preparatów leczni
  czych, o których mowa w art. 86 ust. 3 pkt 1-4 oraz pkt 6.
3. Minister właściwy do spraw zdrowia określa, w drodze rozporządzenia, program
  praktyki w aptece oraz sposób i tryb jej odbywania przez technika
  farmaceutycznego, uwzględniając w szczególności zakres wiedzy niezbędnej do
  wykonywania czynności określonych w ust. 1 i 2, obowiązki opiekuna praktyki,
  zakres czynności, które mogą być wykonywane samodzielnie przez praktykanta,
  formę i sposób prowadzenia dziennika praktyki aptecznej.
                                        
                                    Art. 92.
W godzinach czynności apteki powinien być w niej obecny aptekarz.
                                        
                                    Art. 93.
1. W aptece szpitalnej oraz zakładowej ustanawia się kierownika apteki.
2. Do kierownika apteki szpitalnej lub zakładowej stosuje się odpowiednio
  przepisy art. 88 ust. 2-5.
                                        
                                    Art. 94.
1. Rozkład godzin pracy aptek ogólnodostępnych powinien być dostosowany do
  potrzeb ludności i zapewniać dostępność świadczeń również w porze nocnej, w
  niedzielę, święta i inne dni wolne od pracy.
2. Rozkład godzin pracy aptek ogólnodostępnych na danym terenie ustala zarząd
  powiatu po zasięgnięciu opinii zarządu gmin z terenu powiatu i samorządu
  aptekarskiego.
3. Minister właściwy do spraw zdrowia po zasięgnięciu opinii Naczelnej Rady
  Aptekarskiej określa, w drodze rozporządzenia:
   1) maksymalną wysokość dopłat, które są pobierane przez aptekę za ekspedycję
     w porze nocnej uwzględniając potrzebę wydania leku,
   2) grupę produktów leczniczych za wydawanie, których w porze nocnej, nie
     pobiera się opłaty, biorąc pod uwagę konieczność udzielenia pomocy
     ratującej życie lub zdrowie.
                                        
                                    Art. 95.
1. Apteki ogólnodostępne są obowiązane do posiadania produktów leczniczych i
  wyrobów medycznych w ilości i asortymencie niezbędnym do zaspokojenia potrzeb
  zdrowotnych miejscowej ludności ze szczególnym uwzględnieniem leków
  refundowanych, na które ustalono limit ceny na podstawie odrębnych przepisów,
  z zastrzeżeniem ust. 2.
2. Wojewódzki inspektor farmaceutyczny na wniosek kierownika apteki może
  zwolnić aptekę z prowadzenia środków odurzających grupy I-N i substancji
  psychotropowych grupy II-P.
3. Jeżeli w aptece ogólnodostępnej brak poszukiwanego produktu leczniczego, w
  tym również leku recepturowego aptekarz powinien zapewnić jego nabycie w tej
  aptece w terminie uzgodnionym z pacjentem.
4. Minister właściwy do spraw zdrowia określa, w drodze rozporządzenia,
  podstawowe warunki prowadzenia apteki uwzględniając w szczególności:
   1) warunki przechowywania produktów leczniczych i wyrobów medycznych,
   2) warunki sporządzania leków recepturowych i aptecznych, w tym w warunkach
     aseptycznych,
   3) warunki sporządzania produktów homeopatycznych,
   4) prowadzenie dokumentacji w szczególności zakupywanych, sprzedawanych,
     sporządzanych, wstrzymywanych i wycofywanych z obrotu produktów
     leczniczych lub wyrobów medycznych,
   5) szczegółowe zasady powierzania zastępstwa kierownika apteki na czas
     określony i powiadamiania wojewódzkiego inspektora farmaceutycznego i
     okręgowej izby aptekarskiej,
   6) sposób i tryb przeprowadzania kontroli przyjmowania do apteki produktów
     leczniczych i wyrobów medycznych,
   7) tryb zwalniania z prowadzania środków odurzających grupy I-N i substancji
     psychotropowych grupy II- P,
   8) warunki i tryb przekazywania przez kierownika apteki określonych
     informacji o obrocie i stanie posiadania określonych produktów leczniczych
     i wyrobów medycznych.
                                        
                                    Art. 96.
1. Produkty lecznicze i wyroby medyczne wydawane są z apteki ogólnodostępnej
  przez farmaceutę lub technika farmaceutycznego w ramach jego uprawnień
  zawodowych:
   1) na podstawie recepty,
   2) bez recepty,
   3) na podstawie zapotrzebowania uprawnionych jednostek organizacyjnych lub
     osób fizycznych uprawnionych na podstawie odrębnych przepisów.
2. W przypadku nagłego zagrożenia zdrowia lub życia, aptekarz może wydać bez
  recepty lekarskiej produkt leczniczy zastrzeżony do wydawania na receptę w
  najmniejszym terapeutycznym opakowaniu z wyłączeniem środków odurzających,
  substancji psychotropowych i prekursorów grupy I-R.
3. Fakt wydania produktu leczniczego, o którym mowa w ust. 2, aptekarz
  odnotowuje na sporządzanej recepcie farmaceutycznej; recepta farmaceutyczna
  powinna zawierać nazwę wydanego produktu leczniczego, dawkę, przyczynę
  wydania produktu leczniczego, tożsamość i adres osoby, dla której produkt
  leczniczy został wydany, datę wydania, podpis i pieczątkę aptekarza. Recepta
  farmaceutyczna zastępuje receptę za 100% odpłatnością i podlega
  ewidencjonowaniu.
4. Farmaceuta i technik farmaceutyczny mogą odmówić wydania produktu
  leczniczego, jeżeli jego wydanie może zagrażać życiu lub zdrowiu pacjenta.
5. Produkty lecznicze i wyroby medyczne wydane z apteki nie podlegają zwrotowi,
  z zastrzeżeniem ust. 6.
6. Przepis ust. 5 nie dotyczy produktu leczniczego lub wyrobu medycznego
  zwracanego aptece, z powodu wady jakościowej lub niewłaściwego ich wydania.
7. Minister właściwy do spraw zdrowia, a w odniesieniu do aptek szpitalnych i
  zakładowych podległych Ministrowi Obrony Narodowej i Ministrowi
  Sprawiedliwości odpowiednio Minister Obrony Narodowej i Minister
  Sprawiedliwości określa, w drodze rozporządzenia, wydawanie z apteki
  produktów leczniczych i wyrobów medycznych, uwzględniając w szczególności:
   1) obowiązki osób realizujących receptę lub zapotrzebowanie, sporządzających
     lek recepturowy lub apteczny,
   2) przypadki, kiedy można odmówić wydania produktu leczniczego lub wyrobu
     medycznego,
   3) dane jakie powinno zawierać zapotrzebowanie na zakup produktów
     leczniczych lub wyrobów medycznych,
   4) sposób i tryb ewidencjonowania, o których mowa w ust. 3.
                                        
                                    Art. 97.
1. Apteka ogólnodostępna może stanowić odrębny budynek lub może być usytuowana
  w obiekcie o innym przeznaczeniu pod warunkiem wydzielenia od innych lokali
  obiektu i innej działalności,
2. Lokal apteki ogólnodostępnej obejmuje powierzchnię podstawową i powierzchnię
  pomocniczą. Izba ekspedycyjna wchodząca w skład powierzchni podstawowej musi
  stwarzać warunki zapewniające dostęp osób niepełnosprawnych.
3. Powierzchnia podstawowa apteki ogólnodostępnej, nie może być mniejsza niż
  100 m2. Dopuszcza się, aby w aptekach ogólnodostępnych zlokalizowanych w
  miejscowościach liczących do 1500 mieszkańców oraz na terenach wiejskich
  powierzchnia podstawowa była nie mniejsza niż 60 m2.
4. W przypadku sporządzania produktu homeopatrycznego powierzchnia podstawowa
  apteki w zależności od asortymentu tych produktów musi być odpowiednio
  zwiększona.
5. Minister właściwy do spraw zdrowia, po zasięgnięciu opinii Naczelnej Rady
  Aptekarskiej określi, w drodze rozporządzenia, wykaz pomieszczeń wchodzących
  w skład powierzchni podstawowej i pomocniczej apteki uwzględniając w
  szczególności wielkość poszczególnych pomieszczeń mając na względzie
  zapewnienie realizacji zadań apteki.
                                    Art. 98.
1. Lokal apteki szpitalnej - jego wielkość, rodzaj, liczba pomieszczeń, z
  uwzględnieniem ust. 5 i 6, powinna wynikać z rodzaju wykonywanych przez
  aptekę czynności, przy uwzględnieniu profilu leczniczego, a także ilości
  wykonywanych świadczeń zdrowotnych w placówce, w której została utworzona.
2. Powierzchnia podstawowa lokalu apteki szpitalnej nie może być mniejsza niż
  80 m2.
3. W przypadku sporządzania leków recepturowych, przygotowywania leków do
  żywienia pozajelitowego, dojelitowego, indywidualnych dawek terapeutycznych
  oraz dawek leków cytostatycznych powierzchnię podstawową, należy zwiększyć w
  zależności od rodzaju udzielanych świadczeń.
4. W przypadku prowadzenia pracowni płynów infuzyjnych powierzchnię podstawową,
  należy zwiększyć o powierzchnię na utworzenie pracowni płynów infuzyjnych
  oraz laboratorium kontroli jakości z możliwością przeprowadzania badań fizyko
  chemicznych, mikrobiologicznych i biologicznych. Za zgodą wojewódzkiego
  inspektora farmaceutycznego badania biologiczne mogą być wykonywane w innej
  jednostce.
5. Minister właściwy do spraw zdrowia określa, w drodze rozporządzenia,
  szczegółowe wymogi, jakim powinien odpowiadać lokal apteki, w szczególności
  określając jego organizację i wyposażenie.
6. Minister Obrony Narodowej i Minister Sprawiedliwości w porozumieniu, z
  ministrem właściwym do spraw zdrowia, określą w drodze rozporządzeń,
  szczegółowe wymagania jakim powinien odpowiadać lokal apteki zakładowej, o
  którym mowa w art. 87 ust. 1 pkt 3, w szczególności określając jego
  organizację i wyposażenie.
                                        
                                    Art. 99.
1. Apteka ogólnodostępna może być prowadzona tylko na podstawie uzyskanego
  zezwolenia na prowadzenie apteki.
2. Udzielenie, odmowa udzielenia, zmiana, cofnięcie lub stwierdzenie
  wygaśnięcia zezwolenia na prowadzenie apteki należy do wojewódzkiego
  inspektora farmaceutycznego.
3. Zezwolenia, o których mowa w ust. 1, nie wydaje się, jeżeli podmiot
  ubiegający się o zezwolenie prowadzi lub wystąpił z wnioskiem o wydanie
  zezwolenia na prowadzenie obrotu hurtowego produktami leczniczymi.
4. Prawo do uzyskania zezwolenia na prowadzenie apteki posiada wyłącznie
  farmaceuta, który jest przedsiębiorcą w rozumieniu ustawy z dnia 19 listopada
  1999 r. - Prawo działalności gospodarczej oraz
   1) posiada obywatelstwo polskie lub jednego z państw członkowskich Unii
     Europejskiej,
   2) zatrudnia osobę odpowiedzialną za prowadzenie apteki, o której mowa w
     art. 88 ust. 2, dającą rękojmię należytego prowadzenia apteki, co
     potwierdzone jest przez właściwą okręgową izbę aptekarską,
   3) przedstawi oświadczenie o niewykonywaniu zawodu lekarza - dotyczy lekarza
     i lekarza stomatologa.
5. Farmaceuta może uzyskać wyłącznie jedno zezwolenie na prowadzenie apteki
  ogólnodostępnej.
6. Przepis ust. 4 pkt 2 nie dotyczy farmaceuty, który jest aptekarzem
  posiadającym uprawnienia, o których mowa w art. 88 ust. 2, potwierdzone przez
  właściwą okręgową izbę aptekarską.
                                    Art. 100.
1. Farmaceuta występujący o zezwolenie na prowadzenie apteki ogólnodostępnej
  składa wniosek zawierający:
   1) imię, nazwisko oraz adres farmaceuty,
   2) nr PESEL i NIP osoby o której mowa w pkt 1,
   3) wskazanie adresu apteki,
   4) nazwę apteki, o ile taka występuje,
   5) datę podjęcia działalności,
   6) datę sporządzenia wniosku i podpis osoby składającej wniosek.
2. Do wniosku należy dołączyć:
   1) tytuł prawny do pomieszczeń apteki ogólnodostępnej,
   2) wyciąg z rejestru zgodnie z odrębnymi przepisami,
   3) plan i opis techniczny pomieszczeń przeznaczonych na aptekę sporządzony
     przez osobę uprawnioną,
   4) opinię Inspekcji Sanitarnej o lokalu zgodnie z odrębnymi przepisami,
   5) imię i nazwisko aptekarza odpowiedzialnego za prowadzenie apteki oraz
     dokumenty potwierdzające spełnienie wymogów określonych w art. 88 ust. 2.
3. Wniosek, o którym mowa w ust. 1, farmaceuta ubiegający się o zezwolenie
  składa do wojewódzkiego inspektora farmaceutycznego.
4. Minister właściwy do spraw zdrowia określa, w drodze rozporządzenia, dane
  wymagane w opisie technicznym lokalu, uwzględniające w szczególności
  usytuowanie lokalu, jego dostępność, warunki dostaw towaru, dane dotyczące
  powierzchni podstawowej i pomocniczej.
                                        
                                    Art. 101.
Wojewódzki Inspektor Farmaceutyczny odmawia udzielenia zezwolenia na prowadzenie
apteki ogólnodostępnej, gdy:
   1) wnioskodawca nie spełnia warunków określonych w art. 88, art. 97, art. 99
     ust. 4 oraz art. 100 ust. 2 i ust. 4,
   2) wnioskodawcy w okresie trzech lat przed złożeniem wniosku cofnięto
     zezwolenie na prowadzenie apteki,
   3) wnioskodawca prowadzi lub wystąpił z wnioskiem o wydanie zezwolenia na
     prowadzenie hurtowni,
   4) wnioskodawca nie daje rękojmi należytego prowadzenia apteki.
                                        
                                    Art. 102.
Zezwolenie na prowadzenie apteki powinno zawierać:
   1) imię, nazwisko i adres farmaceuty, na rzecz którego zezwolenie zostanie
     wydane,
   2) gminę, na obszarze której apteka ma być utworzona,
   3) adres prowadzenia apteki,
   4) nazwę apteki, o ile taka jest nadana,
   5) numer zezwolenia na prowadzenie apteki,
   6) termin ważność zezwolenia na prowadzenie apteki, jeżeli jest oznaczony,
   7) podstawowe warunki prowadzenia apteki.
                                        
                                    Art. 103.
1. Wojewódzki Inspektor Farmaceutyczny cofa zezwolenie na prowadzenie apteki
  ogólnodostępnej, o ile zachodzą przesłanki, o których mowa w art. 32 ust. 1
  ustawy z dnia 19 listopada 1999 r. - Prawo działalności gospodarczej lub
  apteka prowadzi obrót produktami leczniczymi nie dopuszczonymi do obrotu.
2. Wojewódzki Inspektor Farmaceutyczny może cofnąć zezwolenie, jeżeli:
   1) nie usunięto w ustalonym terminie uchybień wskazanych w decyzji
     wojewódzkiego inspektora farmaceutycznego, wydanej na podstawie ustawy,
   2) pomimo uprzedzenia, uniemożliwiono lub utrudniono wykonywanie czynności
     urzędowych przez Inspekcję Farmaceutyczną lub kasę chorych,
   3) apteka nie zaspakaja w sposób uporczywy potrzeb ludności w zakresie
     wydawania produktów leczniczych,
   4) apteka nie została uruchomiona w ciągu 4 miesięcy od dnia uzyskania
     zezwolenia lub w aptece nie jest prowadzona działalność objęta zezwoleniem
     przez okres co najmniej 6 miesięcy.
                                        
                                    Art. 104.
1. Zezwolenie na prowadzenie apteki wygasa w przypadku:
   1) śmierci osoby na rzecz której zostało wydane zezwolenie,
   2) rezygnacji z prowadzonej działalności.
2. Stwierdzenie wygaśnięcia zezwolenia następuje w drodze decyzji organu, który
  ją wydał.
3. Jeżeli wygaśnięcie zezwolenia nastąpiło z przyczyn, o których mowa w ust. 1
  pkt 1, następca prawny osoby na rzecz której wydano zezwolenie może prowadzić
  aptekę nie dłużej niż przez okres jednego roku.
4. Wojewódzki Inspektor Farmaceutyczny, potwierdza fakt prowadzenia
  działalności, na rzecz osób, o których mowa w ust. 3, wydając zezwolenie na
  okres jednego roku pod warunkiem spełnienia wymogów, o których mowa w art. 88
  ust. 1 i 2, oraz przedstawienia orzeczenia sądowego potwierdzającego prawo do
  nabycia spadku lub następstwo prawne.
                                        
                                    Art. 105.
1. Za udzielenie zezwolenia na prowadzenie apteki pobierana jest opłata
  skarbowa w wysokości pięciokrotnego najniższego wynagrodzenia za pracę
  pracowników, określonego w drodze rozporządzenia, przez ministra właściwego
  do spraw pracy i polityki społecznej.
2. Za zmianę zezwolenia lub jego przedłużenie w przypadku wydania zezwolenia na
  czas ograniczony, pobiera się opłatę w wysokości połowy kwoty, o której mowa
  w ust. 1.
                                        
                                    Art. 106.
1. Apteka szpitalna może być uruchomiona po uzyskaniu zgody właściwego
  wojewódzkiego inspektora farmaceutycznego pod warunkiem spełnienia wymogów
  określonych w art. 98, i zatrudnienia kierownika apteki spełniającego wymogi
  określone w art. 88 ust. 2.
2. Zgoda, o której mowa w ust. 1, jest udzielana na wniosek dyrektora zakładu
  opieki zdrowotnej, w którym ma zostać uruchomiona apteka szpitalna.
3. Apteka szpitalna może zaopatrywać w leki inne zakłady opieki zdrowotnej
  przeznaczone dla osób, których stan zdrowia wymaga udzielania całodobowych
  lub całodziennych świadczeń zdrowotnych w odpowiednim stałym pomieszczeniu
  nie posiadające aptek, na podstawie umowy, zawartej przez uprawnione do tego
  podmioty pod warunkiem, że nie wpłynie to negatywnie na prowadzenie
  podstawowej działalności apteki.
4. Kierownik apteki szpitalnej obowiązany jest niezwłocznie powiadomić
  wojewódzkiego inspektora farmaceutycznego o zawarciu umowy, o której mowa w
  ust. 3, z innym zakładem opieki zdrowotnej, a także o zamiarze likwidacji
  apteki szpitalnej, z podaniem przyczyn jej likwidacji.
                                        
                                    Art. 107.
1. Wojewódzki inspektor farmaceutyczny prowadzi rejestr zezwoleń na prowadzenie
  aptek ogólnodostępnych, punktów aptecznych oraz rejestr udzielonych zgód na
  prowadzenie aptek szpitalnych i zakładowych.
2. Rejestr powinien zawierać:
   1) w odniesieniu do aptek ogólnodostępnych i punktów aptecznych dane
     określone w art. 102 pkt 1-6 oraz imię i nazwisko kierownika apteki,
   2) w odniesieniu do aptek szpitalnych i zakładowych:
     a) zakład opieki zdrowotnej,
     b) adres apteki,
     c) zakres działalności apteki oraz imię i nazwisko jej kierownika.
3. Zmiana zezwolenia, jego cofnięcie lub wygaśnięcie, a także zmiana, cofnięcie
  lub wygaśnięcie zgody, wymaga wprowadzenia stosownych zmian w rejestrze.
                                        
                                   Rozdział 8
                            Inspekcja Farmaceutyczna
                                        
                                    Art. 108.
1. Inspekcja Farmaceutyczna sprawuje nadzór nad warunkami wytwarzania produktów
  leczniczych, z zastrzeżeniem ust. 2, jak również nad jakością i obrotem
  produktami leczniczymi oraz wyrobami medycznymi, w celu zabezpieczenia
  interesu społecznego w zakresie bezpieczeństwa zdrowia i życia obywateli przy
  stosowaniu produktów leczniczych i wyrobów medycznych, znajdujących się w
  hurtowniach farmaceutycznych, aptekach, punktach aptecznych i placówkach
  obrotu pozaaptecznego.
2. Nadzór nad warunkami wytwarzania w wytwórniach wytwarzających produkty
  lecznicze weterynaryjne, Inspekcja Farmaceutyczna sprawuje przy współudziale
  Inspekcji Weterynaryjnej.
3. Współudział, o którym mowa w ust. 2, dotyczy przeprowadzania kontroli tych
  wytwórni.
4. Organy Inspekcji Farmaceutycznej wydają decyzje w zakresie:
   1) wstrzymania lub wycofania z obrotu lub stosowania w zakładach opieki
     zdrowotnej produktów leczniczych, w przypadku podejrzenia lub
     stwierdzenia, że dany produkt lub wyrób nie jest dopuszczony do obrotu w
     Polsce,
   2) wstrzymania lub wycofania z obrotu lub stosowania w zakładach opieki
     zdrowotnej produktów leczniczych, w przypadku podejrzenia lub
     stwierdzenia, że dany produkt lub wyrób nie odpowiada ustalonym dla niego
     wymaganiom jakościowym,
   3) wstrzymania lub wycofania z aptek ogólnodostępnych i hurtowni
     farmaceutycznych towarów, którymi obrót jest niedozwolony,
   4) wstrzymania w obrocie w hurtowni farmaceutycznej, aptece, punkcie
     aptecznym lub placówkach obrotu pozaaptecznego, o których mowa w art. 71
     ust. 1 pkt 1-4 lub stosowania w zakładach opieki zdrowotnej wyrobów
     medycznych w przypadku podejrzenia, że dany produkt lub wyrób nie
     odpowiada ustalonym dla niego wymaganiom jakościowym,
   5) udzielenia, zmiany, cofnięcia lub odmowie udzielenia zezwolenia:
     a) na prowadzenie apteki,
     b) na wytwarzanie produktów leczniczych,
     c) na obrót hurtowy produktami leczniczymi i wyrobami medycznymi.
                                        
                                    Art. 109.
Do zadań Inspekcji Farmaceutycznej należy w szczególności:
   1) kontrolowanie warunków wytwarzania produktów leczniczych oraz warunków
     transportu, przeładunku i przechowywania produktów leczniczych i wyrobów
     medycznych,
   2) sprawowanie nadzoru nad jakością produktów leczniczych i wyrobów
     medycznych, będących przedmiotem obrotu,
   3) kontrolowanie aptek i innych jednostek prowadzących obrót detaliczny i
     hurtowy produktami leczniczymi i wyrobami medycznym,
   4) kontrolowanie jakości leków recepturowych i aptecznych sporządzonych w
     aptekach,
   5) kontrolowanie właściwego oznakowania i reklamy produktów leczniczych oraz
     właściwego oznakowania wyrobów medycznych,
   6) kontrolowanie obrotu środkami odurzającymi, substancjami psychotropowymi
     i prekursorami grupy I-R,
   7) współpraca ze specjalistycznym zespołem konsultantów do spraw farmacji,
   8) opiniowanie przydatności lokalu przeznaczonego na aptekę lub hurtownię
     oraz placówkę obrotu pozaaptecznego,
   9) współpraca z samorządem aptekarskim i innymi samorządami,
  10) prowadzenie rejestru aptek ogólnodostępnych i szpitalnych oraz punktów
     aptecznych,
  11) prowadzenie Rejestru Hurtowni Farmaceutycznych oraz Wytwórni
     Farmaceutycznych.
                                        
                                    Art. 110.
1. Inspekcją Farmaceutyczną kieruje Główny Inspektor Farmaceutyczny.
2. Nadzór nad Głównym Inspektorem Farmaceutycznym sprawuje minister właściwy do
  spraw zdrowia.
                                        
                                    Art. 111.
1. Głównego Inspektora Farmaceutycznego powołuje i odwołuje Prezes Rady
  Ministrów na wniosek ministra właściwego do spraw zdrowia.
2. Kandydata na stanowisko Głównego Inspektora Farmaceutycznego wyłania się w
  wyniku postępowania konkursowego, którego zasady i tryb określa, w drodze
  rozporządzenia, minister właściwy do spraw zdrowia w porozumieniu z ministrem
  właściwym do spraw administracji publicznej, uwzględniając w szczególności:
   1) skład komisji konkursowej,
   2) wymagania odnośnie kandydatów,
   3) pocedury przeprowadzania konkursu.
3. Zastępcę Głównego Inspektora Farmaceutycznego powołuje i odwołuje minister
  właściwy do spraw zdrowia na wniosek Głównego Inspektora Farmaceutycznego.
                                        
                                    Art. 112.
1. Zadania Inspekcji Farmaceutycznej określone w ustawie wykonują organy:
   1) Główny Inspektor Farmaceutyczny, jako centralny organ administracji
     rządowej, przy pomocy Głównego Inspektoratu Farmaceutycznego,
   2) wojewoda przy pomocy wojewódzkiego inspektora farmaceutycznego jako
     kierownika wojewódzkiej inspekcji farmaceutycznej, wchodzącej w skład
     zespolonej administracji wojewódzkiej.
2. Wojewódzki inspektor farmaceutyczny wykonuje zadania i kompetencje Inspekcji
  Farmaceutycznej określone w ustawie i przepisach odrębnych.
3. W sprawach związanych z wykonywaniem zadań i kompetencji Inspekcji
  Farmaceutycznej, organem pierwszej instancji jest wojewódzki inspektor
  farmaceutyczny, a jako organ odwoławczy Główny Inspektor Farmaceutyczny.
4. Organizację Głównego Inspektoratu Farmaceutycznego, określa statut nadany
  przez ministra właściwego do spraw zdrowia w drodze rozporządzenia.
                                        
                                    Art. 113.
1. Wojewódzkiego inspektora farmaceutycznego powołuje i odwołuje wojewoda na
  wniosek Głównego Inspektora Farmaceutycznego.
2. Kandydata na stanowisko wojewódzkiego inspektora farmaceutycznego wyłania
  się w wyniku postępowania konkursowego, którego zasady i tryb określa, w
  drodze rozporządzenia, minister właściwy do spraw zdrowia w porozumieniu z
  ministrem właściwym do spraw administracji publicznej, uwzględniając w
  szczególności:
   1) skład komisji konkursowej,
   2) wymagania odnośnie kandydatów,
   3) procedury przeprowadzania konkursu.
3. Zastępcę wojewódzkiego inspektora farmaceutycznego powołuje i odwołuje
  wojewoda na wniosek wojewódzkiego inspektora farmaceutycznego.
4. Główny Inspektor Farmaceutyczny może w każdym czasie wystąpić do wojewody o
  odwołanie wojewódzkiego inspektora farmaceutycznego, jeżeli przemawia za tym
  interes służby, a w szczególności, jeżeli działalność inspektora lub
  podległej mu jednostki na terenie właściwości danego inspektoratu:
   1) zagraża prawidłowemu wykonywaniu zadań Inspekcji Farmaceutycznej,
   2) narusza bezpieczeństwo wytwarzania produktów leczniczych lub jakości
     produktów leczniczych i wyrobów medycznych,
   3) narusza bezpieczeństwo obrotu produktami leczniczymi i wyrobami
     medycznymi;
   - odwołanie wymaga szczegółowego uzasadnienia na piśmie.
                                        
                                    Art. 114.
1. Zadania Inspekcji Farmaceutycznej wykonują osoby spełniające warunki
  określone w ust. 2 lub 3,
2. Inspektorem farmaceutycznym może być osoba, która spełnia wymagania
  przewidziane odrębnymi przepisami dla pracowników zatrudnionych w urzędach
  organów administracji rządowej oraz:
   1) uzyskała w kraju dyplom magistra farmacji bądź uzyskała za granicą dyplom
     uznany w kraju za równorzędny,
   2) posiada co najmniej pięć lat praktyki zgodnej z kierunkiem wykształcenia,
   3) odbyła szkolenie według programu określonego przez Głównego Inspektora
     Farmaceutycznego.
3. Inspektorem farmaceutycznym do spraw wytwarzania, zwanym dalej "inspektorem
  do spraw wytwarzania" może być osoba, która posiada wykształcenie wyższe z
  następujących dziedzin nauki: farmacji, chemii, inżynierii chemicznej,
  biotechnologii, mikrobiologii, technologii farmaceutycznej oraz spełnia
  wymagania określone w ust. 2 pkt 2 i 3 i ukończyła szkolenie w zakresie
  Dobrej Praktyki Wytwarzania, według programu określonego przez Głównego
  Inspektora Farmaceutycznego.
4. Szkolenie, o którym mowa w ust. 2 pkt 3 obejmuje realizację programu służby
  przygotowawczej w rozumieniu przepisów ustawy o służbie cywilnej oraz program
  specjalistyczny w zakresie Inspekcji Farmaceutycznej.
5. Odbycie szkolenia, o którym mowa w ust. 2 pkt 3 i ust. 3 jest warunkiem
  zawarcia umowy o pracę w Inspekcji Farmaceutycznej na czas nieokreślony.
6. Koszty szkolenia są pokrywane z budżetu państwa.
7. Osoby zatrudnione na czas nieokreślony na stanowiskach inspektorów
  farmaceutycznych oraz inspektorów farmaceutycznych do spraw wytwarzania w
  Inspekcji Farmaceutycznej podlegają, co najmniej raz na trzy lata, szkoleniu
  według programu określonego przez Głównego Inspektora Farmaceutycznego z
  zakresu:
   1) Inspekcji Farmaceutycznej,
   2) zadań, które wykonują,
   3) prawa polskiego, prawa Unii Europejskiej oraz prawa państw trzecich.
8. Inspektorzy farmaceutyczni przy wykonywaniu zadań Inspekcji Farmaceutycznej
  kierują się zaleceniami Głównego Inspektora Farmaceutycznego.
                                        
                                    Art. 115.
Główny Inspektor Farmaceutyczny:
   1) ustala kierunki działania Inspekcji Farmaceutycznej,
   2) koordynuje i kontroluje wykonywanie zadań przez wojewódzkich inspektorów
     farmaceutycznych,
   3) może wydawać wojewódzkim inspektorom farmaceutycznym polecenia dotyczące
     podjęcia konkretnych czynności w zakresie ich merytorycznego działania z
     zastrzeżeniem spraw objętych wydawaniem decyzji administracyjnych jako
     organu I instancji, a także może żądać od nich informacji w całym zakresie
     działania Inspekcji Farmaceutycznej,
   4) pełni funkcje organu II instancji w stosunku do decyzji wojewódzkich
     inspektorów farmaceutycznych,
   5) sprawuje nadzór nad warunkami wytwarzania produktów leczniczych
     stosowanych u ludzi i zwierząt,
   6) współpracuje z właściwymi Inspekcjami Farmaceutycznymi państw trzecich, w
     tym państw członkowskich Unii Europejskiej,
   7) opracowuje programy szkoleń dla pracowników Inspekcji Farmaceutycznej,
   8) jest organem I instancji w sprawach, określonych w ustawie,
   9) wydaje decyzje, o których mowa w art. 108 ust. 4 pkt 1-4, 5 lit. b) i c).
                                        
                                    Art. 116.
1. Wojewódzki inspektor farmaceutyczny kieruje wojewódzkim inspektoratem
  farmaceutycznym.
2. W skład wojewódzkiego inspektoratu farmaceutycznego wchodzą, z zastrzeżeniem
  ust. 3, laboratoria kontroli jakości leków wykonujące zadania, określone w
  art. 65 ust. 8, badania kontrolne jakości leków recepturowych i aptecznych
  oraz próbek pobranych w trakcie kontroli.
3. Główny Inspektor Farmaceutyczny może w uzasadnionych przypadkach, wyrazić
  zgodę na odstąpienie od obowiązku tworzenia laboratorium; badania kontrolne
  jakości leków w tym przypadku wykonywane są na podstawie umowy zlecenia
  zawartej z jednostkami określonymi w art. 22 ust. 2 i 3.
4. Jednostkom określonym w art. 22 ust. 2 i 3 zlecane są również badania
  laboratoryjne, których wykonanie nie jest możliwe w laboratoriach kontroli
  jakości leków z uwagi na brak odpowiedniej aparatury.
5. Laboratoria kontroli jakości leków mogą świadczyć usługi, określone w ust.
  6; usługi nie mogą naruszać realizacji obowiązków ustawowo nałożonych na
  Inspekcję Farmaceutyczną.
6. Środki finansowe Inspekcji Farmaceutycznej uzyskiwane ze świadczenia usług w
  zakresie analizy farmaceutycznej są środkami specjalnymi w rozumieniu ustawy
  z dnia 26 listopada 1998 roku o finansach publicznych (Dz.U. Nr 155, poz.
  1014, z 1999 r., Nr 38, poz. 360, Nr 49, poz. 485, Nr 70, poz. 778 i Nr 110,
  poz. 1255, oraz z 2000 r. Nr 6, poz. 69, Nr 12, poz. 136, Nr 48, poz. 550, Nr
  95, poz. 1041, Nr 119, poz. 1251 i Nr 122, poz. 1315 oraz z 2001 r. Nr 45,
  poz. 497, Nr 46, poz. 499 i Nr 88, poz. 961) i są gromadzone na wyodrębnionym
  rachunku bankowym.
7. Środkami specjalnymi, o których mowa w ust. 6, dysponują wojewódzcy
  inspektorzy farmaceutyczni na podstawie regulaminu środków specjalnych oraz
  zgodnie z rocznym planem finansowym środków specjalnych.
8. Środki specjalne mogą być przeznaczane wyłącznie na:
   1) zakup odczynników do badań,
   2) zakup aparatury,
   3) fundusz premiowy, w wysokości nie przekraczającej 20% wysokości środka
     specjalnego.
                                        
                                    Art. 117.
1. Inspektorzy Głównego Inspektoratu Farmaceutycznego sprawujący nadzór nad
  warunkami wytwarzania mogą pełnić swoją funkcję na terenie kilku województw i
  mogą być usytuowani we wskazanych przez Głównego Inspektora Farmaceutycznego
  wojewódzkich inspektoratach farmaceutycznych.
2. W przypadkach, o których mowa w ust. 1, właściwy wojewódzki inspektor
  farmaceutyczny organizuje miejsca pracy umożliwiające wykonywanie zadań przez
  inspektorów, a także pokrywa koszty ich utrzymania związane z wykonywaniem
  czynności administracyjnych.
3. Główny Inspektor Farmaceutyczny zapewni prowadzenie inspekcji wytwarzania i
  dystrybucji hurtowej według jednolitych standardowych procedur inspekcji.
4. Zadanie, o którym mowa w ust. 2, finansowane jest ze środków publicznych
  zarezerwowanych na ten cel w budżecie wojewody.
                                        
                                    Art. 118.
1. Nadzór nad wytwarzaniem i obrotem produktami leczniczymi i wyrobami
  medycznymi w zakładach opieki zdrowotnej tworzonych przez Ministra Obrony
  Narodowej sprawują wyznaczone przez tego ministra podległe mu jednostki
  organizacyjne, uwzględniając zasady Dobrej Praktyki Wytwarzania oraz Dobrej
  Praktyki Dystrybucyjnej.
2. W stosunku do produktów leczniczych weterynaryjnych i wyrobów medycznych
  przeznaczonych wyłącznie dla zwierząt nadzór nad obrotem sprawuje Główny
  Lekarz Weterynarii oraz wojewódzcy lekarze weterynarii. Przepisy art. 119
  ust. 3, art. 120 ust. 1 pkt 2, ust. 2 i 3, art. 121 ust. 1 i 2, art. 122 i
  art. 123 ust. 1 stosuje się odpowiednio.
3. Minister właściwy do spraw zdrowia koordynuje wykonywanie zadań przez organy
  wymienione w ust. 1 i 2; może on w szczególności żądać informacji w tym
  zakresie.
4. Minister właściwy do spraw rolnictwa określa, w drodze rozporządzenia, w
  porozumieniu z ministrem właściwym do spraw zdrowia szczegółowe zasady i
  sposób sprawowania nadzoru przez wojewódzkich lekarzy weterynarii oraz
  wymagane kwalifikacje osób pełniących funkcje kontrolne w szczególności
  zadania, kompetencje i wymagania fachowe niezbędne do sprawowania nadzoru.
5. Minister Obrony Narodowej, w porozumieniu z ministrem właściwym do spraw
  zdrowia, w drodze rozporządzenia: wyznacza organy wojskowe sprawujące nadzór
  nad wytwarzaniem i obrotem produktami leczniczymi i wyrobami medycznymi w
  zakładach opieki zdrowotnej tworzonymi przez Ministra Obrony Narodowej
  i jednostkach wojskowych, uwzględniając w szczególności zadania, kompetencje
  i wymagania fachowe niezbędne do sprawowania nadzoru.
                                        
                                    Art. 119.
1. Inspektor farmaceutyczny do spraw wytwarzania w związku z wykonywaną
  kontrolą na podstawie art. 46 ust. 1 ma prawo:
   1) wstępu do wszystkich pomieszczeń, w których wytwarza się i kontroluje
     produkty lecznicze,
   2) żądania pisemnych lub ustnych wyjaśnień, a także okazania dokumentów,
   3) pobierania próbek do badań.
2. Inspektor farmaceutyczny do spraw wytwarzania w związku z wykonywaną
  kontrolą na podstawie art. 46 ust. 3 ma prawo:
   1) wstępu o każdej porze do wszystkich pomieszczeń, w których wytwarza się i
     kontroluje produkty lecznicze,
   2) żądania pisemnych lub ustnych wyjaśnień, a także okazania dokumentów,
   3) pobierania próbek do badań.
3. Przepis ust. 1 stosuje się odpowiednio do inspektorów farmaceutycznych w
  odniesieniu do kontroli aptek, hurtowni farmaceutycznych oraz innych placówek
  obrotu pozaaptecznego produktami leczniczymi i wyrobami medycznymi w zakresie
  ich działalności.
                                        
                                    Art. 120.
1. W razie stwierdzenia naruszenia wymagań dotyczących:
   1) warunków wytwarzania produktów leczniczych,
   2) przechowywania i obrotu produktami leczniczymi i wyrobami medycznymi
 - właściwy organ nakazuje w drodze decyzji, usunięcie w ustalonym terminie
  stwierdzonych uchybień.
2. Jeżeli naruszenia, o których mowa w ust. 1, mogą powodować bezpośrednio
  zagrożenie życia lub zdrowia ludzi, właściwy organ nakazuje w drodze decyzji
  unieruchomienie wytwórni bądź jej części, hurtowni farmaceutycznej bądź jej
  części, apteki albo innej placówki obrotu produktami leczniczymi lub wyrobami
  medycznymi lub wycofanie z obrotu produktu leczniczego lub wyrobu medycznego.
3. Do postępowania zabezpieczającego stosuje się odpowiednio przepisy Kodeksu
  postępowania administracyjnego oraz o postępowaniu egzekucyjnym w
  administracji.
                                        
                                    Art. 121.
1. W razie uzasadnionego podejrzenia, że produkt leczniczy lub wyrób medyczny,
  nie odpowiada ustalonym dla niego wymaganiom jakościowym, wojewódzki
  inspektor farmaceutyczny wydaje decyzję o wstrzymaniu na terenie swojego
  działania obrotu określonych serii produktu leczniczego lub wyrobu
  medycznego. O podjętej decyzji wojewódzki inspektor farmaceutyczny powiadamia
  niezwłocznie Głównego Inspektora Farmaceutycznego.
2. Decyzję o wstrzymaniu obrotu produktem leczniczym lub wyrobem medycznym, na
  obszarze całego kraju podejmuje Główny Inspektor Farmaceutyczny.
3. O podjęciu decyzji o wstrzymaniu w obrocie wyrobów medycznych, o których
  mowa w ust. 1 i 2, organy Inspekcji Farmaceutycznej zawiadamiają Prezesa
  Urzędu.
4. Decyzje, o których mowa w ust. 1 i 2, mogą być opatrzone klauzulą
  natychmiastowej wykonalności.
5. Minister właściwy do spraw zdrowia określa, w drodze rozporządzenia,
  szczegółowe zasady i tryb wstrzymywania i wycofywania z obrotu produktów
  leczniczych i wyrobów medycznych, uwzględniając w szczególności procedurę i
  zakres obowiązków organów Inspekcji Farmaceutycznej w związku z podejmowanymi
  czynnościami oraz wymaganiami Dobrej Praktyki Wytwarzania.
                                        
                                    Art. 122.
1. W razie stwierdzenia, że produkt leczniczy nie odpowiada ustalonym
  wymaganiom jakościowym, Główny Inspektor Farmaceutyczny podejmuje decyzje o
  zakazie wprowadzenia lub o wycofaniu z obrotu produktu oraz w zależności od
  okoliczności może:
   1) nakazać jego zniszczenie na koszt podmiotu odpowiedzialnego lub
     przedsiębiorcy prowadzącego obrót,
   2) zezwolić na jego wykorzystanie lub zużycie w innym celu.
2. Uprawnienie, o którym mowa w ust. 1, przysługuje wojewódzkiemu inspektorowi
  farmaceutycznemu, jeżeli produkt leczniczy nie odpowiada ustalonym wymaganiom
  jakościowym i znajduje się wyłącznie na obszarze jego działania.
3. Jeżeli ustalonym wymaganiom jakościowym nie odpowiadają, znajdujące się w
  hurtowni lub aptece produkty, o których mowa w art. 72 ust. 5, wojewódzki
  inspektor farmaceutyczny wydaje decyzje o wstrzymaniu dalszego obrotu tymi
  produktami, zawiadamiając o tym organ uprawniony na podstawie odrębnych
  przepisów do wycofania produktu z obrotu.
4. Uprawnienie, o którym mowa w ust. 3, w odniesieniu do produktu znajdującego
  się w hurtowni farmaceutycznej prowadzącej obrót produktami leczniczymi
  weterynaryjnymi przysługuje wojewódzkim lekarzom weterynarii.
                                        
                                    Art. 123.
1. Doraźne zalecenia, uwagi i wnioski wynikające z przeprowadzonych kontroli
  inspektor farmaceutyczny albo inspektor farmaceutyczny do spraw wytwarzania
  wpisują do książki kontroli, którą jest obowiązany posiadać podmiot
  prowadzący działalność gospodarczą określoną w ustawie oraz apteka szpitalna
  i zakładowa.
2. Minister właściwy do spraw zdrowia, w drodze rozporządzenia, określa tryb
  przeprowadzania kontroli uwzględniając w szczególności:
   1) rodzaje kontroli, sposób i tryb pobierania próbek do badań,
     przeprowadzania badań oraz sposób odpłatności,
   2) tryb przeprowadzania kontroli przyjmowanych i wydawanych produktów
     leczniczych i wyrobów medycznych oraz warunki ich transportowania,
   3) wzór i sposób prowadzenia książki kontroli, zasady dokonywania wpisów
     oraz tryb powiadamiania o usunięciu stwierdzonych uchybień.
                                        
                                   Rozdział 9
                        Przepisy karne i przepis końcowy
                                        
                                    Art. 124.
Kto wprowadza do obrotu lub przechowuje w celu wprowadzenia do obrotu produkt
leczniczy nie posiadając pozwolenia na dopuszczenie do obrotu
podlega grzywnie, karze ograniczenia wolności albo pozbawienia wolności do
lat 2.
   
                                    Art. 125.
Kto bez wymaganego zezwolenia podejmuje działalność gospodarczą w zakresie
wytwarzania produktu leczniczego
podlega grzywnie, karze ograniczenia wolności albo pozbawienia wolności do
lat 2.
                                        
                                    Art. 126.
Kto wprowadza do obrotu produkt leczniczy dla którego upłynął termin ważności
podlega grzywnie, karze ograniczenia wolności albo pozbawienia wolności do
lat 2.
                                        
                                    Art. 127.
Kto bez wymaganego zezwolenia podejmuje działalność w zakresie prowadzenia:
   1) hurtowni farmaceutycznej, lub
   2) apteki ogólnodostępnej, lub
   3) punktu aptecznego
 podlega grzywnie, karze ograniczenia wolności albo pozbawienia wolności do
  lat 2.
                                        
                                    Art. 128.
1. Kto w ramach reklamy lub w celu promocji sprzedaży produktu leczniczego daje
  lub obiecuje osobom uprawnionym do wystawiania recept, właścicielom lub
  pracownikom aptek korzyści materialne przekraczające znikomą wartość
  materialną, w szczególności prezenty, nagrody, wycieczki, a także organizuje
  lub finansuje dla osób uprawnionych do wystawiania recept, właścicieli lub
  pracowników aptek spotkania promocyjne produktów leczniczych, podczas których
  podejmuje w stosunku do zaproszonych działania przekraczające główny cel
  spotkania podlega grzywnie.
2. Tej samej karze podlega osoba, która przyjmuje korzyści materialne, o
  których mowa w ust. 1.
                                        
                                    Art. 129.
1. Kto nie będąc uprawnionym prowadzi reklamę produktów leczniczych
    podlega grzywnie.
2. Kto będąc uprawnionym prowadzi reklamę:
   1) produktów leczniczych niedopuszczonych do obrotu na terytorium
     Rzeczypospolitej Polskiej, lub
   2) niezgodnie z zatwierdzoną charakterystyką produktu leczniczego, lub
   3) produktów leczniczych wydawanych z przepisu lekarza, lub
   4) produktów leczniczych zawierających środki odurzające i substancje
     psychotropowe, lub
   5) produktów leczniczych wydawanych bez recepty o nazwie identycznej z nazwą
     leku umieszczonego na wykazie leków refundowanych, lub
   6) nie przechowuje wzorów reklam, lub
   7) nie wykonuje niezwłocznie decyzji nakazujących zaprzestanie ukazywania
     się reklamy produktu leczniczego lub nakazującej zamieszczenie reklamy
     prostującej błąd podlega grzywnie.
                                    Art. 130.
Kto wprowadzanemu do obrotu produktowi przypisuje właściwości produktu
leczniczego, pomimo że produkt ten nie spełnia wymogów określonych w ustawie
podlega grzywnie.
   
                                    Art. 131.
1. Kto nie będąc uprawnionym kieruje apteką podlega grzywnie.
2. Tej samej karze podlega osoba, która nie posiadając uprawnień zawodowych
  wydaje z apteki produkt leczniczy.
                                    Art. 132.
Kto osobie uprawnionej do przeprowadzenia kontroli w zakresie inspekcji
farmaceutycznej udaremnia lub utrudnia wykonywanie czynności służbowych
podlega grzywnie albo karze pozbawienia wolności do lat 2 albo obu tym
karom łącznie.
                                        
                                    Art. 133.
W przypadku skazania za przestępstwo określone w art. 124 oraz 126, sąd orzeka
przepadek przedmiotu przestępstwa, chociażby nie stanowił on własności sprawcy i
może zarządzić jego zniszczenie.
                                    Art. 134.
Ustawa wchodzi w życie w terminie i na zasadach określonych w ustawie - Przepisy
wprowadzające ustawę - Prawo farmaceutyczne, ustawę o wyrobach medycznych, oraz
ustawę o Urzędzie Rejestracji Produktów Leczniczych, Wyrobów Medycznych i
Produktów Biobójczych.
                                        
