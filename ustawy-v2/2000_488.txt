



Dz.U. z 2000 r. Nr 43, poz. 488
                                       
                                                                              
                                       
                                       
                                    USTAWA
                          z dnia 28 kwietnia 2000 r.
                                       
     o zmianie ustawy o wyborze Prezydenta Rzeczypospolitej Polskiej oraz
                            niektórych innych ustaw
                                       
                                    Art. 1.
W ustawie z dnia 27 września 1990 r. o wyborze Prezydenta Rzeczypospolitej
Polskiej (Dz.U. Nr 67, poz. 398 i Nr 79, poz. 465, z 1993 r. Nr 45, poz. 205,
z 1995 r. Nr 95, poz. 472, z 1997 r. Nr 70, poz. 443 i Nr 121, poz. 770 oraz z
1999 r. Nr 57, poz. 618 i Nr 62, poz. 681) wprowadza się następujące zmiany:
1) w art. 1 po wyrazach "Ustawa określa zasady i tryb" dodaje się wyrazy
  "zgłaszania kandydatów i przeprowadzania wyborów oraz warunki ważności";
2) w art. 2 wyrazy "w dniu wyborów ma ukończone 18 lat" zastępuje się
  wyrazami "najpóźniej w dniu głosowania kończy 18 lat";
3) w art. 3 pkt 2 i 3 otrzymują brzmienie:
     "2) pozbawione praw wyborczych prawomocnym orzeczeniem Trybunału Stanu,
     3) ubezwłasnowolnione prawomocnym orzeczeniem sądu.";
4) w art. 5, w art. 10 w ust. 1 w pkt 2, 6 i 7, w tytułach rozdziałów 5, 9 i
  10, w art. 41 w ust. 1 w pkt 1, w art. 47 w ust. 1, w art. 69 w ust. 2, w
  art. 72 w ust. 1 i 2, w art. 76 w ust. 1 oraz w art. 76a w ust. 1 użyty w
  odpowiednim przypadku wyraz "Prezydent" zastępuje się użytymi w odpowiednim
  przypadku wyrazami "Prezydent Rzeczypospolitej";
5) w art. 6 wyrazy "pomieszczenia za osłoną" zastępuje się wyrazem "miejsca";
6) art. 7-8b otrzymują brzmienie:
       "Art. 7. 1. Wybory zarządza Marszałek Sejmu nie wcześniej niż na 7
              miesięcy i nie później niż na 6 miesięcy przed upływem kadencji
              urzędującego Prezydenta Rzeczypospolitej i wyznacza ich datę na
              dzień wolny od pracy przypadający nie wcześniej niż na 100 dni i
              nie później niż na 75 dni przed upływem kadencji urzędującego
              Prezydenta Rzeczypospolitej.
         2. W razie opróżnienia urzędu Prezydenta Rzeczypospolitej Marszałek
           Sejmu zarządza wybory nie później niż w czternastym dniu po
           opróżnieniu urzędu i wyznacza datę wyborów na dzień wolny od pracy
           przypadający w ciągu 60 dni od dnia zarządzenia wyborów.
     Art. 8. 1. Marszałek Sejmu zarządza, w drodze postanowienia, wybory
            Prezydenta Rzeczypospolitej i wyznacza ich datę zgodnie z art. 7.
            Postanowienie Marszałka Sejmu podaje się do publicznej wiadomości
            i ogłasza w Dzienniku Ustaw Rzeczypospolitej Polskiej najpóźniej
            w 3 dniu od dnia zarządzenia wyborów.
         2. W postanowieniu, o którym mowa w ust. 1, Marszałek Sejmu, po
           zasięgnięciu opinii Państwowej Komisji Wyborczej, określa dni, w
           których upływają terminy wykonania czynności wyborczych
           przewidzianych w ustawie (kalendarz wyborczy).
       Art. 8a. 1. Prezydent Rzeczypospolitej jest wybierany na pięcioletnią
              kadencję i może być ponownie wybrany tylko raz.
         2. Nowo wybrany Prezydent Rzeczypospolitej składa przysięgę wobec
           Zgromadzenia Narodowego w ostatnim dniu urzędowania ustępującego
           Prezydenta Rzeczypospolitej.
         3. Ustępujący Prezydent Rzeczypospolitej kończy urzędowanie z chwilą
           złożenia przysięgi przez nowo wybranego Prezydenta
           Rzeczypospolitej.
         4. Prezydent Rzeczypospolitej wybrany w wyborach, o których mowa w
           art. 7 ust. 2, składa przysięgę wobec Zgromadzenia Narodowego w
           terminie 7 dni od stwierdzenia ważności wyborów.
         5. Prezydent Rzeczypospolitej obejmuje urząd po złożeniu przysięgi.
       Art. 8b. 1. Jeżeli w wyborach, o których mowa w art. 7, żaden z
              kandydatów na Prezydenta Rzeczypospolitej nie uzyska więcej niż
              połowę ważnie oddanych głosów, czternastego dnia po pierwszym
              głosowaniu przeprowadza się ponowne głosowanie.
         2. W ponownym głosowaniu wyboru dokonuje się spośród dwóch
           kandydatów, którzy w pierwszym głosowaniu otrzymali największą
           liczbę głosów.
         3. Jeżeli którykolwiek z dwóch kandydatów, o których mowa w ust. 2,
           wycofa zgodę na kandydowanie, utraci prawo wyborcze lub umrze, w
           jego miejsce do wyborów w ponownym głosowaniu dopuszcza się
           kandydata, który otrzymał kolejno największą liczbę głosów w
           pierwszym głosowaniu. W takim wypadku datę ponownego głosowania
           odracza się o dalszych 14 dni.
         4. Za wybranego na urząd Prezydenta Rzeczypospolitej w ponownym
           głosowaniu uznaje się tego kandydata, który otrzymał więcej
           głosów.
         5. W wypadku, o którym mowa w ust. 3, Państwowa Komisja Wyborcza
           niezwłocznie informuje, w drodze uchwały, o dopuszczeniu nowego
           kandydata do wyborów w ponownym głosowaniu oraz podaje do
           publicznej wiadomości datę przeprowadzenia ponownego głosowania.";
7) dodaje się art. 8c w brzmieniu:
      "Art. 8c. 1. Jeżeli w wyborach, o których mowa w art. 7 i art. 8b,
             głosowanie miałoby być przeprowadzone tylko na jednego kandydata
             Państwowa Komisja Wyborcza stwierdza ten fakt w drodze uchwały,
             którą przekazuje Marszałkowi Sejmu, podaje do publicznej
             wiadomości i ogłasza w Dzienniku Ustaw Rzeczypospolitej
             Polskiej.
         2. Marszałek Sejmu ponownie zarządza wybory nie później niż w 14
           dniu od dnia ogłoszenia uchwały Państwowej Komisji Wyborczej w
           Dzienniku Ustaw. Przepisy art. 7 ust. 2 i art. 8 stosuje się
           odpowiednio.
         3. Przepis ust. 1 stosuje się odpowiednio w wypadku braku
           kandydatów.";
8) w art. 9 w pkt 2 wyraz "wojewódzkie" zastępuje się wyrazem "okręgowe";
9) w art. 10:
   a) w ust. 1:
       -    w pkt 2 wyrazy "liście wyborczej" zastępuje się wyrazami "liście
       kandydatów",
       - w pkt 4 i 5 wyraz "wojewódzkich" zastępuje się wyrazem "okręgowych",
       - dodaje się pkt 7a w brzmieniu:
         "7a) wykonywanie innych zadań przewidzianych w ustawach.",
   b) ust. 2 otrzymuje brzmienie:
          "2. Państwowa Komisja Wyborcza określa terytorialny zasięg działania
            okręgowych komisji wyborczych oraz ich siedziby.",
   c) dodaje się ust. 3-6 w brzmieniu:
          "3. Państwowa Komisja Wyborcza wydaje wytyczne wiążące komisje
            wyborcze niższego stopnia oraz wyjaśnienia dla organów
            administracji rządowej i organów jednostek samorządu
            terytorialnego, a także podległych im jednostek organizacyjnych
            wykonujących zadania związane z przeprowadzeniem wyborów.
         4. Państwowa Komisja Wyborcza uchyla uchwały okręgowych komisji
           wyborczych podjęte z naruszeniem prawa lub niezgodne z jej
           wytycznymi i przekazuje sprawę właściwej komisji do ponownego
           rozpoznania bądź podejmuje rozstrzygnięcie w sprawie.
         5. Państwowa Komisja Wyborcza może na czas wyborów utworzyć swoją
           inspekcję i określić jej zadania. Do osób powołanych w skład
           inspekcji stosuje się odpowiednio przepisy art. 19 ust. 1 i 3-5.
         6. Państwowa Komisja Wyborcza podejmuje uchwały w zakresie swoich
           ustawowych uprawnień.";
10) art. 11 otrzymuje brzmienie:
     "Art. 11. Do zadań okręgowej komisji wyborczej, na obszarze należącym do
           jej właściwości terytorialnej, należy:
           
           1) sprawowanie nadzoru nad przestrzeganiem przepisów prawa
             wyborczego przez obwodowe komisje wyborcze,
           2) zapewnienie wykonania zadań wyborczych we współdziałaniu z
             wojewodą i organami jednostek samorządu terytorialnego,
           3) rozpatrywanie skarg na działalność obwodowych komisji
             wyborczych,
           4) zapewnienie dostarczenia kart do głosowania obwodowym komisjom
             wyborczym,
           5) ustalanie zbiorczych wyników głosowania na kandydatów na
             Prezydenta Rzeczypospolitej i przekazanie ich wraz z protokołami
             obwodowych komisji wyborczych do Państwowej Komisji Wyborczej,
           6) wykonywanie innych zadań przewidzianych ustawą lub zleconych
             przez Państwową Komisję Wyborczą.";
11) skreśla się art. 12;
12) w art. 13 w pkt 3 wyraz "wojewódzkiej" zastępuje się wyrazem "okręgowej";
13) w art. 15:
   a) w ust. 1 wyraz "Wojewódzkie" zastępuje się wyrazem "Okręgowe",
   b) ust. 2 i 3 otrzymują brzmienie:
         "2. W skład okręgowej komisji wyborczej wchodzi 5 sędziów, w tym 4
           sędziów zgłoszonych przez Ministra Sprawiedliwości oraz z urzędu,
           jako jej przewodniczący, wojewódzki komisarz wyborczy lub zastępca
           wojewódzkiego komisarza wyborczego, powoływani na podstawie
           odrębnych przepisów. W skład komisji może być powołany sędzia w
           stanie spoczynku.
         3. W razie braku możliwości pełnienia funkcji przewodniczącego
           komisji przez wojewódzkiego komisarza wyborczego lub jego zastępcę
           komisja wybiera przewodniczącego ze swego grona. W takim wypadku
           Minister Sprawiedliwości zgłasza do składu komisji 5 sędziów.",
   c) dodaje się ust. 3a w brzmieniu:
        "3a. Komisja na pierwszym posiedzeniu wybiera spośród siebie zastępcę
           przewodniczącego komisji oraz powołuje sekretarza komisji. Na
           sekretarza powołuje się kierownika właściwej miejscowo jednostki
           Krajowego Biura Wyborczego bądź osobę przez niego wskazaną.
           Sekretarz uczestniczy w pracach komisji z głosem doradczym.";
14) art. 16 i 17 otrzymują brzmienie:
     "Art. 16. 1. Obwodową komisję wyborczą, w składzie od 5 do 9 osób,
             powołuje najpóźniej w 21 dniu przed dniem wyborów zarząd gminy.
             Kandydatów do komisji zgłaszają spośród wyborców danej gminy
             pełnomocnicy komitetów wyborczych lub upoważnione przez nich
             osoby. Z urzędu w skład komisji wchodzi, jako jej członek, osoba
             wskazana przez wójta (burmistrza, prezydenta miasta) spośród
             pracowników samorządowych gminy lub gminnych jednostek
             organizacyjnych.
         2. Do składu obwodowej komisji wyborczej zgłasza się po jednym
           kandydacie komitetu wyborczego najpóźniej w 30 dniu przed dniem
           wyborów. W wypadku większej liczby zgłoszonych kandydatów, niż
           wynosi skład komisji, skład komisji ustala się w drodze
           publicznego losowania przeprowadzonego przez zarząd gminy.
         3. Jeżeli liczba kandydatów zgłoszonych w trybie, o którym mowa w
           ust. 1, jest mniejsza od ustawowego minimalnego składu komisji,
           uzupełnienia składu komisji dokonuje zarząd gminy spośród
           kandydatów dodatkowo zgłoszonych przez pełnomocników komitetów
           wyborczych w ciągu 3 dni po upływie terminu określonego w ust. 2.
         4. Jeżeli mimo przedłużenia terminu liczba zgłoszonych kandydatów
           jest mniejsza od ustawowego minimalnego składu komisji,
           uzupełnienia składu komisji dokonuje zarząd gminy spośród
           wyborców.
         5. Sposób zgłaszania kandydatów, wzór zgłoszenia oraz szczegółowe
           zasady powoływania obwodowych komisji wyborczych, w tym tryb
           przeprowadzenia losowania określa, na wniosek Państwowej Komisji
           Wyborczej, w drodze rozporządzenia, minister właściwy do spraw
           administracji publicznej.
         6. Obwodowe komisje wyborcze w obwodach głosowania utworzonych na
           polskich statkach morskich, o których mowa w art. 23 ust. 4, i za
           granicą powołują spośród wyborców odpowiednio kapitanowie tych
           statków oraz konsulowie. Tryb i termin powoływania tych komisji
           ustala, na wniosek Państwowej Komisji Wyborczej, w drodze
           rozporządzenia, odpowiednio minister właściwy do spraw gospodarki
           morskiej oraz minister właściwy do spraw zagranicznych.
         7. Obwodowa komisja wyborcza na pierwszym posiedzeniu wybiera
           spośród siebie przewodniczącego i jego zastępcę. Skład komisji
           podaje się do publicznej wiadomości w sposób zwyczajowo przyjęty.
         8. Funkcji przewodniczącego i zastępcy przewodniczącego obwodowej
           komisji wyborczej nie może pełnić osoba wskazana do składu komisji
           przez wójta (burmistrza, prezydenta miasta) spośród pracowników
           samorządowych gminy lub gminnych jednostek organizacyjnych.
         9. W obwodach głosowania dla wyborców przebywających w zakładach
           karnych lub aresztach śledczych w skład komisji wchodzi, jako jej
           członek, osoba wskazana przez wójta (burmistrza, prezydenta
           miasta) spośród pracowników zakładów karnych lub aresztów
           śledczych.
     Art. 17. Państwowa Komisja Wyborcza ustala regulaminy okręgowych i
           obwodowych komisji wyborczych, określając w nich w szczególności
           tryb pracy komisji i sposób wykonywania zadań.";
15) w art. 18 pkt 3 otrzymuje brzmienie:
   "3) wzór protokołu o wynikach głosowania,";
16) art. 19 i 20 otrzymują brzmienie:
      "Art. 19. 1. Członkom komisji wyborczych przysługują:
           1) diety i zwrot kosztów podróży,
           2) zryczałtowane diety za czas związany z przeprowadzeniem
             głosowania oraz ustaleniem wyników głosowania
            na zasadach i w wysokości określonych przez ministra właściwego
             do spraw administracji publicznej w drodze rozporządzenia, po
             zasięgnięciu opinii Państwowej Komisji Wyborczej.
         2. Członkom Państwowej Komisji Wyborczej, wojewódzkim komisarzom
           wyborczym i zastępcom wojewódzkich komisarzy wyborczych nie
           przysługują zryczałtowane diety, o których mowa w ust. 1 pkt 2.
         3. W związku z wykonywaniem zadań członka obwodowej komisji
           wyborczej przysługuje mu do 5 dni zwolnienie od pracy z
           zachowaniem prawa do świadczeń z ubezpieczenia społecznego oraz
           uprawnień ze stosunku pracy, z wyjątkiem prawa do wynagrodzenia.
         4. Osoby wchodzące w skład komisji wyborczych korzystają z ochrony
           prawnej przewidzianej dla funkcjonariuszy publicznych i ponoszą
           odpowiedzialność jak funkcjonariusze publiczni.
         5. Osobom wchodzącym w skład komisji wyborczych, które uległy
           wypadkowi w czasie wykonywania zadań tych komisji albo w drodze do
           miejsca lub z miejsca ich wykonywania, przysługuje odszkodowanie w
           wysokości i na zasadach określonych dla pracowników w przepisach o
           świadczeniach z tytułu wypadków przy pracy i chorób zawodowych.
           Odszkodowanie wypłaca Zakład Ubezpieczeń Społecznych, a
           postępowanie powypadkowe prowadzi kierownik właściwej miejscowo
           jednostki organizacyjnej Krajowego Biura Wyborczego.
     Art. 20. 1. Zmiany w składzie okręgowej komisji wyborczej następują
             wskutek:
           1) zrzeczenia się członkostwa,
           2) wniosku zgłoszonego przez Ministra Sprawiedliwości,
           3) śmierci członka komisji.
         2. Uzupełnienie składu komisji następuje w trybie przepisów o jej
           powołaniu.";
17) dodaje się art. 20a i 20b w brzmieniu:
    "Art. 20a. Zmiany i uzupełnienia w składzie obwodowej komisji wyborczej
           następują w trybie przepisów o jej powołaniu.
    Art. 20b. Okręgowe i obwodowe komisje wyborcze rozwiązuje Państwowa
           Komisja Wyborcza po wykonaniu ich ustawowych zadań.";
18) w art. 21 w ust. 1 wyraz "wojewódzkich" zastępuje się wyrazem
  "okręgowych", wyrazy "zapewniają odpowiednio:" zastępuje się wyrazem
  "zapewnia" oraz skreśla się wyrazy "i wojewódzkie biuro wyborcze";
19) dodaje się art. 21a w brzmieniu:
    "Art. 21a. 1. Jednostki organizacyjne sprawujące trwały zarząd
             nieruchomości państwowych i komunalnych są obowiązane udostępnić
             bezpłatnie pomieszczenia wskazane przez marszałka województwa
             (bądź wojewodę), starostę i wójta (burmistrza, prezydenta
             miasta) z przeznaczeniem na siedziby okręgowych komisji
             wyborczych oraz obwodowych komisji wyborczych.
         2. Na siedziby komisji wyborczych można również wyznaczać
           pomieszczenia innych podmiotów niż wymienione w ust. 1, po
           uprzednim porozumieniu z zarządzającymi tymi pomieszczeniami.";
20) art. 22 i 23 otrzymują brzmienie:
     "Art. 22. 1. Głosowanie w wyborach Prezydenta Rzeczypospolitej
             przeprowadza się w stałych obwodach głosowania utworzonych na
             obszarze gminy na podstawie przepisów ustawy z dnia 16 lipca
             1998 r. - Ordynacja wyborcza do rad gmin, rad powiatów i
             sejmików województw (Dz.U. Nr 95, poz. 602 i Nr 160, poz. 1060),
             z uwzględnieniem przepisów ust. 3 i 4.
         2. Zmian w podziale na obwody głosowania, jeżeli konieczność taka
           wynika ze zmian granic gminy lub zmiany liczby mieszkańców w
           gminie dokonuje się na zasadach i w trybie ustawy, o której mowa w
           ust. 1, najpóźniej w 45 dniu przed dniem wyborów.
         3. Tworzy się obwody głosowania w szpitalach, zakładach pomocy
           społecznej, jeżeli w dniu wyborów będzie w nich przebywać co
           najmniej 50 wyborców, a gdy liczba wyborców byłaby mniejsza
           wówczas można utworzyć obwód głosowania po zasięgnięciu opinii
           kierownika szpitala lub zakładu pomocy społecznej.
         4. Tworzy się obwody głosowania dla wyborców przebywających w
           zakładach karnych i aresztach śledczych oraz w oddziałach
           zewnętrznych tych zakładów i aresztów. Nieutworzenie takiego
           obwodu jest możliwe wyłącznie w uzasadnionych wypadkach na wniosek
           kierownika zakładu karnego lub aresztu.
         5. Rada gminy na wniosek wójta (burmistrza, prezydenta miasta)
           tworzy obwody głosowania, o których mowa w ust. 3 i 4, ustala ich
           numery, granice oraz siedziby obwodowych komisji wyborczych.
           Utworzenie tych obwodów następuje najpóźniej w 45 dniu przed dniem
           wyborów.
         6. Po bezskutecznym upływie terminu, o którym mowa w ust. 5,
           czynności wymienionych w tym przepisie dokonuje właściwy wojewoda
           najpóźniej w 42 dniu przed dniem wyborów.
      Art. 23. 1. Tworzy się obwody głosowania dla obywateli polskich
             przebywających za granicą.
         2. Obwody, o których mowa w ust. 1, tworzy, w drodze rozporządzenia,
           minister właściwy do spraw zagranicznych, po porozumieniu z
           Państwową Komisją Wyborczą, wyznaczając siedziby obwodowych
           komisji wyborczych. Wyniki głosowania w tych obwodach przekazywane
           są okręgowej komisji wyborczej właściwej dla gminy WarszawaCentrum.

         3. Tworzy się obwody głosowania dla wyborców przebywających na
           polskich statkach morskich, które znajdują się w podróży w okresie
           obejmującym dzień wyborów, jeżeli przebywa na nich co najmniej 15
           wyborców i jeżeli istnieją możliwości przekazania właściwej
           okręgowej komisji wyborczej wyników głosowania niezwłocznie po
           jego zakończeniu.
         4. W rozumieniu niniejszej ustawy polskim statkiem morskim jest
           statek będący w całości własnością polskiego armatora mającego
           siedzibę w kraju, podnoszący polską banderę i dowodzony przez
           polskiego kapitana.
         5. Obwody głosowania, o których mowa w ust. 3, tworzy, w drodze
           rozporządzenia, minister właściwy do spraw gospodarki morskiej, po
           porozumieniu z Państwową Komisją Wyborczą, na wniosek armatora
           zgłoszony najpóźniej w 30 dniu przed dniem wyborów. Wyniki
           głosowania z tych obwodów przekazywane są okręgowej komisji
           wyborczej właściwej dla siedziby armatora.";
21) w art. 24:
   a) w ust. 1 wyraz "podają" zastępuje się wyrazem "podaje", a wyrazy
     "właściwe zarządy gmin" zastępuje się wyrazami "wójt (burmistrz,
     prezydent miasta)",
   b) w ust. 2 wyraz "wyborczych" zastępuje się wyrazem "głosowania" i dodaje
     zdanie drugie w brzmieniu:
      "Wykonanie tego obowiązku powinno nastąpić najpóźniej w 21 dniu przed
       dniem wyborów.",
   c) dodaje się ust. 3 w brzmieniu:
          "3. O utworzeniu obwodu głosowania na statku kapitan statku
            zawiadamia wyborców.";
22) w art. 26:
   a) w ust. 2 wyraz "miejsce" zastępuje się wyrazem "adres",
   b) ust. 3 otrzymuje brzmienie:
          "3. Spis wyborców sporządza się w urzędzie gminy jako zadanie
            zlecone gminie.";
23) art. 27 otrzymuje brzmienie:
     "Art. 27. 1. Spis wyborców sporządza się w 2 egzemplarzach oddzielnie dla
             każdego obwodu głosowania, na podstawie stałego rejestru
             wyborców w gminie prowadzonego na zasadach określonych w
             przepisach ustawy z dnia 28 maja 1993 r. - Ordynacja wyborcza do
             Sejmu Rzeczypospolitej Polskiej (Dz.U. Nr 45, poz. 205, z 1995
             r. Nr 132, poz. 640, z 1997 r. Nr 47, poz. 297, Nr 70, poz. 443,
             Nr 88, poz. 554, Nr 98, poz. 604, Nr 121, poz. 770 i Nr 141,
             poz. 943 oraz z 1999 r. Nr 49, poz. 483).
         2. Spis, o którym mowa w ust. 1, sporządza się najpóźniej na 14 dni
           przed dniem wyborów. Jeden egzemplarz spisu przekazuje się w
           przeddzień głosowania przewodniczącemu właściwej obwodowej komisji
           wyborczej.";
24) dodaje się art. 27a w brzmieniu:
    "Art. 27a. 1. Spis wyborców w szpitalach, w zakładach pomocy społecznej
             oraz w zakładach karnych i w aresztach śledczych, a także w
             oddziałach zewnętrznych tych zakładów i aresztów sporządza się
             na podstawie wykazów osób, które będą w nich przebywać w dniu
             wyborów.
         2. Wykazy osób, o których mowa w ust. 1, kierownicy jednostek
           przekazują do urzędu gminy najpóźniej w 10 dniu przed dniem
           wyborów.
         3. O wpisaniu do spisu wyborców osób, o których mowa w ust. 1,
           zawiadamia się urząd gminy właściwy ze względu na miejsce ich
           stałego zamieszkania.";
25) art. 29 otrzymuje brzmienie:
    "Art. 29. Minister właściwy do spraw administracji publicznej, na wniosek
           Państwowej Komisji Wyborczej, określi, w drodze rozporządzenia,
           sposób sporządzenia spisu wyborców ustalając wzór spisu, metody
           jego aktualizacji z uwzględnieniem ponownego głosowania, wzory
           wykazów osób przebywających w szpitalach, zakładach opieki
           społecznej, zakładach karnych i aresztach śledczych, w których
           utworzono obwody głosowania, wzór zawiadomienia o dopisaniu wyborcy
           do spisu w innym obwodzie głosowania, wzory oraz sposób wydawania
           zaświadczeń o prawie do głosowania.";
26) w art. 30 skreśla się ust. 2 oraz oznaczenie ust. 1;
27) art. 31 otrzymuje brzmienie:
    "Art. 31. 1. Wyborca przebywający czasowo na obszarze gminy w okresie
             obejmującym dzień wyborów jest dopisywany do spisu wyborców na
             własny wniosek, wniesiony najpóźniej w 10 dniu przed dniem
             wyborów.
         2. Przepis ust. 1 stosuje się odpowiednio do wyborcy nigdzie nie
           zamieszkałego, przebywającego na obszarze gminy.";
28) w art. 32:
   a) w ust. 1 wyrazy "między 14 a 7" zastępuje się wyrazami "między 21 a 14",
   b)  ust. 4 otrzymuje brzmienie:
     "4. Minister Obrony Narodowej i minister właściwy do spraw wewnętrznych,
       po porozumieniu z Państwową Komisją Wyborczą, określą sposób
       realizacji obowiązków dowódców, o których mowa w ust. 3, uwzględniając
       konieczność zapewnienia wyborcom, o których mowa w ust. 1 i 2,
       wykonywanie funkcji członków obwodowych komisji wyborczych i mężów
       zaufania.";
29) dodaje się art. 32a w brzmieniu:
    "Art. 32a. O dopisaniu do spisu wyborców osób, o których mowa w art. 31
            ust. 1 i art. 32 ust. 1 i 2, zawiadamia się urząd gminy właściwy
            ze względu na miejsce ich stałego zamieszkania.";
30) art. 33 otrzymuje brzmienie:
      "Art. 33. 1. Wyborca zmieniający miejsce pobytu przed dniem wyborów
             otrzymuje na swoje żądanie, przed sporządzeniem spisu wyborców na
podstawie rejestru wyborców, a po sporządzeniu spisu wyborców
             - na podstawie spisu wyborców, dwa zaświadczenia: o prawie do
             głosowania w dniu pierwszego głosowania oraz o prawie do
             głosowania w dniu ponownego głosowania.
         2. Wyborca zmieniający miejsce pobytu po dniu pierwszego głosowania
           a przed ponownym głosowaniem otrzymuje na swoje żądanie
           zaświadczenie o prawie do głosowania w dniu ponownego głosowania.
         3. Zaświadczenia, o których mowa w ust. 1 i 2, wydaje urząd gminy.
         4. Przepis ust. 3 stosuje się odpowiednio do kapitanów polskich
           statków morskich i konsulów, którzy sporządzili spisy wyborców.";
31) w art. 35:
   a) w ust. 1 wyrazy "obejmującej okres od dnia zarządzenia wyborów do dnia
     wyborów" zastępuje się wyrazami "w dniu wyborów",
   b) w ust. 2 na końcu zdania drugiego skreśla się kropkę i dodaje wyrazy
     "oraz adres zamieszkania.",
   c) ust. 3 otrzymuje brzmienie:
          "3. Minister właściwy do spraw gospodarki morskiej, po porozumieniu
            z Państwową Komisją Wyborczą, określi, w drodze rozporządzenia,
            sposób sporządzania i aktualizacji spisu wyborców, o którym mowa
            w ust. 1, z uwzględnieniem okresu między dniem pierwszego
            głosowania a dniem ponownego głosowania.";
32) w art. 36:
   a) w ust. 1 po wyrazach "za granicą" dodaje się wyrazy "i posiadający ważne
     polskie paszporty", a wyrazy "właściwe terytorialne konsulaty
     Rzeczypospolitej Polskiej" zastępuje się wyrazami "właściwego
     terytorialnie konsula",
   b) w ust. 2 na końcu zdania drugiego kropkę zastępuje się przecinkiem i
     dodaje wyrazy "numer ważnego polskiego paszportu, a także miejsce i datę
     jego wydania.",
   c) ust. 3 otrzymuje brzmienie:
          "3. Minister właściwy do spraw zagranicznych, po porozumieniu z
            Państwową Komisją Wyborczą, określi, w drodze rozporządzenia,
            sposób sporządzania i aktualizacji spisu wyborców, o którym mowa
            w ust. 1, z uwzględnieniem okresu między dniem pierwszego
            głosowania a dniem ponownego głosowania.";
33) art. 37 otrzymuje brzmienie:
      "Art. 37. 1. Spis wyborców jest udostępniany do wglądu w urzędzie gminy
             lub w siedzibie organu, który spis sporządził.
         2. Wójt (burmistrz, prezydent miasta) lub organ, który sporządził
           spis wyborców, powiadamia wyborców, w sposób zwyczajowo przyjęty,
           o sporządzeniu spisu oraz o miejscu i czasie jego udostępniania.";
34) w art. 38 w ust. 1 wyrazy "wyłożenia spisów do publicznego wglądu"
  zastępuje się wyrazami "udostępniania spisu do wglądu";
35) w art. 39 w ust. 1 po wyrazie "wnieść" dodaje się wyrazy " ,w terminie 3
  dni od daty doręczenia decyzji,";
36) dodaje się art. 39a w brzmieniu:
    "Art. 39a. Obwodowa komisja wyborcza dopisuje w dniu głosowania do spisu
            wyborców:
           1) osobę przedkładającą zaświadczenie o prawie do głosowania,
             dołączając zaświadczenie do spisu,
           2) osobę pominiętą w spisie, jeżeli udokumentuje, iż stale
             zamieszkuje na terenie obwodu głosowania, a urząd gminy
             potwierdzi, że nie otrzymał zawiadomienia o utracie przez nią
             prawa wybierania,
           3) obywatela polskiego stale zamieszkującego za granicą, na
             podstawie ważnego polskiego paszportu, odnotowując numer
             paszportu oraz miejsce i datę jego wydania w rubryce spisu
             "uwagi". Po dopisaniu obywatela polskiego zamieszkałego za
             granicą do spisu obwodowa komisja umieszcza w paszporcie na
             ostatniej wolnej stronie, przeznaczonej na adnotacje wizowe,
             odcisk swojej pieczęci i wpisuje datę głosowania.";
37) w art. 40:
   a) ust. 1 otrzymuje brzmienie:
         "1. Kandydata na Prezydenta Rzeczypospolitej zgłasza co najmniej
           100 000 obywateli mających prawo wybierania do Sejmu. Zgłoszenie
           musi być poparte podpisami zgłaszających.",
   b) skreśla się ust. 2,
   c) ust. 3 otrzymuje brzmienie:
         "3. Kandydatów na Prezydenta Rzeczypospolitej można zgłaszać
           najpóźniej w 45 dniu przed dniem wyborów.";
38) dodaje się art. 40a-40g w brzmieniu:
    "Art. 40a. 1. Obywatele w liczbie co najmniej 15 tworzą komitet wyborczy,
             zwany dalej "komitetem", w celu zgłoszenia kandydata na
             Prezydenta Rzeczypospolitej i prowadzenia kampanii wyborczej, na
             zasadzie wyłączności, na jego rzecz.
         2. Utworzenie komitetu wymaga:
           1) pisemnej zgody kandydata na kandydowanie w wyborach,
           2) pisemnej zgody kandydata na utworzenie jego komitetu.
         3. Kandydat może udzielić zgody, o której mowa w ust. 2, tylko
           jednemu komitetowi.
         4. Zgoda kandydata na kandydowanie w wyborach powinna zawierać imię
           (imiona), nazwisko i wiek kandydata, a także wskazanie jego
           ewentualnej przynależności do partii politycznej. Zgoda powinna
           ponadto zawierać numer ewidencyjny PESEL kandydata oraz informację
           o udokumentowanym wykształceniu, wykonywanym zawodzie i miejscu
           (zakładzie) pracy, a także o miejscu zamieszkania kandydata. Zgodę
           na kandydowanie kandydat opatruje datą i własnoręcznym podpisem.
         5. Wyrażając zgodę na kandydowanie w wyborach kandydat składa
           Państwowej Komisji Wyborczej oświadczenie, o którym mowa w art. 6
           ust. 1 ustawy z dnia 11 kwietnia 1997 r. o ujawnieniu pracy lub
           służby w organach bezpieczeństwa państwa lub współpracy z nimi w
           latach 1944-1990 osób pełniących funkcje publiczne (Dz.U. z 1999
           r. Nr 42, poz. 428, Nr 57, poz. 618, Nr 62, poz. 681 i Nr 63, poz.
           701).
         6. Komitet działa pod nazwą "Komitet wyborczy kandydata na
           Prezydenta Rzeczypospolitej Polskiej
           ....................................... (imię i nazwisko
           kandydata)".
         7. Obywatele, o których mowa w ust. 1, oświadczają na piśmie o
           utworzeniu komitetu, podając swoje imiona i nazwiska, adresy
           zamieszkania i numery ewidencyjne PESEL oraz ustanawiają
           pełnomocnika komitetu, zwanego dalej "pełnomocnikiem", który
           działa w imieniu i na rzecz komitetu, a także pełnomocnika
           finansowego, o którym mowa w art. 84b. Przyjęcie pełnomocnictwa
           potwierdza się podpisem.
         8. Można być pełnomocnikiem tylko jednego komitetu. Pełnomocnikiem
           nie może być kandydat na Prezydenta Rzeczypospolitej.
      Art. 40b. 1. Państwowa Komisja Wyborcza przekazuje niezwłocznie
             oświadczenie kandydata, o którym mowa w art. 40a ust. 5, Sądowi
             Apelacyjnemu w Warszawie. Sąd wszczyna postępowanie lustracyjne
             z urzędu.
         2. W wypadku uprzedniego złożenia oświadczenia, o którym mowa w art.
           40a ust. 5, w związku z kandydowaniem na funkcję publiczną, z
           którą związany był obowiązek złożenia takiego oświadczenia,
           kandydat na Prezydenta Rzeczypospolitej informuje na piśmie o tym
           Państwową Komisję Wyborczą.
     Art. 40c. 1. Po zebraniu, zgodnie z wymaganiami określonymi w art. 41
             ust. 1 pkt 3, co najmniej 1000 podpisów obywateli mających prawo
             wybierania do Sejmu i popierających kandydata, pełnomocnik
             zgłasza Państwowej Komisji Wyborczej komitet do zarejestrowania.
             Podpisy, o których mowa w zdaniu pierwszym, stanowią część
             wymaganej liczby 100 000 podpisów obywateli popierających
             kandydata.
         2. W zgłoszeniu komitetu do zarejestrowania podaje się:
           1) nazwę komitetu oraz adres jego siedziby,
           2) imię (imiona), nazwisko, adres zamieszkania i numer ewidencyjny
             PESEL pełnomocnika i pełnomocnika finansowego.
         3. Do zgłoszenia załącza się:
           1) oświadczenie o utworzeniu komitetu i ustanowieniu pełnomocników,
             o których mowa w art. 40a ust. 7,
           2) pisemną zgodę kandydata na kandydowanie w wyborach, o której
             mowa w art. 40a ust. 4, oraz zgodę na utworzenie jego komitetu,
           3) wykaz co najmniej 1000 obywateli, o których mowa w ust. 1.
         4. Zgłoszenie komitetu do zarejestrowania może być dokonane
           najpóźniej w 55 dniu przed dniem wyborów.
      Art. 40d. 1. Jeżeli zgłoszenie spełnia warunki określone w art. 40a ust.
             5, art. 40b ust. 2 i art. 40c, Państwowa Komisja Wyborcza, w
             terminie 3 dni od jego doręczenia, postanawia o zarejestrowaniu
             komitetu. Postanowienie doręcza się niezwłocznie pełnomocnikowi.
         2. Jeżeli zgłoszenie wykazuje wady, Państwowa Komisja Wyborcza
           niezwłocznie wzywa pełnomocnika do usunięcia w terminie 3 dni
           wskazanych wad zgłoszenia. W wypadku nieusunięcia wad w terminie
           Państwowa Komisja Wyborcza odmawia rejestracji komitetu.
           Postanowienie Państwowej Komisji Wyborczej, wraz z uzasadnieniem,
           doręcza się niezwłocznie pełnomocnikowi.
         3. Pełnomocnikowi służy prawo wniesienia skargi do Sądu Najwyższego
           na postanowienie Państwowej Komisji Wyborczej o odmowie
           rejestracji komitetu. Skargę wnosi się w terminie 2 dni od daty
           doręczenia pełnomocnikowi postanowienia o odmowie rejestracji
           komitetu.
         4. Sąd Najwyższy rozpatruje skargę w składzie 3 sędziów, w
           postępowaniu nieprocesowym, i wydaje orzeczenie w sprawie skargi w
           terminie 3 dni. Od orzeczenia Sądu Najwyższego nie przysługuje
           środek prawny. Orzeczenie doręcza się pełnomocnikowi i Państwowej
           Komisji Wyborczej. Jeżeli Sąd Najwyższy uzna skargę pełnomocnika
           za zasadną, Państwowa Komisja Wyborcza niezwłocznie rejestruje
           komitet.
     Art. 40e. Komitet nabywa osobowość prawną, w zakresie wykonywania zadań
           wynikających z ustawy, z dniem zarejestrowania przez Państwową
           Komisję Wyborczą.
     Art. 40f. Państwowa Komisja Wyborcza informację o zarejestrowanym
           komitecie ogłasza w Dzienniku Urzędowym Rzeczypospolitej Polskiej
           "Monitor Polski" oraz podaje do publicznej wiadomości w prasie o
           zasięgu ogólnopolskim.
      Art. 40g. 1. Zbieranie podpisów osób popierających zgłoszenie kandydata
             na Prezydenta Rzeczypospolitej może być dokonywane tylko w
             miejscu, czasie i w sposób wykluczający groźbę, podstęp lub
             stosowanie jakichkolwiek nacisków zmierzających do uzyskania
             podpisów.
         2. Zabrania się zbierania podpisów osób popierających zgłoszenie
           kandydata na Prezydenta Rzeczypospolitej na terenie jednostek
           wojskowych i innych jednostek organizacyjnych podległych
           Ministrowi Obrony Narodowej oraz oddziałów obrony cywilnej, a
           także skoszarowanych jednostek podległych ministrowi właściwemu do
           spraw wewnętrznych.
         3. Zabrania się udzielania wynagrodzenia pieniężnego w zamian za
           złożenie podpisu pod zgłoszeniem kandydata na Prezydenta
           Rzeczypospolitej.";
39) w art. 41:
   a) w ust. 1:
     - zdanie wstępne otrzymuje brzmienie:
            "Zgłoszenia kandydata na Prezydenta Rzeczypospolitej dokonuje
           osobiście pełnomocnik komitetu zarejestrowanego zgodnie z art. 40d
           najpóźniej do godziny 24 w 45 dniu przed dniem wyborów. Zgłoszenie
           kandydata powinno zawierać:",
     - w pkt 1 skreśla się wyrazy " , wykształcenie, zawód, miejsce pracy", a
       wyrazy "organizacji politycznej lub społecznej" zastępuje się wyrazami
       "partii politycznej",
     - pkt 2 i 3 otrzymują brzmienie:
         "2) nazwę komitetu oraz imię, nazwisko i adres pełnomocnika oraz
           pełnomocnika finansowego,
         3) wykaz obywateli popierających zgłoszenie, zawierający czytelne
           wskazanie imienia (imion) i nazwiska, adresu zamieszkania oraz
           numeru ewidencyjnego PESEL obywatela, który udziela poparcia
           składając na wykazie własnoręczny podpis; każda strona wykazu musi
           zawierać nazwę komitetu zgłaszającego kandydata oraz adnotację:
          "Udzielam poparcia kandydatowi na Prezydenta Rzeczypospolitej
           Polskiej ............................. (imię (imiona) i nazwisko
           kandydata) w wyborach przypadających w ........... roku.",
   b) skreśla się ust. 3 i  4;
40) art. 42 otrzymuje brzmienie:
      "Art. 42. 1. Państwowa Komisja Wyborcza zarejestruje kandydata na
             Prezydenta Rzeczypospolitej, jeżeli zgłoszenia dokonano zgodnie
             z przepisami niniejszej ustawy, sporządzając protokół
             rejestracji kandydata, i zawiadamia o tym pełnomocnika.
         2. Państwowa Komisja Wyborcza, sprawdzając prawidłowość zgłoszenia
           kandydata, bada:
           1) czy kandydat spełnia warunki określone w przepisie art. 127 ust.
             3 zdanie pierwsze Konstytucji Rzeczypospolitej Polskiej,
           2) zgodność danych, o których mowa w art. 40a ust. 4, na podstawie
             dostępnych urzędowo dokumentów,
           3) czy zgłoszenie kandydatury poparło podpisami co najmniej
             100 000 obywateli, zgodnie z art. 41 ust. 1 pkt 3.
         3. Jeżeli zgłoszenie wykazuje wady, Państwowa Komisja Wyborcza
           niezwłocznie wzywa pełnomocnika do usunięcia w terminie 3 dni
           wskazanych wad zgłoszenia. W wypadku nieusunięcia wad w terminie
           Państwowa Komisja Wyborcza odmawia rejestracji kandydata.
           Postanowienie Państwowej Komisji Wyborczej, wraz z uzasadnieniem,
           doręcza się niezwłocznie pełnomocnikowi.
         4. Pełnomocnikowi służy prawo wniesienia skargi do Sądu Najwyższego
           na postanowienie Państwowej Komisji Wyborczej o odmowie
           rejestracji kandydata. Skargę wnosi się w terminie 2 dni od daty
           doręczenia pełnomocnikowi postanowienia o odmowie rejestracji
           kandydata.
         5. Sąd Najwyższy rozpatruje skargę w składzie 3 sędziów, w
           postępowaniu nieprocesowym, i wydaje orzeczenie w sprawie skargi w
           terminie 5 dni. Od orzeczenia Sądu Najwyższego nie przysługuje
           środek prawny. Orzeczenie doręcza się pełnomocnikowi i Państwowej
           Komisji Wyborczej. Jeżeli Sąd Najwyższy uzna skargę pełnomocnika
           za zasadną Państwowa Komisja Wyborcza niezwłocznie rejestruje
           kandydata.";
41) w art. 43:
   a) w ust. 1:
     -  zdanie pierwsze otrzymuje brzmienie:
         "Po upływie terminu, o którym mowa w art. 40 ust. 3, z
         uwzględnieniem art. 42 ust. 3-5, Państwowa Komisja Wyborcza
         sporządza listę kandydatów, na której w kolejności alfabetycznej
         nazwisk umieszcza następujące dane: nazwisko, imiona, wiek oraz
         wskazane w zgłoszeniu udokumentowane wykształcenie, wykonywany
         zawód, miejsce (zakład) pracy i miejsce zamieszkania
         zarejestrowanych kandydatów.",
     - w zdaniu drugim skreśla się wyrazy "z dnia 11 kwietnia 1997 r." oraz
       wyrazy "(Dz.U. Nr 70, poz. 443)",
   b) ust. 2 otrzymuje brzmienie:
     "2. Na wniosek pełnomocnika na liście kandydatów umieszcza się oznaczenie
       przynależności kandydata do partii politycznej.",
   c) w ust. 3 wyrazy "w 15 dniu" zastępuje się wyrazami "w 20 dniu";
42) w art. 44 wyrazy "z listy wyborczej kandydatów" zastępuje się wyrazami "z
  listy kandydatów tych kandydatów";
43) art. 45 otrzymuje brzmienie:
      "Art. 45. 1. Pełnomocnikowi przysługuje prawo zgłoszenia po jednym mężu
             zaufania do okręgowych komisji wyborczych oraz do obwodowych
             komisji wyborczych. Funkcję męża zaufania przy Państwowej
             Komisji Wyborczej pełni pełnomocnik lub osoba przez niego
             upoważniona.
         2. Upoważnienia mężom zaufania wystawiają pełnomocnicy lub
           upoważnione przez nich osoby, według wzoru ustalonego przez
           Państwową Komisję Wyborczą.";
44) w art. 46 wyrazy "listy wyborczej" zastępuje się wyrazami "listy
  kandydatów", a wyraz "wojewódzkimi" zastępuje się wyrazem "okręgowymi";
45) w art. 47:
   a) ust. 2 otrzymuje brzmienie:
         "2. Na karcie do głosowania drukuje się odcisk pieczęci Państwowej
           Komisji Wyborczej oraz oznacza miejsce na umieszczenie pieczęci
           obwodowej komisji wyborczej.",
   b) w ust. 4 dodaje się zdanie drugie w brzmieniu:
      "Wielkość i rodzaj czcionek powinny być jednakowe dla nazwisk
       wszystkich kandydatów.";
46) dodaje się art. 47a w brzmieniu:
    "Art. 47a. Jeżeli po wydrukowaniu kart do głosowania Państwowa Komisja
           Wyborcza skreśli z listy kandydatów nazwisko kandydata z przyczyn,
           o których mowa w art. 44, nazwisko tego kandydata pozostawia się na
           wydrukowanych kartach do głosowania. Informację o skreśleniu oraz o
           warunkach decydujących o ważności głosu oddanego na takiej karcie
           podaje się do publicznej wiadomości w formie obwieszczenia i
           zapewnia jego rozplakatowanie w lokalach wyborczych w dniu
           głosowania.";
47) art. 48 otrzymuje brzmienie:
    "Art. 48. Sposób sporządzania i przekazania kart do głosowania dla obwodów
           głosowania utworzonych na polskich statkach morskich oraz za
           granicą ustala Państwowa Komisja Wyborcza, po porozumieniu
           odpowiednio z ministrem właściwym do spraw gospodarki morskiej oraz
           ministrem właściwym do spraw zagranicznych.";
48) w art. 49:
   a) dotychczasową treść oznacza się jako ust. 1,
   b) dodaje się ust. 2 w brzmieniu:
     "2. Głosowanie w obwodach głosowania utworzonych na polskich statkach
       morskich oraz za granicą odbywa się między godziną 6.00 a 20.00 czasu
       miejscowego. Jeżeli głosowanie miałoby być zakończone w dniu następnym
       po dniu głosowania w kraju, głosowanie przeprowadza się w dniu
       poprzedzającym.";
49) w art. 50 skreśla się ust. 2;
50) w art. 51:
   a) ust. 1 otrzymuje brzmienie:
     "1. Po wykonaniu czynności, o których mowa w art. 50, wyborca otrzymuje
       od komisji kartę do głosowania opatrzoną jej pieczęcią. Wyborca
       potwierdza otrzymanie karty do głosowania własnym podpisem w
       przeznaczonej na to rubryce spisu.",
   b) w ust. 2 wyraz "pomieszczenia" zastępuje się wyrazem "miejsca";
51) w art. 52 wyrazy "z prawej strony" zastępuje się wyrazami "w kratce z
  lewej strony obok";
52) w art. 56 w ust. 1 wyraz "pomieszczeń" zastępuje się wyrazem "miejsc";
53) w art. 57:
   a) w ust. 1 wyrazy " , jego zastępca lub sekretarz" zastępuje się wyrazami
     "lub jego zastępca",
   b) w ust. 2 wyrazy "o których mowa w art. 41 ust. 1 pkt 2" zastępuje się
     wyrazami "zgodnie z art. 45 ust. 2";
54) w art. 58 w ust. 3 wyraz "najbliższego" zastępuje się wyrazami "właściwego
  terytorialnie";
55) art. 59 otrzymuje brzmienie:
      "Art. 59. 1. Głosowania przerywać nie wolno. Gdyby wskutek
             nadzwyczajnych wydarzeń głosowanie było przejściowo
             uniemożliwione, obwodowa komisja wyborcza może zarządzić jego
             przerwanie, przedłużenie albo odroczenie do dnia następnego.
             Uchwała w tej sprawie powinna być natychmiast podana do
             publicznej wiadomości, przekazana okręgowej komisji wyborczej,
             wójtowi (burmistrzowi, prezydentowi miasta) oraz przesłana
             Państwowej Komisji Wyborczej za pośrednictwem okręgowej komisji.
         2. W razie przerwania lub odroczenia głosowania komisja
           zapieczętowuje otwór urny wyborczej i oddaje urnę wraz ze spisem
           wyborców na przechowanie przewodniczącemu komisji. Pieczęć komisji
           oddaje się w takim wypadku na przechowanie zastępcy
           przewodniczącego lub innemu członkowi komisji. Komisja ustala
           również liczbę kart niewykorzystanych, umieszcza je w
           opieczętowanym pakiecie i oddaje na przechowanie przewodniczącemu
           komisji. Przed ponownym podjęciem głosowania komisja stwierdza
           protokolarnie, czy pieczęcie na urnie i pakiecie z kartami są
           nienaruszone.";
56) w art. 60 wyraz "wojewódzką" zastępuje się wyrazem "okręgową";
57) dodaje się art. 60a w brzmieniu:
    "Art. 60a. 1. W lokalu wyborczym umieszcza się tylko urzędowe
             obwieszczenia wyborcze.
         2. W lokalu wyborczym oraz w miejscu zapewniającym tajność
           głosowania umieszcza się zwięzłą informację Państwowej Komisji
           Wyborczej o sposobie głosowania w wyborach.";
58) w art. 61:
   a) w ust. 1:
       - zdanie wstępne otrzymuje brzmienie:
      "Niezwłocznie po zakończeniu głosowania obwodowa komisja wyborcza
       zlicza i zabezpiecza niewykorzystane karty do głosowania, otwiera urnę
       wyborczą, po czym ustala:",
       - w pkt 2 wyrazy "którzy wzięli udział w głosowaniu" zastępuje się
       wyrazami "którym wydano karty do głosowania",
     - dodaje się pkt 2a w brzmieniu:
          "2a) liczbę oddanych głosów, czyli kart wrzuconych do urny przez
             wyborców,",
   b) dodaje się ust. 3 w brzmieniu:
         "3. Przy ustalaniu wyników głosowania i sporządzaniu protokołu mają
           prawo być obecni mężowie zaufania, którzy mogą wnieść do protokołu
           uwagi z wymienieniem konkretnych zarzutów.";
59) w art. 62 w ust. 1 w pkt 1 skreśla się przecinek i dodaje wyrazy "lub
  nieopatrzonych pieczęcią obwodowej komisji wyborczej,";
60) w art. 63 w ust. 2:
   a) w pkt 3 wyrazy "wyborców, którzy pobrali karty" zastępuje się wyrazami
     "wydanych kart",
   b) w pkt 5 wyraz "poczynione" zastępuje się wyrazem "wniesione";
61) w art. 65 w ust. 1 wyraz "wojewódzkiej" zastępuje się wyrazem "okręgowej";
62) w art. 66:
   a) ust. 1 otrzymuje brzmienie:
         "1. Okręgowa komisja wyborcza po otrzymaniu protokołów ze wszystkich
           obwodów głosowania ustala niezwłocznie zbiorcze wyniki głosowania i
           sporządza w 2 egzemplarzach protokół. Protokół, wraz z protokołami
           obwodowych komisji wyborczych, w zapieczętowanej kopercie przesyła
           się niezwłocznie Państwowej Komisji Wyborczej. Przepisy art. 61
           ust. 1 i 3, art. 63 ust. 2 i 3, art. 64 i art. 65 ust. 2 stosuje
           się odpowiednio.",
   b) skreśla się ust. 2,
   c) w ust. 3 wyraz "wojewódzkich" zastępuje się wyrazem "okręgowych",
   d) dodaje się ust. 3a i 3b w brzmieniu:
        "3a. Zasady i tryb przekazywania właściwej okręgowej komisji wyborczej
           wyników głosowania z obwodów głosowania utworzonych za granicą oraz
           na polskich statkach morskich ustala Państwowa Komisja Wyborcza, po
           zasięgnięciu opinii odpowiednio ministra właściwego do spraw
           zagranicznych i ministra właściwego do spraw gospodarki morskiej.
         3b. Jeżeli właściwa okręgowa komisja wyborcza nie uzyska wyników
           głosowania w obwodach głosowania za granicą oraz na polskich
           statkach morskich w ciągu 24 godzin od zakończenia głosowania, o
           którym mowa w art. 49, głosowanie w tych obwodach uważa się za
           niebyłe. Fakt ten odnotowuje się w protokole zbiorczych wyników
           głosowania, z wymienieniem obwodów głosowania oraz ewentualnych
           przyczyn nie uzyskania z tych obwodów wyników głosowania.",
   e) ust. 4 otrzymuje brzmienie:
         "4. Drugie egzemplarze protokołów wraz ze wszystkimi dokumentami z
           przeprowadzonego głosowania przewodniczący obwodowych i okręgowych
           komisji wyborczych przekazują odpowiednio wójtom (burmistrzom,
           prezydentom miast) oraz kierownikom właściwych miejscowo jednostek
           Krajowego Biura Wyborczego.",
   f) skreśla się ust. 5;
63) dodaje się art. 66a i 66b w brzmieniu:
   "Art. 66a. Państwowa Komisja Wyborcza określa zasady i sposób
           wykorzystania elektronicznego systemu przesyłania i przetwarzania
           danych o wynikach głosowania i wynikach wyborów.
    Art. 66b. Minister właściwy do spraw kultury i ochrony dziedzictwa
           narodowego na wniosek Państwowej Komisji Wyborczej, złożony po
           porozumieniu z Naczelnym Dyrektorem Archiwów Państwowych, określa,
           w drodze rozporządzenia, sposób przekazywania, przechowywania i
           udostępniania dokumentów z wyborów.";
64) w rozdziale 9 dodaje się art. 66c i 66d w brzmieniu:
    "Art. 66c. 1. Po otrzymaniu protokołów, o których mowa w art. 66 ust. 1,
             Państwowa Komisja Wyborcza dokonuje sprawdzenia prawidłowości
             ustalenia przez okręgową komisję wyborczą zbiorczych wyników
             głosowania.
         2. W razie stwierdzenia nieprawidłowości w ustaleniu zbiorczych
           wyników głosowania Państwowa Komisja Wyborcza zarządza ponowne
           ustalenie tych wyników. Przepisy art. 66 i 66a stosuje się
           odpowiednio.
    Art. 66d. Państwowa Komisja Wyborcza podaje do publicznej wiadomości
           zbiorcze wyniki głosowania, o których mowa w art. 66c ust. 1,
           ustalone przez okręgową komisję wyborczą.";
65) art. 67 i 68 otrzymują brzmienie:
    "Art. 67. Niezwłocznie po otrzymaniu i sprawdzeniu protokołów od
           wszystkich okręgowych komisji wyborczych Państwowa Komisja Wyborcza
           ustala wyniki głosowania na kandydatów na Prezydenta
           Rzeczypospolitej i sporządza protokół głosowania.
      Art. 68. 1. Na podstawie wyników ustalonych w protokole głosowania
             Państwowa Komisja Wyborcza stwierdza, w drodze uchwały, wynik
             wyborów na Prezydenta Rzeczypospolitej.
         2. Uchwałę, o której mowa w ust. 1, Państwowa Komisja Wyborcza
           przekazuje niezwłocznie Marszałkowi Sejmu i urzędującemu
           Prezydentowi Rzeczypospolitej oraz wręcza nowo wybranemu
           Prezydentowi Rzeczypospolitej.";
66) w art. 69:
   a) w ust. 2 po wyrazach "art. 8b ust. 1" dodaje się wyrazy "i ust. 3",
   b) dodaje się ust. 4 w brzmieniu:
     "4. Państwowa Komisja Wyborcza publikuje opracowanie statystyczne
       zawierające szczegółowe informacje o wynikach głosowania i wyborów
       oraz udostępnia wyniki głosowania i wyborów w postaci elektronicznej
       po kosztach własnych.";
67) w art. 70:
   a) ust. 1 otrzymuje brzmienie:
         "1. Ponowne głosowanie przeprowadza się w obwodach głosowania
           utworzonych dla przeprowadzenia wyborów, w trybie przewidzianym w
           ustawie.",
   b) dodaje się ust. 1a w brzmieniu:
        "1a. Ponowne głosowanie przeprowadza się na podstawie tych samych
           spisów wyborców, podlegających aktualizacji. Szczegółowe zasady
           aktualizacji spisów określają rozporządzenia, o których mowa w art.
           29, art. 35 ust. 3 i art. 36 ust. 3.";
68) w art. 72 w ust. 1 wyrazy "mogło wywrzeć" zastępuje się wyrazem "miało";
69) art. 73 i 74 otrzymują brzmienie:
      "Art. 73. 1. Protest wnosi się na piśmie do Sądu Najwyższego nie później
             niż w ciągu 3 dni od dnia podania wyników wyborów do wiadomości
             publicznej przez Państwową Komisję Wyborczą. Nadanie w tym
             terminie protestu w polskim urzędzie pocztowym jest równoznaczne
             z wniesieniem go do Sądu Najwyższego.
         2. W odniesieniu do wyborcy przebywającego za granicą lub na polskim
           statku morskim wymogi wymienione w ust. 1 uważa się za spełnione,
           jeżeli protest został złożony odpowiednio właściwemu terytorialnie
           konsulowi lub kapitanowi statku. Wyborca obowiązany jest dołączyć
           do protestu zawiadomienie o ustanowieniu swojego pełnomocnika
           zamieszkałego w kraju lub pełnomocnika do doręczeń zamieszkałego w
           kraju, pod rygorem pozostawienia protestu bez biegu.
         3. Wnoszący protest powinien sformułować w nim zarzuty oraz
           przedstawić lub wskazać dowody, na których opiera swoje zarzuty.
     Art. 74. 1. Sąd Najwyższy pozostawia bez dalszego biegu protest
             wniesiony przez osobę do tego nieuprawnioną w myśl art. 72 ust.
             2 i 3 lub niespełniający warunków określonych w art. 73.
             Niedopuszczalne jest przywrócenie terminu do wniesienia
             protestu.
         2. Sąd Najwyższy pozostawia bez dalszego biegu protest dotyczący
           sprawy, co do której w niniejszej ustawie przewiduje się możliwość
           wniesienia skargi lub odwołania do sądu lub do Państwowej Komisji
           Wyborczej przed dniem głosowania.
         3. Jeżeli w proteście zarzucono popełnienie przestępstwa przeciwko
           wyborom, Sąd Najwyższy niezwłocznie zawiadamia o tym Prokuratora
           Generalnego.";
70) w art. 75:
   a) ust. 1 otrzymuje brzmienie:
          "1. Sąd Najwyższy rozpatruje protest w składzie 3 sędziów w
            postępowaniu nieprocesowym, stosując odpowiednio przepisy Kodeksu
            postępowania cywilnego, i wydaje opinię w formie postanowienia w
            sprawie protestu.",
   b) dodaje się ust. 1a w brzmieniu:
        "1a. Opinia powinna zawierać ustalenia co do zasadności zarzutów
            protestu, a w razie potwierdzenia zasadności zarzutów - ocenę, czy
            przestępstwo przeciwko wyborom lub naruszenie przepisów niniejszej
            ustawy miało wpływ na wynik wyborów.";
71) w art. 76 w ust. 2 wyrazy "w 20 dniu po dniu wyborów" zastępuje się
  wyrazami "w 30 dniu po podaniu wyników wyborów do wiadomości publicznej
  przez Państwową Komisję Wyborczą";
72) w art. 76a w ust. 2 wyraz "Zarządzenie" zastępuje się wyrazem
  "Postanowienie";
73) w rozdziale 11 dodaje się art. 76b i 76c w brzmieniu:
    "Art. 76b. 1. Kampania wyborcza rozpoczyna się z dniem ogłoszenia
             postanowienia Marszałka Sejmu o wyborach.
         2. Kampanii wyborczej nie można prowadzić na 24 godziny przed dniem
           głosowania i w dniu głosowania aż do jego zakończenia.
    Art. 76c. Na 24 godziny przed dniem głosowania aż do zakończenia
           głosowania zabrania się podawania do wiadomości publicznej wyników
           przedwyborczych badań (sondaży) opinii publicznej dotyczących
           przewidywanych zachowań wyborczych i wyniku wyborów, a także
           wyników sondaży wyborczych przeprowadzonych w dniu głosowania.";
74) w art. 77 w ust. 1 wyrazy "36 godzin" zastępuje się wyrazami "24 godziny";
75) w art. 78:
   a) w ust. 1 wyrazy "w sposób zakłócający" zastępuje się wyrazami "lub
     instytucji publicznych w sposób i w formach zakłócających",
   b) w ust. 2 wyraz "policyjnych" zastępuje się wyrazami "podległych
     ministrowi właściwemu do spraw wewnętrznych",
   c) dodaje się ust. 3 i 4 w brzmieniu:
     "3. Zabrania się organizowania w ramach kampanii wyborczej na rzecz
       kandydata na Prezydenta Rzeczypospolitej gier losowych i konkursów, w
       których wygranymi są nagrody pieniężne lub przedmioty o wartości
       wyższej niż wartość przedmiotów zwyczajowo używanych w celach
       reklamowych lub promocyjnych.
     4. Zabrania się podawania oraz dostarczania, w ramach kampanii wyborczej
       na rzecz kandydata na Prezydenta Rzeczypospolitej, napojów
       alkoholowych nieodpłatnie lub po cenach sprzedaży netto możliwych do
       uzyskania, nie wyższych od cen nabycia lub kosztów wytworzenia.";
76) dodaje się art. 78 a w brzmieniu:
    "Art. 78a. Materiały wyborcze powinny zawierać wyraźne oznaczenie od kogo
           pochodzą.";
77) art. 79 i 80 otrzymują brzmienie:
      "Art. 79. 1. Na ścianach budynków, ogrodzeniach, latarniach,
             urządzeniach energetycznych, telekomunikacyjnych i innych można
             umieszczać plakaty i hasła wyborcze wyłącznie po uzyskaniu zgody
             właściciela lub zarządcy nieruchomości.
         2. Zabrania się umieszczania plakatów i haseł wyborczych na zewnątrz
           i wewnątrz budynków administracji rządowej i samorządowej oraz
           sądów, a także na terenie jednostek wojskowych i oddziałów obrony
           cywilnej oraz skoszarowanych jednostek podległych ministrowi
           właściwemu do spraw wewnętrznych.
         3. Rada gminy może zakazać umieszczania plakatów lub haseł na
           niektórych budynkach publicznych, a także określonych częściach
           terenów publicznych z przyczyn związanych z ochroną zabytków bądź
           środowiska.
         4. Przy ustawianiu własnych urządzeń ogłoszeniowych dla celów
           prowadzenia kampanii wyborczej należy stosować obowiązujące
           przepisy porządkowe.
         5. Plakaty należy umieszczać w taki sposób, aby można je było
           następnie usunąć bez powodowania szkód.
         6. Policja (straż miejska) jest obowiązana usuwać na koszt komitetu
           plakaty i hasła, których sposób umieszczenia może zagrażać życiu
           lub zdrowiu fizycznemu ludzi albo bezpieczeństwu mienia bądź w
           ruchu drogowym.
         7. Plakaty, hasła wyborcze oraz urządzenia ogłoszeniowe ustawione
           dla celów prowadzenia kampanii wyborczej właściwe komitety
           obowiązane są usunąć w terminie 30 dni po dniu wyborów.
         8. Zarząd gminy postanawia o usunięciu plakatów wyborczych, haseł i
           urządzeń ogłoszeniowych umieszczonych z naruszeniem przepisów ust.
           1-5 lub nieusuniętych przez właściwe komitety w terminie, o którym
           mowa w ust. 7. Koszty ich usunięcia ponoszą właściwe komitety.
       Art. 80. 1. Jeżeli plakaty, hasła, ulotki, wypowiedzi albo inne formy
              propagandy i agitacji zawierają dane i informacje nieprawdziwe,
              każdy zainteresowany ma prawo wnieść do sądu okręgowego wniosek
              o:
           1) orzeczenie konfiskaty takich materiałów,
           2) wydanie zakazu publikowania takich danych i informacji,
           3) nakazanie sprostowania informacji,
           4) nakazanie przeproszenia pomówionego,
           5) nakazanie uczestnikowi postępowania wpłacenia kwoty do
             50 000 złotych na rzecz instytucji charytatywnej,
           6) zasądzenie od uczestnika postępowania na rzecz wnioskodawcy
             kwoty do 50 000 złotych tytułem odszkodowania.
         2. Sąd okręgowy rozpoznaje wniosek, o którym mowa w ust. 1, w ciągu
           24 godzin, w postępowaniu nieprocesowym w składzie jednego
           sędziego. Sąd może rozpoznać sprawę w wypadku usprawiedliwionej
           nieobecności wnioskodawcy lub uczestnika postępowania, którzy o
           terminie rozprawy zostali prawidłowo powiadomieni. Postanowienie,
           kończące postępowanie w sprawie, sąd niezwłocznie doręcza osobie
           zainteresowanej, o której mowa w ust. 1, właściwej okręgowej
           komisji wyborczej i zobowiązanemu do wykonania postanowienia sądu.
           Na postanowienie sądu okręgowego przysługuje w ciągu 24 godzin
           zażalenie do sądu apelacyjnego, który jest obowiązany do jego
           rozpatrzenia w ciągu 24 godzin. Od postanowienia sądu apelacyjnego
           nie przysługuje środek prawny i podlega ono natychmiastowemu
           wykonaniu.
         3. Dane lub informacje nieprawdziwe odnoszące się do wyborów i
           związane z kampanią wyborczą, opublikowane w prasie, podlegają
           sprostowaniu w ciągu 48 godzin.
         4. W odniesieniu do sprostowań danych lub informacji opublikowanych
           w innej prasie niż dziennik sąd wskazuje dziennik, w którym
           sprostowanie ma być zamieszczone na koszt zobowiązanego w ciągu 48
           godzin.
         5. W razie odmowy lub niezamieszczenia sprostowania przez
           zobowiązanego lub wskazanego w postanowieniu sądu, sąd na wniosek
           zainteresowanego zarządza opublikowanie sprostowania w trybie
           egzekucyjnym na koszt zobowiązanego.
         6. W sprawach, o których mowa w ust. 3-5, przepisu art. 76b ust. 2
           nie stosuje się.";
78) skreśla się art. 81;
79) art. 83 otrzymuje brzmienie:
      "Art. 83. 1. W okresie od 15 dnia przed dniem głosowania do dnia
             zakończenia kampanii wyborczej "Telewizja Polska - Spółka
             Akcyjna" i "Polskie Radio - Spółka Akcyjna", zwane dalej
             "Telewizją Polską" i "Polskim Radiem", rozpowszechniają
             nieodpłatnie w programach ogólnokrajowych przygotowywane przez
             komitety audycje wyborcze, zgodnie z przepisami  ustawy.
         2. Łączny czas rozpowszechniania nieodpłatnie audycji wyborczych
           wynosi 25 godzin w Telewizji Polskiej, w tym do 5 godzin w TV
           Polonia i 35 godzin w Polskim Radiu, w tym do 5 godzin w programie
           przeznaczonym dla zagranicy.
         3. Przez pojęcie rozpowszechniania nieodpłatnie audycji wyborczych
           rozumie się zarówno rejestrację i emisję wystąpień przedstawicieli
           komitetów bądź kandydatów na Prezydenta Rzeczypospolitej, jak i
           rejestrację oraz emisję audycji wyborczych przygotowanych przez
           komitety.
         4. Krajowa Rada Radiofonii i Telewizji, po porozumieniu z Państwową
           Komisją Wyborczą, określi, w drodze rozporządzenia, tryb
           postępowania w sprawach podziału czasu nieodpłatnego
           rozpowszechniania audycji wyborczych, zakres rejestracji oraz
           sposób przygotowania i emisji tych audycji oraz sposób
           upowszechniania informacji o terminach emisji audycji wyborczych.
         5. Krajowa Rada Radiofonii i Telewizji, po zasięgnięciu opinii
           zarządów spółek, o których mowa w ust. 1, oraz właściwej rady
           programowej, ustala:
           1) czas przeznaczony na rozpowszechnianie nieodpłatnie audycji
             wyborczych w każdym z programów ogólnokrajowych,
           2) ramowy podział czasu, o którym mowa w ust. 2, w okresie od 15
             dnia przed dniem głosowania do dnia zakończenia kampanii
             wyborczej.
         6. Kolejność rozpowszechniania w każdym dniu audycji wyborczych
           ustalają kierujący redakcjami właściwych ogólnokrajowych programów
           telewizyjnych, w tym TV Polonia, oraz radiowych w drodze losowania
           przeprowadzonego w obecności pełnomocników, najpóźniej w 18 dniu
           przed dniem głosowania.
         7. Czas antenowy przysługujący jednemu komitetowi nie może być
           odstępowany innemu komitetowi. Telewizja Polska i Polskie Radio
           bez prawomocnego orzeczenia sądu nie mogą ingerować w treść i czas
           audycji komitetu.
         8. Na ustalenia dotyczące podziału czasu antenowego pełnomocnikom
           przysługuje skarga do Państwowej Komisji Wyborczej. Skargę wnosi
           się w terminie 24 godzin od dokonania ustalenia. Państwowa Komisja
           Wyborcza rozpatruje sprawę niezwłocznie i wydaje postanowienie. Od
           postanowienia Państwowej Komisji Wyborczej nie przysługuje środek
           prawny.
         9. W wypadku zarządzenia ponownego głosowania, o którym mowa w art.
           8b, w okresie od 9 dnia przed dniem głosowania do dnia zakończenia
           kampanii wyborczej przed dniem ponownego głosowania Telewizja
           Polska i Polskie Radio rozpowszechniają nieodpłatnie audycje
           wyborcze przygotowywane przez komitety obu kandydatów, z tym że
           łączny czas wynosi 6 godzin w Telewizji Polskiej i 8 godzin w
           Polskim Radiu. Przepisy ust. 3-8 stosuje się odpowiednio, z tym że
           losowanie kolejności rozpowszechniania w każdym dniu audycji
           wyborczych przeprowadza się w 10 dniu przed dniem ponownego
           głosowania.";
80) dodaje się art. 83a i 83b w brzmieniu:
    "Art. 83a. 1. Niezależnie od czasu przyznanego na rozpowszechnianie
             nieodpłatnie audycji wyborczych każdy komitet może, wyłącznie w
             okresie od 15 dnia przed dniem wyborów do dnia zakończenia
             kampanii wyborczej, odpłatnie rozpowszechniać audycje wyborcze w
             programach publicznych i niepublicznych nadawców radiowych i
             telewizyjnych. Łączny czas rozpowszechniania odpłatnie audycji
             wyborczych nie może przekraczać 15% łącznego czasu przyznanego
             danemu komitetowi na rozpowszechnianie nieodpłatnie audycji
             wyborczych.
         2. Nadawcy nie mogą odmówić rozpowszechniania na zasadach
           odpłatności audycji wyborczych, o których mowa w ust. 1.
         3. Wysokość opłat pobieranych za czas rozpowszechniania audycji
           wyborczych, o których mowa w ust. 1, nie może przekraczać 50%
           stawek cen pobieranych za reklamy i musi być dla wszystkich
           jednakowa oraz ustalana według cennika obowiązującego w dniu
           zarządzenia wyborów.
         4. Do audycji, o których mowa w ust. 1, stosuje się przepisy o
           działalności reklamowej w programach telewizji i radiofonii, z
           zastrzeżeniem ust. 5.
         5. Czasu przeznaczonego na rozpowszechnianie odpłatnie audycji
           wyborczych nie wlicza się do ustalonego odrębnymi przepisami
           dopuszczalnego wymiaru czasowego reklam.
      Art. 83b. 1. Telewizja Polska i Polskie Radio zapewniają Państwowej
             Komisji Wyborczej w okresie od zarządzenia wyborów Prezydenta
             Rzeczypospolitej możliwość nieodpłatnego przedstawiania w
             programach ogólnokrajowych telewizyjnych i radiowych informacji,
             wyjaśnień i komunikatów związanych z zarządzonymi wyborami i
             obowiązującymi przepisami prawa wyborczego.
         2. Krajowa Rada Radiofonii i Telewizji, po porozumieniu z Państwową
           Komisją Wyborczą i zarządami Telewizji Polskiej i Polskiego Radia,
           określi, w drodze rozporządzenia, tryb postępowania w sprawach, o
           których mowa w ust. 1.";
81) art. 84 otrzymuje brzmienie:
    "Art. 84. Finansowanie kampanii wyborczej jest jawne.";
82) dodaje się art. 84a-84d w brzmieniu:
    "Art. 84a. 1. Wydatki ponoszone przez komitety w związku z wyborami są
             pokrywane z ich źródeł własnych.
         2. Komitet może pozyskiwać i wydatkować środki od dnia nabycia
           osobowości prawnej.
         3. Komitet może wydatkować zgromadzone środki jedynie na cele
           związane z wyborami.
     Art. 84b. 1. Za gospodarkę finansową komitetu odpowiedzialny jest jego
             pełnomocnik finansowy.
         2. Pełnomocnikiem finansowym nie może być:
           1) kandydat na Prezydenta Rzeczypospolitej,
           2) pełnomocnik, o którym mowa w art. 40a ust. 7,
           3) funkcjonariusz publiczny w rozumieniu art. 115 § 13 Kodeksu
             karnego.
         3. Można być pełnomocnikiem finansowym tylko jednego komitetu.
    Art. 84c. Komitety prowadzą rachunkowość na zasadach określonych odrębnymi
           przepisami dotyczącymi jednostek nieprowadzących działalności
           gospodarczej, z uwzględnieniem przepisów niniejszej ustawy.
    Art. 84d. Wydatki komitetu nie mogą przekroczyć 12 000 000 złotych.";
83) w art. 85:
    a) ust. 1 otrzymuje brzmienie:
     "1. Osoby fizyczne, osoby prawne i inne jednostki organizacyjne, z
       zastrzeżeniem art. 86, mogą przekazywać środki na cele kampanii
       wyborczej prowadzonej przez komitet.",
   b) dodaje się ust. 4-8 w brzmieniu:
     "4. Środki finansowe komitetu gromadzi się na koncie bankowym, z tym że
       środki pochodzące od osób prawnych, z wyłączeniem partii politycznych,
       oraz pochodzące od anonimowych ofiarodawców ze zbiórek publicznych
       gromadzone są na osobnych subkontach konta komitetu.
     5. Łączna suma wpłat od osoby fizycznej na jeden komitet nie może
       przekraczać 15-krotności najniższego miesięcznego wynagrodzenia za
       pracę pracowników w dniu poprzedzającym rozpoczęcie kampanii
       wyborczej.
     6. Łączna suma wpłat od podmiotu innego niż ten, o którym mowa w ust. 5,
       z wyłączeniem partii politycznych, na jeden komitet nie może
       przekraczać 100-krotności najniższego miesięcznego wynagrodzenia za
       pracę pracowników  w dniu poprzedzającym rozpoczęcie kampanii
       wyborczej.
     7. Kwoty przekraczające 2-krotność najniższego miesięcznego
       wynagrodzenia za pracę pracowników, z wyłączeniem kwot pochodzących ze
       zbiórek publicznych, mogą być wpłacane na komitet jedynie czekiem,
       przelewem lub kartą płatniczą.
     8. Do wydatków komitetu wlicza się wartość darowizn niepieniężnych
       pozyskanych przez komitet.";
84) art. 86 i 87 otrzymują brzmienie:
      "Art. 86. 1. Komitetowi nie mogą być przekazywane środki finansowe
              pochodzące:
          1) z budżetu państwa,
          2) od państwowych jednostek organizacyjnych,
            3) z budżetu jednostek samorządu terytorialnego, związków
              jednostek samorządu terytorialnego i innych samorządowych osób
              prawnych, a także z budżetu stowarzyszeń i innych zrzeszeń
              jednostek samorządu terytorialnego,
            4) od przedsiębiorców państwowych, a także przedsiębiorców z
              udziałem Skarbu Państwa, jednostek samorządu terytorialnego,
              związków jednostek samorządu terytorialnego oraz innych
              samorządowych osób prawnych, a także z udziałem stowarzyszeń i
              innych zrzeszeń jednostek samorządu terytorialnego - z
              wyłączeniem spółek publicznych,
            5) od osób prawnych i jednostek organizacyjnych korzystających, w
              ciągu ostatnich 2 lat od dnia zarządzenia wyborów, ze środków
              publicznych - z wyłączeniem partii politycznych,
            6) od podmiotów zależnych, w rozumieniu przepisów prawa o
              publicznym obrocie papierami wartościowymi, od podmiotów
              wymienionych w pkt 2-5.
         2. Komitet nie może przyjmować środków finansowych pochodzących od:
            1) osób fizycznych nie mających miejsca zamieszkania na terenie
              Rzeczypospolitej Polskiej, z wyłączeniem obywateli polskich
              zamieszkałych za granicą,
            2) cudzoziemców mających miejsce zamieszkania na terenie
              Rzeczypospolitej Polskiej,
            3) osób prawnych nie mających siedziby na terenie
              Rzeczypospolitej Polskiej,
            4) innych podmiotów nie mających siedziby na terenie
              Rzeczypospolitej  Polskiej, posiadających zdolność zaciągania
              zobowiązań i nabywania praw we własnym imieniu,
          5) osób prawnych z udziałem podmiotów zagranicznych - z wyłączeniem
             spółek publicznych,
            6) obcych przedstawicielstw dyplomatycznych, urzędów
              konsularnych, misji specjalnych i organizacji międzynarodowych
              oraz innych obcych przedstawicielstw korzystających z
              immunitetów i przywilejów dyplomatycznych i konsularnych na
              mocy umów, ustaw lub powszechnie ustalonych zwyczajów
              międzynarodowych.
         3. Przepisy ust. 1 i 2 stosuje się odpowiednio do wartości
           niepieniężnych.
     Art. 87. 1. Pełnomocnik finansowy może organizować zbiórki publiczne
             środków finansowych na cele związane z wyborami, na zasadach
             określonych w przepisach o zbiórkach publicznych.
         2. Organizowanie zbiórki publicznej, o której mowa w ust. 1, nie
           wymaga uzyskania pozwolenia.
         3. Pełnomocnik finansowy obowiązany jest przechowywać dokumenty
           związane ze zbiórką publiczną przez okres 12 miesięcy od dnia
           wyborów.";
85) dodaje się art. 87a-87k w brzmieniu:
   "Art. 87a. 1. Zabrania się przekazywania środków finansowych i wartości
            niepieniężnych przez jeden komitet na rzecz innego komitetu.
           2. Zabrania się pozyskiwania przez komitet środków oraz ich
            wydawania po dniu złożenia sprawozdania, o którym mowa w art.
            87g.
    Art. 87b. Wydatki komitetu na kampanię wyborczą prowadzoną w formach i na
           zasadach właściwych dla reklamy, w tym w prasie w rozumieniu
           przepisów prawa prasowego, nie mogą przekraczać 80% kwoty, o której
           mowa w art. 84d.
    Art. 87c. Wydatki komitetu ze środków pochodzących od osób prawnych, z
           wyłączeniem partii politycznych, nie mogą przekraczać 60% limitu, o
           którym mowa w art. 84d.
    Art. 87d. Wydatki komitetu ze środków pochodzących od anonimowych
           ofiarodawców ze zbiórek publicznych, w rozumieniu przepisów o
           zbiórkach publicznych, nie mogą przekraczać 10% limitu, o którym
           mowa w art. 84d.
    Art. 87e. Wszelkie wezwania i informacje pisemne dostarczane przez
            komitet, mające na celu pozyskanie środków na wybory, muszą
            zawierać informację o treści przepisów art. 85 ust. 2, 3 i 5-7,
            art. 86, art. 87f, art. 88f pkt 1 i 3 oraz art. 88g pkt 2.
     Art. 87f. 1. Korzyści majątkowe przekazane albo przyjęte przez komitet z
             naruszeniem zakazów określonych w art. 84d, art. 85 ust. 2-7,
             art. 86, art. 87a, art. 87b, art. 87c, art. 87d podlegają
             przepadkowi na rzecz Skarbu Państwa. Jeżeli korzyść majątkowa
             została zużyta lub utracona, przepadkowi podlega jej wartość.
           2. Sądem właściwym do orzekania w sprawach przepadku korzyści
            majątkowych, o których mowa w ust. 1, jest Sąd Okręgowy w
            Warszawie.
           3. Wniosek o orzeczenie przepadku korzyści majątkowej wnosi do sądu
            Państwowa Komisja Wyborcza.
         4. Do postępowania w sprawie przepadku korzyści majątkowej stosuje
           się przepisy Kodeksu postępowania cywilnego.
      Art. 87g. 1. Pełnomocnik finansowy, w ciągu 3 miesięcy od dnia wyborów,
             przedkłada Państwowej Komisji Wyborczej sprawozdanie o
             przychodach, wydatkach i zobowiązaniach finansowych komitetu,
             zwane dalej "sprawozdaniem wyborczym", wraz z opinią biegłego
             rewidenta o sprawozdaniu oraz z dokumentami, o których mowa w
             ust. 4.
         2. Biegłego rewidenta, o którym mowa w ust. 1, wybiera Państwowa
           Komisja Wyborcza.
         3. Koszty sporządzenia opinii, o której mowa w ust. 1, pokrywane są
           z budżetu państwa w części 19 - Budżet, finanse publiczne i
           instytucje finansowe.
           4. Minister właściwy do spraw finansów publicznych, po zasięgnięciu
            opinii Państwowej Komisji Wyborczej, określa, w drodze
            rozporządzenia, wzór sprawozdania wyborczego oraz szczegółowy
            zakres zawartych w nim informacji, a także wykaz rodzajów
            dokumentów jakie należy załączyć do sprawozdania tak aby
            umożliwiały weryfikację podanych w sprawozdaniu informacji. Wzór
            powinien określać w szczególności:
           1) wskazanie w sprawozdaniu wszystkich osób prawnych, które
             przekazały darowizny na rzecz komitetu,
           2) wykazanie stanu subkont, o których mowa w art. 85 ust. 4.
         5. Wartość pozyskanych darowizn niepieniężnych oraz świadczonych na
           rzecz komitetu usług podaje się w sprawozdaniu wyborczym w
           wysokości możliwych do uzyskania cen ich sprzedaży netto nie
           wyższych od cen nabycia lub kosztów wytworzenia pomniejszonych o
           odpisy amortyzacji.
         6. Przepisu ust. 5 nie stosuje się do nieodpłatnych usług
           polegających na rozpowszechnianiu plakatów i ulotek wyborczych
           przez podmioty inne niż przedsiębiorcy.
         7. Sprawozdanie wyborcze komitetu Państwowa Komisja Wyborcza ogłasza
           w  Dzienniku Urzędowym Rzeczypospolitej Polskiej "Monitor Polski"
           w terminie 7 dni od dnia złożenia go Państwowej Komisji Wyborczej.
         8. Pełnomocnik finansowy w wypadku uzyskania nadwyżki pozyskanych
           środków na cele związane z wyborami nad poniesionymi wydatkami
           jest obowiązany przekazać tę nadwyżkę instytucji charytatywnej.
           Informację o przekazaniu nadwyżki pełnomocnik finansowy podaje do
           publicznej wiadomości w dzienniku o zasięgu ogólnokrajowym
           najpóźniej w ciągu 30 dni od daty przyjęcia sprawozdania
           wyborczego przez Państwową Komisję Wyborczą.
     Art. 87h. 1. Państwowa Komisja Wyborcza w terminie 4 miesięcy od dnia
             złożenia sprawozdania wyborczego przyjmuje albo, w razie
             stwierdzenia naruszenia przez komitet przepisów ustawy
             dotyczących finansowania kampanii wyborczej, odrzuca
             sprawozdanie.
         2. W razie zaistnienia wątpliwości co do prawidłowości sprawozdania
           wyborczego Państwowa Komisja Wyborcza może zwrócić się do danego
           komitetu o usunięcie wad sprawozdania lub o udzielenie wyjaśnień w
           określonym terminie.
         3. Państwowa Komisja Wyborcza, badając sprawozdanie wyborcze, może
           zlecać sporządzanie ekspertyz lub opinii.
         4. Państwowa Komisja Wyborcza, badając sprawozdanie wyborcze, może
           żądać od organów państwowych niezbędnej pomocy.
         5. W terminie 7 dni od dnia publikacji sprawozdania wyborczego, o
           której mowa w art. 87g ust. 7:
           1) partie polityczne,
           2) komitety, które brały udział w danych wyborach,
           3) stowarzyszenia i fundacje, które w swoich statutach przewidują
             działania związane z analizą finansowania kampanii wyborczych
             - mogą zgłaszać do Państwowej Komisji Wyborczej umotywowane,
             pisemne zastrzeżenia co do sprawozdań wyborczych komitetów.
         6. Państwowa Komisja Wyborcza w terminie 60 dni od dnia zgłoszenia
           zastrzeżenia, którym mowa w ust. 5, udziela pisemnej odpowiedzi na
           zastrzeżenie.
     Art. 87i. 1. W wypadku odrzucenia sprawozdania wyborczego komitetu przez
             Państwową Komisję Wyborczą komitet ma prawo, w terminie 7 dni od
             dnia doręczenia postanowienia o odrzuceniu sprawozdania, wnieść
             do Sądu Najwyższego skargę na postanowienie Państwowej Komisji
             Wyborczej w przedmiocie odrzucenia sprawozdania.
         2. Sąd Najwyższy rozpatruje skargę i wydaje w tej sprawie orzeczenie
           w terminie 60 dni od dnia doręczenia skargi.
         3. Rozpatrzenie skargi przez Sąd Najwyższy następuje w składzie 7
           sędziów, w postępowaniu nieprocesowym.
         4. Od orzeczenia Sądu Najwyższego nie przysługuje środek prawny.
      Art. 87j. Komitet ulega rozwiązaniu z mocy prawa:
         1) po przyjęciu sprawozdania wyborczego komitetu przez Państwową
           Komisję Wyborczą albo
         2) po bezskutecznym upływie terminu do wniesienia skargi, o której
           mowa w art. 87i ust. 1 albo
         3) po wydaniu orzeczenia, o którym mowa w art. 87i ust. 2,
           uwzględniającego skargę na postanowienie Państwowej Komisji
           Wyborczej w przedmiocie odrzucenia sprawozdania.
    Art. 87k. Państwowa Komisja Wyborcza ogłasza w Dzienniku Urzędowym
           Rzeczypospolitej Polskiej "Monitor Polski" oraz podaje do
           publicznej wiadomości, w formie komunikatu, informację o przyjętych
           i odrzuconych sprawozdaniach wyborczych komitetów.";
86) art. 88 otrzymuje brzmienie:
      "Art. 88. 1. Wydatki związane z organizacją przygotowań i
             przeprowadzeniem wyborów są pokrywane z budżetu państwa.
         2. Z budżetu państwa pokrywane są wydatki związane z:
           1) zadaniami Państwowej Komisji Wyborczej oraz Krajowego Biura
             Wyborczego przewidzianymi w ustawie,
           2) zadaniami komisji wyborczych niższego stopnia oraz zapewnieniem
             ich obsługi przez wyznaczone do tych celów organy i jednostki
             organizacyjne,
           3) zadaniami wyborczymi organów administracji rządowej oraz
             podległych im urzędów centralnych i jednostek organizacyjnych, a
             także innych organów państwowych,
           4) zadaniami wyborczymi zleconymi jednostkom samorządu
             terytorialnego.
         3. Środki finansowe na zadania zlecone jednostkom samorządu
           terytorialnego przekazywane są nie później niż w ciągu 30 dni od
           daty ogłoszenia postanowienia Marszałka Sejmu o zarządzeniu
           wyborów.
         4. Informację o wydatkach, o których mowa w ust. 2, Kierownik
           Krajowego Biura Wyborczego podaje do publicznej wiadomości w ciągu
           5 miesięcy od dnia wyborów.
         5. Zasady planowania finansowego oraz realizacji wydatków, o których
           mowa w ust. 2 i 3, a także sprawozdawczości finansowej określają
           przepisy o finansach publicznych.
         6. Dysponentem środków finansowych, o których mowa w ust. 1, jest
           Kierownik Krajowego Biura Wyborczego.";
87) dodaje się rozdział 12a w brzmieniu:
                                 "Rozdział 12a
                                Przepisy karne
    Art. 88a. Kto zbiera podpisy pod zgłoszeniem kandydata na Prezydenta
           Rzeczypospolitej z naruszeniem zakazów określonych w art. 40g ust.
           1, 2 lub 3,
                  podlega grzywnie od 1 000 do 10 000 złotych.
    Art. 88b. Kto prowadzi kampanię wyborczą z naruszeniem zakazu, o którym
           mowa w art. 76b ust. 2,
            podlega karze grzywny.
    Art. 88c. Kto podaje do wiadomości publicznej wyniki przedwyborczych badań
           (sondaży) opinii publicznej dotyczących przewidywanych zachowań
           wyborczych i wyniku wyborów lub wyników sondaży wyborczych
           przeprowadzonych w dniu głosowania, z naruszeniem zakazu, o którym
           mowa w art. 76c,
            podlega grzywnie od 500 000 do 1 000 000 złotych.
    Art. 88d. Kto organizuje w ramach kampanii wyborczej na rzecz kandydata na
           Prezydenta Rzeczypospolitej gry losowe lub konkursy z naruszeniem
           zakazu, o którym mowa w art. 78 ust. 3,
            podlega grzywnie.
    Art. 88e. Kto podaje lub dostarcza, w ramach kampanii wyborczej na rzecz
          kandydata na Prezydenta Rzeczypospolitej, napoje alkoholowe z
          naruszeniem zakazu, o którym mowa w art. 78 ust. 4,
            podlega karze grzywny.
    Art. 88f. Kto:
           1) przekazuje środki finansowe lub nieodpłatnie świadczy usługi na
             cele kampanii wyborczej z naruszeniem zasad, o których mowa w
             art. 85 ust. 2 lub 3,
           2) narusza zasady określone w art. 85 ust. 4 dotyczące sposobu
             gromadzenia środków finansowych komitetu,
           3) dokonuje wpłat na jeden komitet w wysokości przekraczającej
             limity określone w art. 85 ust. 5 lub 6,
           4) nie wprowadza zastrzeżenia do umowy rachunku bankowego, zawartej
             przez niego w imieniu komitetu, że wpłaty na komitet mogą być
             dokonywane tylko w sposób określony w art. 85 ust. 7
           - podlega karze grzywny.
    Art. 88g. Kto:
           1) wydatkuje środki komitetu z naruszeniem zasad określonych w art.
             84a ust. 2 lub 3 albo limitu określonego w art. 84d,
           2) przekazuje komitetowi albo przyjmuje w imieniu komitetu środki
             finansowe lub wartości niepieniężne wbrew zakazom określonym w
             art. 86,
           3) wydatkuje środki komitetu z naruszeniem limitu określonego w
             art. 87c lub limitu określonego w art. 87d
           - podlega grzywnie od 1 000 do 100 000 złotych.
    Art. 88h. Kto:
           1) przekazuje środki finansowe lub wartości niepieniężne na rzecz
             innego komitetu wbrew zakazowi określonemu w art. 87a ust. 1 albo
             pozyskuje lub wydaje środki komitetu po dniu złożenia
             sprawozdania wyborczego, o którym mowa w art. 87g ust. 1,
           2) dokonuje wydatków na kampanię wyborczą prowadzoną w formach i na
             zasadach właściwych dla reklamy w wysokości przekraczającej limit
             określony w art. 87b
           - podlega karze grzywny.
      Art. 88i. 1. Pełnomocnik finansowy, który nie wykonuje w terminie:
           1) obowiązku przekazania instytucji charytatywnej nadwyżki środków
             finansowych, o której mowa w art. 87g ust. 8,
           2) obowiązku przedłożenia Państwowej Komisji Wyborczej sprawozdania
             wyborczego, o którym mowa w art. 87g ust. 1
          - podlega grzywnie, karze ograniczenia wolności albo pozbawienia
           wolności do lat 2.
           2. Tej samej karze podlega, kto nie dopuszcza do wykonania lub
            utrudnia dopełnienie przez pełnomocnika finansowego obowiązków, o
            których  mowa w ust. 1 pkt 1 lub 2.
           3. Jeżeli osoba, o której mowa w ust. 2, działa nieumyślnie,
            podlega grzywnie.
     Art. 88j. Kto:
           1) prowadzi kampanię wyborczą bez zgody komitetu, a koszt takiego
             działania wynosi od 5 000 do 50 000 złotych,
              podlega grzywnie nie mniejszej niż koszt takiego działania,
           2) prowadzi działania, o których mowa w pkt 1, a koszt ich
             przekracza 50 000 złotych,
              podlega grzywnie nie mniejszej niż koszt takiego działania
               oraz karze ograniczenia wolności albo pozbawienia wolności do
               lat 2.
     Art. 88k. Do postępowania w sprawach, o których mowa w art. 88b, art.
           88e, art. 88f i art. 88h, stosuje się przepisy o postępowaniu w
           sprawach o wykroczenia.";
88) tytuł rozdziału 13 otrzymuje brzmienie:
    "Przepisy szczególne i końcowe";
89) w rozdziale 13 dodaje się art. 88l w brzmieniu:
      "Art. 88l. 1.  Minister właściwy do spraw finansów publicznych, w drodze
             rozporządzenia, podwyższy kwotę, o której mowa w art. 84d, w
             wypadku wzrostu wskaźnika cen towarów i usług konsumpcyjnych
             ogółem o ponad 5%, w stopniu odpowiadającym wzrostowi  tych cen.
         2. Wskaźnik wzrostu cen, o którym mowa w ust. 1, ustala się na
           podstawie komunikatu Prezesa Głównego Urzędu Statystycznego
           ogłaszanego w Dzienniku Urzędowym Rzeczypospolitej Polskiej
           "Monitor Polski" do 20 dnia pierwszego miesiąca każdego
           kwartału.";
90) skreśla się art. 89;
91) dodaje się art. 90a w brzmieniu:
    "Art. 90a. 1. Ilekroć w ustawie jest mowa o upływie terminu do wniesienia
             skargi lub odwołania do sądu albo organu wyborczego, należy
             przez to rozumieć dzień złożenia skargi lub odwołania w sądzie
             lub organowi wyborczemu.
         2. Jeżeli koniec terminu do wykonania czynności określonej w ustawie
           przypada na dzień ustawowo wolny od pracy, termin upływa
           pierwszego roboczego dnia po tym dniu.
         3. Jeżeli ustawa nie stanowi inaczej, czynności wyborcze określone
           kalendarzem wyborczym oraz czynności, o których mowa w ust. 1,
           dokonywane są w godzinach urzędowania sądów i organów
           wyborczych.".
                                    Art. 2.
W ustawie z dnia 15 lutego 1992 r. o podatku dochodowym od osób prawnych
(Dz.U. z 1993 r. Nr 106, poz. 482 i Nr 134, poz. 646, z 1994 r. Nr 1, poz. 2,
Nr 43, poz. 163, Nr 80, poz. 368, Nr 87, poz. 406, Nr 90, poz. 419, Nr 113,
poz. 547, Nr 123, poz. 602 i Nr 127, poz. 627, z 1995 r. Nr 5, poz. 25, Nr 86,
poz. 433, Nr 96, poz. 478, Nr 133, poz. 654 i Nr 142, poz. 704, z 1996 r. Nr
25, poz. 113, Nr 34, poz. 146, Nr 90, poz. 405, Nr 137, poz. 639 i Nr 147,
poz. 686, z 1997 r. Nr 9, poz. 44, Nr 28, poz. 153, Nr 79, poz. 484, Nr 96,
poz. 592, Nr 107, poz. 685, Nr 118, poz. 754, Nr 121, poz. 770, Nr 123, poz.
776 i 777, Nr 137, poz. 926, Nr 139, poz. 932, 933 i 934, Nr 140, poz. 939 i
Nr 141, poz. 945, z 1998 r. Nr 60, poz. 383, Nr 108, poz. 685, Nr 117, poz.
756, Nr 137, poz. 887, Nr 144, poz. 931 i Nr 162, poz. 1112 i 1121 oraz z 1999
r. Nr 49, poz. 484, Nr 62, poz. 689 i Nr 95, poz. 1101) w art. 17 w ust. 1
dodaje się pkt 6b w brzmieniu:
      "6b) dochody komitetów wyborczych działających na podstawie ustawy z
         dnia 27 września 1990 r. o wyborze Prezydenta Rzeczypospolitej
         Polskiej (Dz.U. Nr 67, poz. 398 i Nr 79, poz. 465, z 1993 r. Nr 45,
         poz. 205, z 1995 r. Nr 95, poz. 472, z 1997 r. Nr 70, poz. 443 i Nr
         121, poz. 770, z 1999 r. Nr 57, poz. 618 i Nr 62, poz. 681 oraz z
         2000 r. Nr ..., poz. ...) - w części przeznaczonej na cele
         wynikające z przepisów tej ustawy,".
                                    Art. 3.
W ustawie z dnia 29 czerwca 1995 r. o referendum (Dz.U. Nr 99, poz. 487)
wprowadza się następujące zmiany:
1) w art. 39 w ust. 2 wyrazy "przepisów art. 40-43" zastępuje się wyrazami
  "przepisów art. 40-43a";
2) w art. 42 w ust. 2 po wyrazach "Ordynacja wyborcza do Sejmu" dodaje się
  wyrazy "oraz przepisów ustawy o wyborze Prezydenta Rzeczypospolitej
  Polskiej";
3) w art. 43:
   a) skreśla się ust. 2,
   b) w ust. 3 wyrazy "w porozumieniu" zastępuje się wyrazami "po
     porozumieniu";
4) dodaje się art. 43a w brzmieniu:
      "Art. 43a. 1. Na 24 godziny przed dniem głosowania zabrania się
             podawania do publicznej wiadomości wyników przedreferendalnych
             badań (sondaży) opinii publicznej, dotyczących przewidywanych
             zachowań głosujących i wyniku referendum, a także sondaży
             przeprowadzanych w dniu głosowania.
         2. Kto z naruszeniem zakazu, o którym mowa w ust. 1, podaje do
           wiadomości publicznej wyniki przedreferendalnych badań (sondaży)
           opinii publicznej dotyczących przewidywanych zachowań głosujących
           i wyniku referendum, a także sondaży przeprowadzanych w dniu
           głosowania podlega grzywnie od 500 000 do 1 000 000 złotych.";
5) w art. 44:
   a) dotychczasową treść oznacza się jako ust. 1,
   b) dodaje się ust. 2 w brzmieniu:
     "2. W przypadku przeprowadzenia referendum w tym samym dniu co wybory
       Prezydenta w sprawach nieuregulowanych niniejszą ustawą stosuje się
       odpowiednio przepisy ustawy o wyborze Prezydenta Rzeczypospolitej
       Polskiej.".
                                    Art. 4.
W ustawie z dnia 11 kwietnia 1997 r. o ujawnieniu pracy lub służby w organach
bezpieczeństwa państwa lub współpracy z nimi w latach 1944-1990 osób
pełniących funkcje publiczne (Dz.U. z 1999 r. Nr 42, poz. 428, Nr 57, poz.
618, Nr 62, poz. 681 i Nr 63, poz. 701) art. 26 otrzymuje brzmienie:
    "Art. 26. Po otrzymaniu od Państwowej Komisji Wyborczej oświadczenia
         kandydata na Prezydenta Rzeczypospolitej Polskiej lub informacji, o
         której mowa w art. 40b ust. 2 ustawy z dnia 27 września 1990 r. o
         wyborze Prezydenta Rzeczypospolitej Polskiej (Dz.U. Nr 67, poz. 398
         i Nr 79, poz. 465, z 1993 r. Nr 45, poz. 205, z 1995 r. Nr 95, poz.
         472, z 1997 r. Nr 70, poz. 443 i Nr 121, poz. 770, z 1999 r. Nr 57,
         poz. 618 i Nr 62, poz. 681 oraz z 2000 r. Nr ..., poz. ...), Sąd
         wydaje orzeczenie w pierwszej instancji w terminie 21 dni, a w
         drugiej instancji w terminie 14 dni. Orzeczenie Sądu niezwłocznie
         doręcza się Państwowej Komisji Wyborczej.".
                                       
                                    Art. 5.
W pierwszych wyborach Prezydenta Rzeczypospolitej zarządzonych po wejściu w
życie niniejszej ustawy zmiany w podziale gminy na stałe obwody głosowania
mogą być dokonane najpóźniej w 45 dniu przed dniem wyborów również z innych
przyczyn niż wymienione w art. 31 ust. 1 ustawy z dnia 16 lipca 1998 r. Ordynacja
wyborcza do rad gmin, rad powiatów i sejmików województw (Dz.U. Nr
95, poz. 602 i Nr 160, poz. 1060).
                                       
                                    Art. 6.
Marszałek Sejmu ogłosi w Dzienniku Ustaw Rzeczypospolitej Polskiej jednolity
tekst ustawy z dnia 27 września 1990 r. o wyborze Prezydenta Rzeczypospolitej
Polskiej, z uwzględnieniem zmian wynikających z przepisów ogłoszonych przed
dniem wydania jednolitego tekstu.
                                    Art. 7.
Ustawa wchodzi w życie po upływie 14 dni od dnia ogłoszenia.
       
       
       
                                                                              
                                                                              
       
