



Dz.U. z 1998 r. Nr 162, poz. 1118
      
                                       
                                    USTAWA
                           z dnia 17 grudnia 1998 r.
                                       
          o emeryturach i rentach z Funduszu  Ubezpieczeń Społecznych
                                       
                                    Dział I
                                Przepisy ogólne
                                       
                                  Rozdział 1
                    Zakres podmiotowy i przedmiotowy ustawy
                                       
                                    Art. 1.
1. Ustawa określa:
   1) warunki nabywania prawa do świadczeń pieniężnych z ubezpieczeń
     emerytalnego i rentowych,
   2) zasady ustalania wysokości świadczeń,
   3) zasady i tryb przyznawania oraz wypłaty świadczeń.
2. Warunki nabywania prawa do emerytury i rent oraz innych świadczeń
  przysługujących z tytułu pobierania emerytury lub renty, a także zasady
  ustalania wysokości tych świadczeń dla:
   1) żołnierzy zawodowych,
   2) funkcjonariuszy Policji, Urzędu Ochrony Państwa, Straży Granicznej,
     Służby Więziennej i Państwowej Straży Pożarnej,
   którzy w dniu wejścia w życie ustawy pozostawali w służbie oraz dla
   członków ich rodzin, określają przepisy o zaopatrzeniu emerytalnym tych
   osób.
3. Świadczenia na warunkach i w wysokości określonych w ustawie przysługują
  jednak osobom wymienionym w ust. 2, jeżeli nie spełniają one warunków
  nabywania prawa do świadczeń określonych w przepisach  o zaopatrzeniu
  emerytalnym tych osób.
4. Warunki nabywania prawa do świadczeń pieniężnych przysługujących z
  ubezpieczenia z tytułu wypadku przy pracy lub choroby zawodowej oraz
  wysokość tych świadczeń określają odrębne przepisy.
                                       
                                   Art.  2.
Świadczenia na warunkach i w wysokości określonych w ustawie przysługują :
   1) ubezpieczonym " w razie spełnienia warunków nabywania prawa do świadczeń
     pieniężnych z ubezpieczeń emerytalnego i rentowych Funduszu Ubezpieczeń
     Społecznych,
   2) członkom rodziny pozostałym po ubezpieczonym albo po osobie uprawnionej
     do świadczeń pieniężnych z ubezpieczeń emerytalnego i rentowych Funduszu
     Ubezpieczeń Społecznych.
                                       
                                    Art. 3.
Świadczenia określone w ustawie obejmują:
   1) emeryturę,
   2) rentę z tytułu niezdolności do pracy, w tym rentę szkoleniową,
   3) rentę rodzinną,
   4) dodatek pielęgnacyjny,
   5) dodatek do renty rodzinnej dla sieroty zupełnej,
   6) zasiłek pogrzebowy.
                                    Art. 4.
Użyte w ustawie określenia oznaczają:
   1) emeryt " osobę mającą ustalone prawo do emerytury,
   2) emerytura dożywotnia " emeryturę przysługującą z zakładu emerytalnego
     działającego na podstawie przepisów o zakładach emerytalnych,
   3) Fundusz " Fundusz Ubezpieczeń Społecznych, o którym mowa w przepisach o
     systemie ubezpieczeń społecznych,
   4) konto ubezpieczonego " konto ubezpieczonego określone w przepisach o
     systemie ubezpieczeń społecznych, prowadzone przez Zakład Ubezpieczeń
     Społecznych, zwany dalej "Zakładem",
   5) okres ubezpieczenia " okres opłacania składek na ubezpieczenia
     emerytalne i rentowe  oraz okres nieopłacania składek z powodu
     przekroczenia w trakcie roku kalendarzowego kwoty rocznej podstawy
     wymiaru składek, o którym mowa w przepisach o systemie ubezpieczeń
     społecznych,
   6) organ rentowy " Biuro Rent Zagranicznych i inną jednostkę organizacyjną
     Zakładu, określoną w przepisach o systemie ubezpieczeń społecznych,
     właściwą do wydawania decyzji w sprawach świadczeń,
   7) otwarty fundusz emerytalny " fundusz wybrany przez ubezpieczonego
     spośród funduszy emerytalnych, o których mowa w przepisach o organizacji
     i funkcjonowaniu funduszy emerytalnych,
   
   8) płatnik składek " płatnika składek, o którym mowa w przepisach o
     systemie ubezpieczeń społecznych,
   9) przeciętne wynagrodzenie " przeciętne wynagrodzenie miesięczne brutto w
     gospodarce narodowej ogłaszane w Dzienniku Urzędowym Rzeczypospolitej
     Polskiej "Monitor Polski" przez Prezesa Głównego Urzędu Statystycznego,
  10) renta - rentę z tytułu niezdolności do pracy i rentę rodzinną,
  11) rencista " osobę mającą ustalone prawo do renty z tytułu niezdolności
     do pracy lub do renty rodzinnej,
  12) ubezpieczenia emerytalne i rentowe " ubezpieczenia, o których mowa w
     przepisach o systemie ubezpieczeń społecznych,
  13) ubezpieczony " osobę podlegającą ubezpieczeniom emerytalnemu i
     rentowym, określonym w przepisach o systemie ubezpieczeń społecznych, a
     także osobę, która przed dniem wejścia w życie ustawy podlegała
     ubezpieczeniu społecznemu lub zaopatrzeniu emerytalnemu, z wyłączeniem
     ubezpieczenia społecznego rolników.
                                       
                                  Rozdział 2
     Okresy uwzględniane przy ustalaniu prawa do świadczeń i ich wysokości
                                       
                                    Art. 5.
1. Przy ustalaniu prawa do emerytury i renty i obliczaniu ich wysokości
  uwzględnia się, z zastrzeżeniem ust. 2"5, następujące okresy:
   1) składkowe, o których mowa w art. 6,
   2) nieskładkowe, o których mowa w art. 7.
2. Przy ustalaniu prawa do emerytury i renty oraz obliczaniu ich wysokości
  okresy nieskładkowe uwzględnia się w wymiarze nie przekraczającym jednej
  trzeciej udowodnionych okresów składkowych.
3. Przy ustalaniu prawa do emerytury lub renty okresy:
   1) działalności kombatanckiej oraz działalności równorzędnej z tą
     działalnością, a także okresy zaliczane do okresów tej działalności oraz
     okresy podlegania represjom  wojennym i okresu powojennego, o których
     mowa w art. 6 ust. 1 pkt 5,
   2) pracy przymusowej, o której mowa  w art. 6 ust. 2 pkt 2,
   - uwzględnia się w wymiarze podwójnym.
4. Przy ustalaniu prawa do emerytury lub renty dla płatników składek
  zobowiązanych do opłacania składek na własne ubezpieczenia emerytalne i
  rentowe, nie uwzględnia się okresu, za które nie zostały opłacone składki,
  mimo podlegania obowiązkowo ubezpieczeniom emerytalnemu i rentowym w tym
  okresie.
5. Wobec ubezpieczonych zobowiązanych do opłacania składek na własne
  ubezpieczenie społeczne za okres przypadający przed dniem wejścia w życie
  ustawy - przepis ust. 4 stosuje się odpowiednio.
                                       
                                    Art. 6.
1. Okresami składkowymi są następujące okresy:
   1) ubezpieczenia,
   2) opłacania składek na ubezpieczenie społeczne  w wysokości określonej w
     przepisach o organizacji i finansowaniu ubezpieczeń społecznych, w
     przepisach wymienionych  w art. 195 pkt 1-4 i 8, w przepisach o
     adwokaturze, w przepisach o zatrudnieniu i przeciwdziałaniu bezrobociu
     oraz w przepisach o pomocy społecznej,
   3) zaliczone do okresów  ubezpieczenia społecznego duchownych:
     a) okresy pozostawania duchownymi przed dniem 1 lipca 1989 r., pod
       warunkiem opłacania składek na ubezpieczenie społeczne  za cały okres
       podlegania temu ubezpieczeniu,
     b) okresy przebywania duchownych na misjach oraz okresy prowadzenia
       przez duchownych działalności duszpasterskiej wśród Polonii,
       przypadające po dniu 14 listopada 1991 r., do dnia wejścia w życie
       ustawy,
   4) czynnej służby wojskowej w Wojsku Polskim lub okresy jej równorzędne
     albo okresy zastępczych form tej służby,
   5) działalności kombatanckiej, działalności równorzędnej z tą
     działalnością, a także okresy zaliczane do okresów tej działalności oraz
     okresy podlegania represjom wojennym i okresu powojennego, określone w
     przepisach o kombatantach oraz niektórych osobach będących ofiarami
     represji wojennych i okresu powojennego,
   6) pełnionej w Polsce służby:
     a) w Policji (Milicji Obywatelskiej),
     b) w Urzędzie Ochrony Państwa (w organach bezpieczeństwa publicznego),
     c) w Straży Granicznej,
     d) w Służbie Więziennej,
     e) w Państwowej Straży Pożarnej,
   7) pobierania zasiłku macierzyńskiego,
   8) przebywania w więzieniach polskich na mocy skazania albo bez wyroku po
     dniu 31 grudnia 1956 r. za działalność polityczną,
   9) zatrudnienia za granicą osób, które w tym czasie nie były obywatelami
     polskimi, jeżeli osoby te powróciły do kraju po dniu 22 lipca 1944 r. i
     zostały uznane za repatriantów,
  10) świadczenia pracy po 1956 r. na rzecz organizacji politycznych i
     związków zawodowych, nielegalnych w rozumieniu przepisów obowiązujących
     do kwietnia 1989 r.
2. Za okresy składkowe uważa się również przypadające przed dniem 15
  listopada 1991 r. następujące okresy, za które została opłacona składka na
  ubezpieczenie społeczne albo za które nie było obowiązku opłacania składek
  na ubezpieczenie społeczne:
   1) zatrudnienia po ukończeniu 15 lat życia:
     a) na obszarze Państwa Polskiego " w wymiarze nie niższym niż połowa
       pełnego wymiaru czasu pracy, jeżeli w tych okresach pracownik pobierał
       wynagrodzenie lub zasiłki z ubezpieczenia społecznego: chorobowy,
       macierzyński lub opiekuńczy albo  rentę chorobową,
     b) obywateli polskich za granicą " w polskich przedstawicielstwach
       dyplomatycznych i urzędach konsularnych, w stałych
       przedstawicielstwach przy Organizacji Narodów Zjednoczonych i w innych
       misjach lub misjach specjalnych, a także w innych polskich placówkach,
       instytucjach lub przedsiębiorstwach, do których zostali delegowani lub
       skierowani; dotyczy to również członków rodziny delegowanego lub
       skierowanego tam pracownika, którzy podjęli zatrudnienie w tych
       placówkach w czasie pobytu za granicą,
     c) obywateli polskich za granicą " w organizacjach międzynarodowych,
       zagranicznych instytucjach i w zakładach, do których zostali
       skierowani w ramach współpracy międzynarodowej lub w których byli
       zatrudnieni za zgodą właściwych władz polskich; zgoda nie jest
       wymagana w stosunku do pracowników, którzy wyjechali za granicę przed
       dniem 9 maja 1945 r.,
     d) obywateli polskich za granicą " u innych pracodawców zagranicznych,
       jeżeli w okresie pracy za granicą były opłacane składki na
       ubezpieczenie społeczne w Polsce,
   2) pracy przymusowej:
     a) wykonywanej na rzecz hitlerowskich Niemiec w okresie II wojny
       światowej,
     b) wykonywanej na obszarze Związku Socjalistycznych Republik Radzieckich
       w okresie od dnia 17 września 1939 r. do dnia 31 grudnia 1956 r.,
     c) wykonywanej na rozkaz władz alianckich do dnia 31 grudnia 1945 r.,
     d) wykonywanej w kopalniach węgla, kamieniołomach oraz zakładach
       pozyskiwania i wzbogacania rud uranu podczas odbywania służby
       wojskowej w Wojsku Polskim,
   3) zatrudnienia młodocianych na obszarze Państwa Polskiego na warunkach
     określonych w przepisach obowiązujących przed dniem 1 stycznia 1975 r.,
   4) pracy wykonywanej w czasie odbywania na obszarze Państwa Polskiego kary
     pozbawienia wolności, kary aresztu za wykroczenie oraz w czasie
     tymczasowego aresztowania - w wymiarze czasu pracy nie niższym niż połowa
     pełnego wymiaru czasu pracy określonego dla takiej pracy,
   5) niewykonywania pracy po ustaniu zatrudnienia, jeżeli za te okresy na
     podstawie przepisów Kodeksu pracy zostało wypłacone wynagrodzenie lub
     odszkodowanie,
   6) czasowego pozostawania bez pracy na obszarze Państwa Polskiego z powodu
     niemożności jej otrzymania lub niemożności podjęcia szkolenia zawodowego,
     w tym okresy pobierania zasiłków z funduszu aktywizacji zawodowej,
     zasiłków dla bezrobotnych oraz zasiłków szkoleniowych wypłaconych z
     Funduszu Pracy,
   7) sprawowania mandatu posła lub senatora w Państwie Polskim,
   8) internowania na podstawie art. 42 dekretu z dnia 12 grudnia 1981 r. o
     stanie wojennym (Dz. U. Nr 29, poz. 154, z 1982 r. Nr 3, poz. 18 oraz z
     1989 r. Nr 34, poz. 178),
   9) wykonywania działalności twórczej lub artystycznej na obszarze Państwa
     Polskiego:
     a) objętej obowiązkiem ubezpieczenia społecznego, za które opłacono
       składkę na ubezpieczenie społeczne lub w których ubezpieczony był
       zwolniony od opłacania składki,
     b) przypadającej przed dniem 1 stycznia 1974 r., uznane przez Komisję do
       Spraw Zaopatrzenia Emerytalnego Twórców, działającą przy ministrze
       właściwym do spraw kultury, pod warunkiem że twórca lub artysta
       opłacał składki na ubezpieczenie społeczne po dniu 31 grudnia 1973 r.,
  10) pracy adwokatów wykonywanej na obszarze Państwa Polskiego:
     a) objętej obowiązkiem ubezpieczenia społecznego, za które opłacono
       składkę na ubezpieczenie społeczne lub w których występowało
       zwolnienie od opłacania składki,
     b) przed dniem objęcia obowiązkiem ubezpieczenia społecznego z tego
       tytułu,
  11) wykonywania na obszarze Państwa Polskiego pracy nakładczej:
     a) objętej obowiązkiem ubezpieczenia społecznego, za które opłacono
       składkę na to ubezpieczenie lub w których występowało zwolnienie od
       opłacania składki,
     b) przed dniem objęcia obowiązkiem ubezpieczenia z tego tytułu,
    jeżeli w tych okresach osoba wykonująca taką pracę uzyskiwała
     wynagrodzenie w wysokości co najmniej połowy obowiązującego najniższego
     wynagrodzenia, określonego na podstawie przepisów Kodeksu pracy,
  12) pracy na obszarze Państwa Polskiego w rolniczych spółdzielniach
     produkcyjnych i w innych spółdzielniach zrzeszonych w Centralnym Związku
     Rolniczych Spółdzielni Produkcyjnych, w zespołowych gospodarstwach
     rolnych spółdzielni kółek rolniczych zrzeszonych w Krajowym Związku
     Rolników, Kółek i Organizacji Rolniczych oraz pracy na rzecz tych
     spółdzielni:
     a) objętej obowiązkiem ubezpieczenia społecznego, za które opłacono
       składkę na to ubezpieczenie lub w których występowało zwolnienie od
       opłacania składki,
     b) przed dniem objęcia obowiązkiem ubezpieczenia społecznego z tego
       tytułu,
  13) pracy na obszarze Państwa Polskiego wykonywanej na rzecz jednostek
     gospodarki uspołecznionej na podstawie umowy agencyjnej lub umowy
     zlecenia oraz współpracy przy wykonywaniu takiej umowy:
     a) objętej obowiązkiem ubezpieczenia społecznego i okresy kontynuowania
       tego ubezpieczenia, za które opłacono składkę na to ubezpieczenie lub
       w których występowało zwolnienie od opłacania składki,
     b) wykonywanej przed dniem 1 stycznia 1976 r., jeżeli umowa odpowiadała
       warunkom ubezpieczenia obowiązującym w tym dniu,
  14) pozarolniczej działalności gospodarczej na obszarze Państwa Polskiego:
     a) objętej obowiązkiem ubezpieczenia społecznego i okresy kontynuowania
       tego ubezpieczenia, za które opłacono składkę na to ubezpieczenie lub
       w których występowało zwolnienie od opłacania składki,
     b) prowadzonej przed dniem objęcia obowiązkiem ubezpieczenia z tego
       tytułu, jeżeli prowadzenie działalności gospodarczej odpowiadało
       warunkom ubezpieczenia,
  15) współpracy przy prowadzeniu pozarolniczej działalności gospodarczej na
     obszarze Państwa Polskiego objętej obowiązkiem ubezpieczenia społecznego
     oraz okresy kontynuowania tego ubezpieczenia, za które opłacono składkę
     na to ubezpieczenie lub w których występowało zwolnienie od opłacania
     składki,
  16) ubezpieczenia społecznego duchownych na obszarze Państwa Polskiego, za
     które opłacono składkę na to ubezpieczenie lub w których występowało
     zwolnienie od opłacania składki,
  17) pobierania stypendium sportowego z tytułu wyczynowego uprawiania sportu
     na obszarze Państwa Polskiego po ukończeniu 15 roku życia, z wyjątkiem
     okresów pobierania stypendium przez osoby uczące się lub studiujące w
     systemie studiów dziennych.
3. Za okresy zatrudnienia i okresy pracy na obszarze Państwa Polskiego, o
  których mowa w ust. 2, uważa się:
   1) okresy zatrudnienia i okresy pracy wykonywanej na terenach wchodzących w
     skład Rzeczypospolitej Polskiej w obecnych granicach oraz
   2) okresy zatrudnienia i okresy pracy wykonywanej na terenach wchodzących w
     skład Rzeczypospolitej Polskiej przed ustaleniem jej obecnych granic.
 
                                    Art. 7.
Okresami nieskładkowymi są następujące okresy:
   1) pobierania:
     a) wynagrodzenia za czas niezdolności do pracy wypłaconego na podstawie
       przepisów Kodeksu pracy,
     b) zasiłków z ubezpieczenia społecznego: chorobowego lub opiekuńczego,
     c) świadczenia rehabilitacyjnego,
     d) świadczeń wymienionych w lit. b) i c) po ustaniu obowiązku
       ubezpieczenia,
   2) pobierania renty chorobowej po ustaniu zatrudnienia w wymiarze czasu
     pracy nie niższym niż połowa obowiązującego w danym zawodzie lub po
     ustaniu obowiązku ubezpieczenia społecznego z innego tytułu,
   3) niewykonywania pracy po ustaniu zatrudnienia, jeżeli za te okresy, na
     podstawie przepisów Kodeksu pracy, zostało wypłacone odszkodowanie,
   4) niewykonywania pracy w okresie przed dniem 4 czerwca 1989 r. na skutek
     represji politycznych, nie więcej jednak niż 5 lat,
   5) przypadające przed dniem nabycia prawa do emerytury lub renty okresy
     urlopu wychowawczego, urlopu bezpłatnego udzielonego na podstawie
     przepisów w sprawie bezpłatnych urlopów dla matek pracujących
     opiekujących się małymi dziećmi, innych udzielonych w tym celu urlopów
     bezpłatnych oraz okresy niewykonywania pracy " z powodu opieki nad
     dzieckiem:
     a) w wieku do lat 4 " w granicach do 3 lat na każde dziecko oraz łącznie
       " bez względu na liczbę dzieci " do 6 lat,
     b) na które ze względu na jego stan fizyczny, psychiczny lub
       psychofizyczny przysługuje zasiłek pielęgnacyjny " dodatkowo w
       granicach do 3 lat na każde dziecko,
   6) przypadające przed dniem nabycia prawa do emerytury lub renty okresy
     opieki pielęgnacyjnej nad inwalidą wojennym zaliczonym do I grupy
     inwalidów lub uznanym za całkowicie niezdolnego do pracy oraz do
     samodzielnej egzystencji, sprawowanej przez członka jego rodziny w wieku
     powyżej 16 lat, który w okresie sprawowania opieki nie osiągnął przychodu
     przekraczającego miesięcznie połowę najniższego wynagrodzenia,
   7) przypadające przed dniem nabycia prawa do emerytury lub renty okresy
     niewykonywania pracy, w granicach do 6 lat, spowodowane koniecznością
     opieki nad innym niż dziecko członkiem rodziny zaliczonym do I grupy
     inwalidów lub uznanym za całkowicie niezdolnego do pracy oraz do
     samodzielnej egzystencji albo uznanym  za osobę niepełnosprawną w stopniu
     znacznym, sprawowanej przez członka jego rodziny w wieku powyżej 16 lat,
     który w okresie sprawowania opieki nie osiągnął przychodu
     przekraczającego miesięcznie połowę najniższego wynagrodzenia,
   8) urlopu bezpłatnego oraz przerw w zatrudnieniu w razie nieudzielenia
     urlopu bezpłatnego małżonkom pracowników skierowanych do pracy w
     przedstawicielstwach dyplomatycznych, urzędach konsularnych, w stałych
     przedstawicielstwach przy Organizacji Narodów Zjednoczonych i w innych
     misjach specjalnych za granicą, w instytutach, ośrodkach informacji i
     kultury za granicą,
   9) nauki w szkole wyższej na jednym kierunku, pod warunkiem ukończenia tej
     nauki, w wymiarze określonym w programie studiów,
  10) dokształcania zawodowego lekarzy w klinikach akademii medycznych i
     oddziałach instytutów naukowych w charakterze wolontariusza - w granicach
     do 1 roku,
  11) pobierania zasiłku przedemerytalnego i świadczenia przedemerytalnego,
  12) udokumentowanej niezdolności do pracy, za które wypłacone zostały z
     Funduszu Pracy: zasiłki dla bezrobotnych, zasiłki szkoleniowe lub
     stypendia.
                                       
                                    Art. 8
Przy ustalaniu prawa do emerytury i renty oraz przy obliczaniu ich wysokości
uwzględnia się okresy ubezpieczenia za granicą, jeżeli tak stanowią umowy
międzynarodowe.
                                       
                                    Art. 9.
1. Okresy zatrudnienia obywateli polskich za granicą, o których mowa w art. 6
  ust. 1 pkt 9 i ust. 2 pkt 1 lit. c), a także okresy, o których mowa w art. 7
  pkt 8, uwzględnia się pod warunkiem stałego zamieszkania zainteresowanego na
  obecnym obszarze Rzeczypospolitej Polskiej, z zastrzeżeniem ust. 3.
2. Okresy zatrudnienia, o których mowa w art. 6 ust. 2 pkt 1 lit. a), i okresy
  pracy, o których mowa w art. 6 ust. 2 pkt 10 lit b), wykonywanej na obszarze
  Państwa  Polskiego,  w czasie gdy obszar ten nie wchodził  w  skład  Państwa
  Polskiego, oraz okresy pracy przymusowej, o których mowa w art. 6 ust. 2 pkt
  2   lit.  a)  i  b),  uwzględnia  się  pod  warunkiem  stałego  zamieszkania
  zainteresowanego   na   obecnym   obszarze  Rzeczypospolitej   Polskiej,   z
  zastrzeżeniem ust. 3.
3. Okresów, o których mowa w ust. 1 i 2, nie uwzględnia się przy ustalaniu
  prawa do świadczeń, jeżeli z ich tytułu jest wypłacane świadczenie rentowe z
  instytucji zagranicznej inne niż renta z ubezpieczenia dodatkowego.
                                       
                                   Art. 10.
1.  Przy  ustalaniu  prawa  do  emerytury oraz przy obliczaniu  jej  wysokości
  uwzględnia  się  również następujące okresy, traktując je,  z  zastrzeżeniem
  art. 56, jak okresy składkowe:
   1) okresy ubezpieczenia społecznego rolników, za które opłacono
     przewidziane w odrębnych przepisach składki,
   2) przypadające przed dniem 1 lipca 1977 r. okresy prowadzenia gospodarstwa
     rolnego po ukończeniu 16 roku życia,
   3) przypadające przed dniem 1 stycznia 1983 r. okresy pracy w gospodarstwie
     rolnym po ukończeniu 16 roku życia,
 jeżeli okresy składkowe i nieskładkowe, ustalone na zasadach określonych w
  art. 5-7, są krótsze od okresu wymaganego do przyznania emerytury, w
  zakresie niezbędnym do uzupełnienia tego okresu.
2. Okresy wymienione w ust. 1 pkt 1 uwzględnia się także przy ustalaniu prawa
  do renty z tytułu niezdolności do pracy, jeżeli okresy składkowe i
  nieskładkowe ustalone na zasadach określonych w art. 5-7 są krótsze od
  okresu wymaganego do przyznania renty, w zakresie niezbędnym do uzupełnienia
  tego okresu.
3. Okresów, o których mowa w ust. 1 i 2, nie uwzględnia się, jeżeli zostały
  one zaliczone do okresów, od których zależy prawo do emerytury lub renty na
  podstawie przepisów o ubezpieczeniu społecznym rolników.
                                       
                                   Art. 11.
 Jeżeli  okresy, o których mowa w art. 6, 7 i 10, zbiegają się w czasie,  przy
    ustalaniu  prawa do świadczeń określonych w ustawie uwzględnia  się  okres
    korzystniejszy.
                                  Rozdział 3
                             Niezdolność do pracy
                                       
                                   Art. 12.
1. Niezdolną do pracy w rozumieniu ustawy jest osoba, która całkowicie lub
  częściowo utraciła zdolność do pracy zarobkowej z powodu naruszenia
  sprawności organizmu i nie rokuje odzyskania zdolności do pracy po
  przekwalifikowaniu.
2. Całkowicie niezdolną do pracy jest osoba, która utraciła zdolność do
  wykonywania jakiejkolwiek pracy.
3. Częściowo niezdolną do pracy jest osoba, która w znacznym stopniu utraciła
  zdolność do pracy zgodnej z poziomem posiadanych kwalifikacji.
                                       
                                   Art. 13.
1. Przy ocenie stopnia i trwałości niezdolności do pracy oraz rokowania co do
  odzyskania zdolności do pracy uwzględnia się:
   1) stopień naruszenia sprawności organizmu oraz możliwości przywrócenia
     niezbędnej sprawności w drodze leczenia i rehabilitacji,
   2) możliwość wykonywania dotychczasowej pracy lub podjęcia innej pracy oraz
     celowość przekwalifikowania zawodowego, biorąc pod uwagę rodzaj i
     charakter dotychczas wykonywanej pracy, poziom wykształcenia, wiek i
     predyspozycje psychofizyczne.
2. Trwałą niezdolność do pracy orzeka się, jeżeli według wiedzy medycznej nie
  ma rokowań odzyskania zdolności do pracy.
3. Okresową niezdolność do pracy orzeka się, jeżeli według wiedzy medycznej
  istnieją rokowania odzyskania zdolności do pracy.
4. Zachowanie zdolności do pracy w warunkach określonych w przepisach o
  rehabilitacji zawodowej i społecznej oraz zatrudnianiu osób
  niepełnosprawnych nie stanowi przeszkody do orzeczenia całkowitej
  niezdolności do pracy.
5. W przypadku stwierdzenia naruszenia sprawności organizmu w stopniu
  powodującym konieczność stałej lub długotrwałej opieki i pomocy innej osoby
  w zaspokajaniu podstawowych potrzeb życiowych, orzeka się niezdolność do
  samodzielnej egzystencji.
                                   Art. 14.
1. Oceny niezdolności do pracy, jej stopnia oraz ustalenia:
   1) daty powstania niezdolności do pracy,
   2) trwałości lub przewidywanego okresu niezdolności do pracy,
   3) związku przyczynowego niezdolności do pracy lub śmierci z określonymi
     okolicznościami,
   4) niezdolności do samodzielnej egzystencji,
   5) celowości przekwalifikowania zawodowego
 dokonuje w formie orzeczenia lekarz orzecznik Zakładu, zwany dalej "lekarzem
  orzecznikiem".
2. Jeżeli nie ma możliwości ustalenia daty powstania niezdolności do pracy,
  natomiast ustalono okres, w którym niezdolność do pracy powstała, za datę
  powstania niezdolności przyjmuje się datę końcową tego okresu. Jeżeli nie ma
  możliwości ustalenia ani daty, ani okresu powstania niezdolności do pracy,
  za datę powstania niezdolności przyjmuje się datę zgłoszenia wniosku o
  świadczenie.
3. Orzeczenie lekarza orzecznika stanowi dla organu rentowego podstawę do
  wydania decyzji w sprawie świadczeń przewidzianych w ustawie, do których
  prawo uzależnione jest od stwierdzenia niezdolności do pracy oraz
  niezdolności do samodzielnej egzystencji.
4. Nadzór nad wykonywaniem orzecznictwa o niezdolności do pracy sprawuje
  Prezes Zakładu.
5. Nadzór, o którym mowa w ust. 4, obejmuje:
   1) kontrolę prawidłowości i jednolitości stosowania zasad orzecznictwa o
     niezdolności do pracy przez lekarzy orzeczników,
   2) udzielanie lekarzom orzecznikom wytycznych w zakresie stosowania zasad
     orzecznictwa o niezdolności do pracy,
   3) prawo przekazania sprawy do ponownego rozpatrzenia przez lekarza
     orzecznika, jeżeli w wyniku kontroli, o której mowa w pkt 1, zostanie
     stwierdzony brak zgodności orzeczenia ze stanem faktycznym lub zasadami
     orzecznictwa o niezdolności do pracy.
6. Minister właściwy do spraw zabezpieczenia społecznego określa, w drodze
  rozporządzenia:
   1) organizację, szczegółowe zasady i tryb:
     a) orzekania o niezdolności do pracy,
     b) sprawowania nadzoru nad wykonywaniem tego orzecznictwa,
   2) szczególne kwalifikacje zawodowe wymagane od lekarzy orzeczników.
                                       
                                  Rozdział 4
                       Podstawa wymiaru emerytur i rent
                                       
                                   Art. 15.
1. Podstawę wymiaru emerytury i renty stanowi ustalona w sposób określony w
  ust. 4 i 5 przeciętna podstawa wymiaru składki na ubezpieczenia emerytalne i
  rentowe lub na ubezpieczenie społeczne na podstawie przepisów prawa
  polskiego w okresie kolejnych 10 lat kalendarzowych, wybranych przez
  zainteresowanego z ostatnich 20 lat kalendarzowych poprzedzających
  bezpośrednio rok, w którym zgłoszono wniosek o emeryturę lub rentę, z
  uwzględnieniem ust. 6 i art. 176.
2. W przypadku gdy zainteresowany w ciągu 20 lat poprzedzających bezpośrednio
  rok, w którym zgłosił wniosek o emeryturę, pobierał przez więcej niż 10 lat
  zasiłek przedemerytalny, podstawę wymiaru emerytury stanowi ustalona w
  sposób określony w ust. 4 i 5 przeciętna podstawa składki na ubezpieczenia
  emerytalne i rentowe lub na ubezpieczenie społeczne w okresie kolejnych 10
  lat kalendarzowych poprzedzających bezpośrednio rok, w którym zainteresowany
  nabył prawo do tego zasiłku.
3. Do podstawy wymiaru emerytury lub renty, o której mowa w ust. 1 i 2,
  dolicza się kwoty przysługujących ubezpieczonemu w danym roku kalendarzowym
  wynagrodzeń za czas niezdolności do pracy, wypłaconych na podstawie
  przepisów Kodeksu pracy, oraz kwoty zasiłków: chorobowego, macierzyńskiego,
  opiekuńczego, świadczenia rehabilitacyjnego, zasiłku wyrównawczego,
  świadczenia wyrównawczego lub dodatku wyrównawczego, a także wartość
  świadectw rekompensacyjnych. Do podstawy wymiaru wlicza się również kwoty
  zasiłków dla bezrobotnych, zasiłków szkoleniowych lub stypendiów wypłaconych
  z Funduszu Pracy za okres udokumentowanej niezdolności do pracy.
4. W celu ustalenia podstawy wymiaru emerytury lub renty:
   1) oblicza się sumę kwot podstaw wymiaru składek i kwot, o których mowa w
     ust. 3, w okresie każdego roku z wybranych przez zainteresowanego lat
     kalendarzowych,
   2) oblicza się stosunek każdej z tych sum kwot do rocznej kwoty
     przeciętnego wynagrodzenia ogłoszonej za dany rok kalendarzowy, wyrażając
     go w procentach, z zaokrągleniem do setnych części procentu,
   3) oblicza się średnią arytmetyczną tych procentów, która, z zastrzeżeniem
     ust. 5, stanowi wskaźnik wysokości podstawy wymiaru  emerytury lub renty,
     oraz
  4) mnoży się przez ten wskaźnik kwotę bazową, o której mowa w art. 19.
5. Wskaźnik wysokości podstawy wymiaru nie może być wyższy niż 250%.
6. Na wniosek ubezpieczonego podstawę wymiaru emerytury lub renty może
  stanowić ustalona w sposób określony w ust. 4 i 5 przeciętna podstawa
  wymiaru składki na ubezpieczenie społeczne lub ubezpieczenia emerytalne i
  rentowe w okresie 20 lat kalendarzowych przypadających przed rokiem
  zgłoszenia wniosku, wybranych z całego okresu podlegania ubezpieczeniu.
7. Przepisy ust. 1-6  stosuje się odpowiednio do osoby, która osiągała
  uposażenie.
8. Do ustalenia podstawy wymiaru emerytury lub renty przysługującej duchownym
  przyjmuje się przeciętną podstawę wymiaru składek z pełnych lat
  kalendarzowych ubezpieczenia przypadających po dniu 1 lipca 1989 r. do dnia,
  w którym zgłoszono wniosek o świadczenie, z tym że z okresu nie dłuższego
  niż określony w ust. 1; na wniosek ubezpieczonego podstawę wymiaru ustala
  się w myśl ust. 1.
                                   Art. 16.
Przy ustalaniu kolejnych 10 lat kalendarzowych, o których mowa w art. 15 ust.
1 i 2, przyjmuje się lata kalendarzowe następujące bezpośrednio po sobie,
chociażby ubezpieczony w niektórych z tych lat przez okres roku lub w okresie
krótszym niż rok  nie pozostawał w ubezpieczeniu.
                                   Art. 17.
1. Jeżeli nie można ustalić podstawy wymiaru renty w myśl art. 15 ust. 1 dla
  ubezpieczonego, o którym mowa w art. 58 ust. 1 pkt 1-4, do ustalenia
  podstawy wymiaru przyjmuje się podstawę wymiaru składek za okres faktycznego
  podlegania ubezpieczeniu, z uwzględnieniem ust. 2 i 3. Przepis art. 15 ust.
  3 stosuje się odpowiednio.
2. Nie ustala się podstawy wymiaru renty dla ubezpieczonego, o którym mowa w
  ust. 1, jeżeli nie pozostawał on w ubezpieczeniu co najmniej przez 1 rok
  kalendarzowy.
3. Przepis ust. 1 stosuje się odpowiednio, jeżeli nie można ustalić podstawy
  wymiaru renty w myśl art. 15 ust. 1 dla ubezpieczonego, o którym mowa w art.
  58 ust. 1 pkt 5, z powodu pełnienia zastępczej służby wojskowej, odbywania
  czynnej służby wojskowej albo korzystania z urlopu wychowawczego.
                                   Art. 18.
1. Podstawę wymiaru emerytury lub renty dla osób, którym przy ustalaniu prawa
  do świadczenia uwzględniono okresy ubezpieczenia za granicą, o których mowa
  w art. 8, ustala się na zasadach określonych w art. 15"17, z zastrzeżeniem
  ust. 2.
2. Jeżeli okres kolejnych 10 lat kalendarzowych, o których mowa w art. 15
  ust. 1, obejmuje również ubezpieczenie za granicą, podstawę wymiaru
  emerytury lub renty ustala się z okresu faktycznego pozostawania w
  ubezpieczeniu społecznym w Polsce.
                                   Art. 19.
Kwota bazowa wynosi 100% przeciętnego wynagrodzenia pomniejszonego o potrącone
od ubezpieczonych składki na ubezpieczenia społeczne, określone w przepisach o
systemie ubezpieczeń społecznych, w kwartale kalendarzowym poprzedzającym
termin waloryzacji.
                                   Art. 20.
Prezes Głównego Urzędu Statystycznego ogłasza w formie komunikatu w Dzienniku
Urzędowym Rzeczypospolitej Polskiej "Monitor Polski" w terminie:
   1) do 10 roboczego dnia lutego każdego roku  " kwotę przeciętnego
     wynagrodzenia w poprzednim roku kalendarzowym,
   2) do 7 roboczego dnia miesiąca poprzedzającego miesiąc, w którym
     przeprowadzana jest waloryzacja " kwotę bazową, o której mowa w art. 19,
   3) do 7 roboczego dnia drugiego miesiąca każdego kwartału - kwotę
     przeciętnego wynagrodzenia w poprzednim kwartale.
                                   Art. 21.
1. Podstawę wymiaru emerytury dla osoby, która wcześniej miała ustalone prawo
  do renty z tytułu niezdolności do pracy, stanowi:
   1) podstawa wymiaru renty - w wysokości uwzględniającej rewaloryzację oraz
     wszystkie kolejne waloryzacje przypadające w okresie następującym po
     ustaleniu prawa do renty albo
   2) podstawa wymiaru ustalona na nowo w myśl art. 15.
2. Przepis ust. 1 pkt 1 stosuje się przy ustalaniu podstawy wymiaru:
   1) emerytury dla osoby, która wcześniej miała ustalone prawo do emerytury
     na podstawie przepisów wymienionych w art. 195,
   2) renty z tytułu niezdolności do pracy dla osoby, która wcześniej miała
     ustalone prawo do tej renty albo do emerytury na podstawie przepisów
     wymienionych w art. 195.
3. Podstawę wymiaru emerytury dla osoby, która wcześniej pobierała
  świadczenie przedemerytalne na podstawie przepisów o zatrudnieniu i
  przeciwdziałaniu bezrobociu, stanowi podstawa wymiaru emerytury przyjęta do
  ustalenia świadczenia przedemerytalnego - w wysokości uwzględniającej
  wszystkie kolejne waloryzacje przypadające w okresie następującym po
  ustaleniu prawa do świadczenia przedemerytalnego albo podstawa wymiaru
  ustalona na nowo w myśl art. 15.
                                   Art. 22.
Rada Ministrów, w drodze rozporządzenia, określa szczegółowe zasady ustalania
podstawy wymiaru emerytury i renty, uwzględniające w szczególności:
   1) przypadki, w których do podstawy wymiaru emerytury lub renty dolicza się
     niektóre wypłaty dokonane na rzecz pracownika, jeżeli wypłaty te w
     okresie przed dniem wejścia w życie ustawy były uwzględniane przy
     ustalaniu podstawy wymiaru emerytury lub renty, mimo że były wyłączone z
     podstawy wymiaru składek,
   2) przypadki, w których podstawę wymiaru emerytury lub renty dla
     pracowników zatrudnionych za granicą ustala się na podstawie
     wynagrodzenia przysługującego pracownikom zatrudnionym w tym okresie w
     kraju w tym samym lub podobnym charakterze, w jakim pracownik był
     zatrudniony przed wyjazdem za granicę, albo na podstawie kwot
     ryczałtowych.
                                   Art. 23.
Jeżeli podstawy wymiaru emerytury lub renty nie można ustalić zgodnie z
zasadami określonymi w ustawie lub w rozporządzeniu, o którym mowa w art. 22,
emeryturę lub rentę ustala się w wysokości najniższej emerytury lub renty.
                                   Dział II
                                   Emerytury
                                  Rozdział 1
      Emerytura dla ubezpieczonych urodzonych po dniu 31 grudnia 1948 r.
                                       
                                   Art. 24.
1. Ubezpieczonym urodzonym po dniu 31 grudnia 1948 r. przysługuje emerytura
  po osiągnięciu wieku emerytalnego, wynoszącego co najmniej 60 lat dla kobiet
  i co najmniej 65 lat dla mężczyzn, z zastrzeżeniem art. 46"50 i 184.
2. Dla ubezpieczonych, urodzonych po dniu 31 grudnia 1948 r., zatrudnionych w
  szczególnych warunkach lub szczególnym charakterze, z wyjątkiem
  ubezpieczonych mających prawo do emerytury na warunkach określonych w art.
  32-34, 39, 40, 46, 48-50, 184 oraz w art. 88 ustawy, o której mowa w art.
  150, zostaną ustanowione emerytury pomostowe.
3. Zasady, warunki i tryb ustanawiania emerytur, o których mowa w ust. 2,
  określi odrębna ustawa.
                                   Art. 25.
1. Podstawę obliczenia emerytury, o której mowa w art. 24, stanowi kwota
  składek na ubezpieczenie emerytalne z uwzględnieniem waloryzacji składek
  zaewidencjonowanych na koncie ubezpieczonego do końca miesiąca
  poprzedzającego miesiąc, od którego przysługuje wypłata emerytury, oraz
  zwaloryzowanego kapitału początkowego określonego w art. 173-175, z
  zastrzeżeniem art. 185.
2. Kwota, o której mowa w ust. 1, nie podlega dziedziczeniu.
3. Waloryzacji podlega:
   1) w terminie od dnia 1 marca danego roku kwota zaewidencjonowanych składek
     na dzień 31 lipca poprzedniego roku powiększona o kwotę waloryzacji od
     dnia 1 grudnia poprzedniego roku oraz kwota składek zaewidencjonowanych w
     okresie od dnia 1 sierpnia poprzedniego roku do dnia 31 października
     poprzedniego roku,
   2) w terminie od dnia 1 czerwca danego roku kwota zaewidencjonowanych
     składek na dzień 31 października poprzedniego roku powiększona o kwotę
     waloryzacji od dnia 1 marca danego roku oraz kwota składek
     zaewidencjonowanych w okresie od dnia 1 listopada poprzedniego roku do
     dnia 31 stycznia danego roku,
   3) w terminie od dnia 1 września danego roku kwota zaewidencjonowanych
     składek na dzień 31 stycznia danego roku powiększona o kwotę waloryzacji
     od dnia 1 czerwca danego roku oraz kwota składek zaewidencjonowanych w
     okresie od dnia 1 lutego danego roku do dnia 30 kwietnia danego roku,
   4) w terminie od dnia 1 grudnia danego roku kwota zaewidencjonowanych
     składek na dzień 30 kwietnia danego roku powiększona o kwotę waloryzacji
     od dnia 1 września danego roku oraz kwota składek zaewidencjonowanych w
     okresie od dnia 1 maja danego roku do dnia 31 lipca danego roku.
4. Waloryzacja składek polega na pomnożeniu zaewidencjonowanych na koncie
  ubezpieczonego składek przez wskaźnik waloryzacji określony w ust. 5.
5. Wskaźnik waloryzacji składek jest równy wskaźnikowi cen towarów i usług
  konsumpcyjnych ogółem w kwartale kalendarzowym poprzedzającym termin
  waloryzacji w stosunku do poprzedniego kwartału powiększonemu o 75%  różnicy
  między wskaźnikiem przyrostu sumy podstaw wymiaru składek na ubezpieczenie
  emerytalne w kwartale kalendarzowym poprzedzającym termin waloryzacji w
  stosunku do kwartału poprzedniego a  wskaźnikiem cen towarów i usług
  konsumpcyjnych w tym samym okresie ogółem.
6. Wskaźnik waloryzacji składek ustala się z dokładnością do setnych części
  procentu.
7. Pierwszej waloryzacji dokonuje się w dniu 1 września 1999 r.
8. Prezes Głównego Urzędu Statystycznego ogłasza w formie komunikatu w
  Dzienniku Urzędowym Rzeczypospolitej Polskiej "Monitor Polski" do 20 dnia
  pierwszego miesiąca każdego kwartału wskaźnik cen towarów i usług
  konsumpcyjnych ogółem za poprzedni kwartał.
9. Prezes Zakładu ogłasza w formie komunikatu w Dzienniku Urzędowym
  Rzeczypospolitej Polskiej "Monitor Polski" do 25 dnia miesiąca
  poprzedzającego waloryzację wskaźnik waloryzacji składek za poprzedni
  kwartał.
                                   Art. 26.
1. Emerytura stanowi równowartość kwoty będącej wynikiem podzielenia podstawy
  obliczenia ustalonej w sposób określony w art. 25 przez średnie dalsze
  trwanie życia dla osób w wieku równym wiekowi przejścia na emeryturę danego
  ubezpieczonego, z uwzględnieniem ust. 5 i art. 183.
2. Wiek ubezpieczonego w dniu przejścia na emeryturę wyraża się w ukończonych
  latach i miesiącach.
3. Średnie dalsze trwanie życia ustala się wspólnie dla mężczyzn i kobiet
  oraz wyraża się w miesiącach.
4. Prezes Głównego Urzędu Statystycznego ogłasza w formie komunikatu w
  Dzienniku Urzędowym Rzeczypospolitej Polskiej "Monitor Polski" corocznie w
  terminie do dnia 31 marca tablice trwania życia, z uwzględnieniem ust. 3,
  dla wieku ubezpieczonych określonego w myśl ust. 2.
5. Tablice, o których mowa w ust. 4, są podstawą przyznawania emerytur na
  wnioski zgłoszone od dnia 1 kwietnia do dnia 31 marca następnego roku
  kalendarzowego.
                                  Rozdział 2
    Emerytura dla ubezpieczonych urodzonych przed dniem 1 stycznia 1949 r.
                                       
                                   Art. 27.
Ubezpieczonym urodzonym przed dniem 1 stycznia 1949 r. przysługuje emerytura,
jeżeli spełnili łącznie następujące warunki:
   1) osiągnęli wiek emerytalny wynoszący co najmniej 60 lat dla kobiet i co
     najmniej 65 lat dla mężczyzn,
   2) mają okres składkowy i nieskładkowy wynoszący co najmniej 20 lat dla
     kobiet i 25 lat dla mężczyzn.
                                   Art. 28.
Ubezpieczonym urodzonym przed dniem 1 stycznia 1949 r., przysługuje emerytura,
jeżeli spełnili łącznie następujące warunki:
   1) osiągnęli wiek emerytalny wynoszący co najmniej 60 lat dla kobiet i co
     najmniej 65 lat dla mężczyzn,
   2) mają okres składkowy i nieskładkowy wynoszący co najmniej 15 lat dla
     kobiet i co najmniej 20 lat dla mężczyzn.
                                       
                                   Art. 29.
Ubezpieczeni urodzeni przed dniem 1 stycznia 1949 r., będący pracownikami,
którzy nie osiągnęli wieku emerytalnego określonego w art. 27 pkt 1, mogą
przejść na emeryturę:
   1) kobieta " po osiągnięciu wieku 55 lat, jeżeli ma co najmniej 30-letni
     okres składkowy i nieskładkowy albo jeżeli ma co najmniej 20-letni okres
     składkowy i nieskładkowy oraz została uznana za całkowicie niezdolną do
     pracy,
   2) mężczyzna " po osiągnięciu wieku 60 lat, jeżeli ma co najmniej 25-letni
     okres składkowy i nieskładkowy oraz został uznany za całkowicie
     niezdolnego do pracy.
                                   Art. 30.
Odrębne przepisy określają zasady wcześniejszego przechodzenia na emeryturę
dla osób, określonych w art. 27, które są:
   1) inwalidami wojennymi  i wojskowymi oraz kombatantami,
   2) pracownikami urzędów państwowych,
   3) pracownikami samorządowymi,
   4) żołnierzami zastępczej służby wojskowej przymusowo zatrudnianymi w
     kopalniach węgla, kamieniołomach i zakładach wydobywania rud uranu,
   5) nauczycielami akademickimi.
                                   Art. 31.
Osoby urodzone przed dniem 1 stycznia 1949 r., uprawnione do renty z tytułu
niezdolności do pracy spowodowanej wypadkiem przy pracy (przy wykonywaniu
pozarolniczej działalności gospodarczej, działalności twórczej lub
artystycznej, umowy agencyjnej lub umowy zlecenia albo przy wykonywaniu przez
osoby duchowne i zakonne czynności religijnych lub czynności związanych z
powierzonymi funkcjami duszpasterskimi lub zakonnymi), w drodze do pracy lub z
pracy albo wskutek choroby zawodowej, mogą przejść na emeryturę:
   1) kobieta - po osiągnięciu wieku 55 lat, jeżeli ma co najmniej 20-letni
     okres składkowy i nieskładkowy,
   2) mężczyzna - po osiągnięciu wieku 60 lat, jeżeli ma co najmniej 25-letni
     okres składkowy i nieskładkowy.
                                   Art. 32.
1. Ubezpieczonym urodzonym przed dniem 1 stycznia 1949 r., będącym
  pracownikami, o których mowa w ust. 2"3, zatrudnionymi w szczególnych
  warunkach lub w szczególnym charakterze, przysługuje emerytura w wieku
  niższym niż określony w art. 27 pkt 1.
2. Za pracowników zatrudnionych w szczególnych warunkach uważa się
  pracowników zatrudnionych przy pracach o znacznej szkodliwości dla zdrowia
  oraz o znacznym stopniu uciążliwości lub wymagających wysokiej sprawności
  psychofizycznej ze względu na bezpieczeństwo własne lub otoczenia.
3. Za pracowników zatrudnionych w szczególnym charakterze uważa się:
   1) pracowników organów kontroli państwowej,
   2) pracowników organów administracji celnej,
   3) pracowników wykonujących działalność twórczą lub artystyczną,
   4) dziennikarzy zatrudnionych w redakcjach dzienników, czasopism, w radiu,
     telewizji oraz w organach prasowych, informacyjnych, publicystycznych
     albo fotograficznych, objętych układem zbiorowym pracy dziennikarzy,
   5) nauczycieli, wychowawców lub innych pracowników pedagogicznych
     wykonujących pracę nauczycielską wymienioną w art. 1 ustawy z dnia 26
     stycznia 1982 r. Karta Nauczyciela (Dz.U. z 1997 r. Nr 56, poz. 357 oraz
     z 1998 r. Nr 106, poz. 668),
   6) żołnierzy zawodowych, funkcjonariuszy Policji, Urzędu Ochrony Państwa,
     Straży Granicznej, Służby Więziennej i Państwowej Straży Pożarnej,
   7) pracowników jednostek ochrony przeciwpożarowej, o których mowa w art. 15
     pkt 1a-5 i 8 ustawy z dnia 24 sierpnia 1991 r. o ochronie
     przeciwpożarowej (Dz.U. Nr 81, poz. 351, z 1994 r. Nr 27, poz. 96 i Nr
     89, poz. 414, z 1996 r. Nr 106, poz. 496, z 1997 r. Nr 111, poz. 725 i Nr
     121, poz. 770 oraz z 1998 r. Nr 106, poz. 668).
4. Wiek emerytalny, o którym mowa w ust. 1, rodzaje prac lub stanowisk oraz
  warunki, na podstawie których osobom wymienionym w ust. 2 i 3 przysługuje
  prawo do emerytury, ustala się na podstawie przepisów dotychczasowych.
5. Odrębne przepisy określają zasady przechodzenia na emeryturę, bez względu
  na wiek, nauczycieli urodzonych przed dniem 1 stycznia 1949 r.
                                   Art. 33.
Osoby urodzone przed dniem 1 stycznia 1949 r., ubezpieczone z tytułu
działalności twórczej lub artystycznej mają prawo do emerytury w wieku
określonym dla pracowników wykonujących działalność twórczą lub artystyczną.
                                   Art. 34.
1. Górnicza emerytura przysługuje pracownikowi urodzonemu przed dniem 1
  stycznia 1949 r., który spełnia łącznie następujące warunki:
   1) ukończył 55 lat życia,
   2) ma okres pracy górniczej wynoszący łącznie z okresami pracy równorzędnej
     i okresami zaliczalnymi do pracy górniczej co najmniej 20 lat dla kobiet
     i 25 lat dla mężczyzn, w tym co najmniej 5 lat pracy górniczej określonej
     w art. 36 ust. 1.
2. Wiek emerytalny wymagany od pracowników: kobiet mających co najmniej 20
  lat, a mężczyzn co najmniej 25 lat pracy górniczej, równorzędnej i okresów
  zaliczalnych do pracy górniczej, w tym co najmniej 15 lat pracy górniczej, o
  której mowa w art. 36 ust. 1, wynosi 50 lat.
                                   Art. 35.
Przy ustalaniu prawa do emerytury górniczej uwzględnia się okresy pracy
górniczej i pracy równorzędnej z pracą górniczą oraz okresy zaliczalne do
pracy górniczej, będące okresami składkowymi  lub nieskładkowymi w rozumieniu
ustawy, z tym że okresy pracy górniczej i pracy równorzędnej z pracą górniczą
uwzględnia się, jeżeli praca ta wykonywana była co najmniej w połowie wymiaru
czasu pracy.
                                   Art. 36.
1. Za pracę górniczą uważa się zatrudnienie:
   1) pod ziemią w kopalniach węgla, rud, kruszców, surowców ogniotrwałych,
     glin szlachetnych, kaolinów, magnezytów, gipsu, anhydrytu, soli kamiennej
     i potasowej, fosforytów oraz barytu,
   2) pod ziemią i przy głębieniu szybów w przedsiębiorstwach budowy kopalń
     określonych w pkt 1 oraz pod ziemią w przedsiębiorstwach i innych
     podmiotach wykonujących dla tych kopalń roboty górnicze lub przy budowie
     szybów,
   3) pod ziemią w przedsiębiorstwach montażowych, przedsiębiorstwach maszyn
     górniczych, zakładach naprawczych i innych podmiotach wykonujących dla
     kopalń określonych w pkt 1 podziemne roboty budowlano-montażowe, roboty
     przy naprawie maszyn i wdrażaniu nowych urządzeń; pracownikom
     zatrudnionym w tych przedsiębiorstwach, zakładach i innych podmiotach
     uznaje się za pracę górniczą te miesiące zatrudnienia, w których co
     najmniej połowę dniówek roboczych przepracowali pod ziemią,
   4) na odkrywce w kopalniach siarki i węgla brunatnego przy ręcznym lub
     zmechanizowanym urabianiu, ładowaniu oraz przewozie nadkładu i złoża,
     przy pomiarach w zakresie miernictwa górniczego oraz przy bieżącej
     konserwacji agregatów i urządzeń wydobywczych, a także w kopalniach
     otworowych siarki oraz w przedsiębiorstwach i innych podmiotach
     wykonujących roboty górnicze dla kopalń siarki i węgla brunatnego, na
     stanowiskach określonych w drodze rozporządzenia przez ministra
     właściwego do spraw zabezpieczenia społecznego, w porozumieniu z
     ministrem właściwym do spraw gospodarki i ministrem właściwym do spraw
     Skarbu Państwa,
   5) pod ziemią na stanowiskach dozoru ruchu oraz kierownictwa ruchu kopalń,
     przedsiębiorstw i innych podmiotów określonych w pkt 1-3, a także w
     kopalniach siarki i węgla brunatnego oraz w przedsiębiorstwach i innych
     podmiotach, o których mowa w pkt 4, na stanowiskach określonych w drodze
     rozporządzenia przez ministra właściwego do spraw gospodarki, w
     porozumieniu z ministrem właściwym do spraw Skarbu Państwa i ministrem
     właściwym do spraw zabezpieczenia społecznego,
   6) w charakterze członków drużyn ratowniczych kopalń określonych w pkt 1 i
     4, mechaników sprzętu ratowniczego tych drużyn oraz w charakterze
     ratowników zawodowych w stacjach ratownictwa górniczego,
   7) na stanowiskach maszynistów wyciągowych na szybach oraz na stanowiskach
     sygnalistów na nadszybiach szybów w kopalniach, przedsiębiorstwach i
     innych podmiotach określonych w pkt 1 i 2,
   8) na stanowiskach pracy pod ziemią w nieczynnych kopalniach wymienionych w
     pkt 1,
   9) na stanowiskach nauczycieli (instruktorów) zawodu w górniczych polach
     szkoleniowych pod ziemią oraz w kopalniach siarki i węgla brunatnego,
  10) w urzędach górniczych, jeżeli zatrudnienie jest związane z wykonywaniem
     czynności inspekcyjno-technicznych w kopalniach, przedsiębiorstwach i
     innych podmiotach określonych w pkt 1-4,
  11) w przedsiębiorstwach i innych podmiotach miernictwa górniczego lub
     geologicznych, jeżeli zatrudnienie jest wykonywane bezpośrednio przy
     pomiarach z zakresu miernictwa górniczego, geologii i hydrologii;
     pracownikom zatrudnionym w tych przedsiębiorstwach i podmiotach uznaje
     się za pracę górniczą te miesiące zatrudnienia, w których co najmniej
     połowę dniówek roboczych przepracowali pod ziemią,
  12) w charakterze lekarzy i felczerów w górniczych zespołach opieki
     zdrowotnej, w zakładach górniczej służby zdrowia przy kopalniach węgla
     kamiennego i rud oraz w zakładach służby zdrowia kopalń siarki lub węgla
     brunatnego, jeżeli pracownicy ci są zatrudnieni w tych zakładach w
     łącznym wymiarze co najmniej 30 godzin tygodniowo oraz wykonują
     systematyczną kontrolę sanitarno-higieniczną stanowisk pracy pod ziemią,
     w kopalniach siarki lub węgla brunatnego - co najmniej przez 20 godzin w
     ciągu miesiąca, przy czym do okresu 20 godzin kontroli
     sanitarnohigienicznej stanowisk pracy pod ziemią wlicza się również czas
     zużyty na zjazd i wyjazd ze stanowisk pracy pod ziemią.
2. Na równi z okresami pracy górniczej określonej w ust. 1 traktuje się okres
  urlopu górniczego do 5 lat, przewidzianego w odrębnych przepisach.
3. Za pracę równorzędną z pracą górniczą uważa się:
   1) pełnienie przez pracowników funkcji z wyboru w organach związku
     zawodowego zrzeszającego pracowników kopalń, przedsiębiorstw i innych
     podmiotów określonych w ust. 1 pkt 1-4, jeżeli pracownicy ci bezpośrednio
     przed objęciem tych funkcji wykonywali pracę górniczą, o której mowa w
     ust. 1,
   2) zatrudnienie na stanowiskach wymagających kwalifikacji inżyniera lub
     technika w zakresie górnictwa:
     a) w administracji kopalń, przedsiębiorstw i innych podmiotów
       określonych w ust. 1 pkt 1-4 oraz w zarządach spółek węglowych, byłych
       gwarectwach, zrzeszeniach i zjednoczeniach tych kopalń i
       przedsiębiorstw,
     b) w urzędach górniczych,
     c) na stanowiskach nauczycieli w górniczych szkołach zawodowych i
       technikach,
     d) w urzędach naczelnych i centralnych organów administracji państwowej
       oraz w urzędach terenowych organów administracji, będących organami
       założycielskimi kopalń i przedsiębiorstw określonych w ust. 1 pkt 1-4,
       a także w jednostkach podległych tym organom, jeżeli jednostki te
       działają w zakresie przemysłów określonych w ust. 1 pkt 1-4,
    pod warunkiem uprzedniego przepracowania w kopalniach, przedsiębiorstwach
     i innych podmiotach określonych w ust. 1 pkt 1-4 co najmniej 5 lat pod
     ziemią, na odkrywce w kopalniach siarki lub węgla brunatnego, a także w
     kopalniach otworowych siarki albo na stanowiskach dozoru lub kierownictwa
     ruchu,
   3) zatrudnienie na stanowiskach wymagających kwalifikacji inżyniera lub
     technika w zakresie górnictwa pracowników wykonujących prace wymienione w
     ust. 1 oraz w pkt 1, 2 i 4 i przeniesionych do urzędów naczelnych i
     centralnych organów administracji państwowej nie wymienionych w pkt 2
     lit. d), do instytutów podporządkowanych tym organom, do pracy w wyższych
     szkołach górniczych i w wydawnictwach górniczo-hutniczych, jeżeli
     pracownicy ci przepracowali uprzednio w kopalniach, przedsiębiorstwach
     lub innych podmiotach określonych w ust. 1 pkt 1-4 co najmniej 5 lat pod
     ziemią, na odkrywce w kopalniach siarki lub węgla brunatnego, a także w
     kopalniach otworowych siarki albo na stanowiskach dozoru lub kierownictwa
     ruchu,
   4) zatrudnienie przy innych pracach, nie dłuższe niż 5 lat, do których
     pracownicy wykonujący prace określone w ust. 1 i w niniejszym ustępie
     przeszli w drodze wyboru lub zalecenia jednostki nadrzędnej albo w
     związku z likwidacją kopalni, zakładu górniczego, przedsiębiorstwa lub
     innego podmiotu, o których mowa w ust. 1 pkt 1-4.
4. Za pracowników zatrudnionych na stanowiskach wymagających kwalifikacji
  inżyniera lub technika w zakresie górnictwa w jednostkach organizacyjnych
  określonych w ust. 3 pkt 2 i 3 uważa się osoby, które:
   1) posiadają tytuł inżyniera lub technika i są zatrudnione zgodnie z
     posiadanymi kwalifikacjami w zakresie górnictwa albo
   2) nie posiadają tytułu inżyniera lub technika, lecz mają praktyczne
     przygotowanie nabyte w czasie wykonywanej uprzednio co najmniej przez 5
     lat pracy na stanowiskach w dozorze ruchu lub w innej pracy pod ziemią
     albo w kopalniach siarki lub węgla brunatnego oraz wykonują czynności,
     które wymagają kwalifikacji inżyniera lub technika i są powierzane
     inżynierom lub technikom.
5. Okresy pracy górniczej wymienionej w ust. 1 pkt 1-4 wykonywanej za granicą
  traktuje się na równi z okresami takiej pracy wykonywanej w kraju, jeżeli
  spełnione są warunki określone w ustawie, wymagane do uwzględnienia tych
  okresów pracy przy ustalaniu prawa do świadczeń.
                                   Art. 37.
1. Przy ustalaniu prawa do górniczej emerytury pracownikom zatrudnionym pod
  ziemią oraz w kopalniach siarki lub węgla brunatnego zalicza się w wymiarze
  półtorakrotnym następujące okresy pracy na obszarze Państwa Polskiego:
   1) w przodkach bezpośrednio przy urabianiu i ładowaniu urobku oraz przy
     innych pracach przodkowych, przy montażu, likwidacji i transporcie
     obudów, maszyn urabiających, ładujących i transportujących w przodkach
     oraz przy głębieniu szybów i robotach szybowych,
   2) w drużynach ratowniczych,
   3) w charakterze mechaników sprzętu ratowniczego drużyn ratowniczych.
2. Okresy pracy wymienione w ust. 1 pkt 2 i 3 zalicza się w wymiarze
  półtorakrotnym również tym pracownikom dozoru ruchu i kierownictwa ruchu
  kopalń, którzy pracują przez co najmniej połowę dniówek roboczych w miesiącu
  pod ziemią, w kopalniach siarki lub w kopalniach węgla brunatnego.
3. Minister właściwy do spraw zabezpieczenia społecznego, w porozumieniu z
  ministrem właściwym do spraw gospodarki i ministrem właściwym do spraw
  Skarbu Państwa, w drodze rozporządzenia, określa szczegółowo stanowiska
  pracy, na których zatrudnienie zalicza się w myśl ust. 1 i 2 w wymiarze
  półtorakrotnym.
4. Minister właściwy do spraw gospodarki, w porozumieniu z ministrem
  właściwym do spraw Skarbu Państwa i ministrem właściwym do spraw
  zabezpieczenia społecznego, określa, w drodze rozporządzenia, zasady
  ewidencjonowania przez pracodawców okresów zatrudnienia na stanowiskach, na
  których okresy pracy górniczej zalicza się w wymiarze półtorakrotnym przy
  ustalaniu prawa do górniczej emerytury, oraz na niektórych innych
  stanowiskach pracy górniczej.
5. Przepis ust. 1 stosuje się odpowiednio do okresów pracy górniczej
  wykonywanej w czasie służby wojskowej pełnionej przed dniem 1 stycznia 1960
  r.
                                   Art. 38.
Za okresy zaliczalne do pracy górniczej uważa się okresy wymienione w art. 6
ust. 1 pkt 4-8, ust. 2 pkt 2, 3, 5-8 oraz w art. 7 pkt 1-7, 9 i 12, z tym że
przez zatrudnienie, o którym mowa w tych przepisach uważa się pracę górniczą
oraz pracę równorzędną z pracą górniczą określone w art. 36 ust. 1 lub ust. 3,
wykonywane co najmniej w połowie wymiaru czasu pracy.
                                   Art. 39.
Ubezpieczonemu, urodzonemu przed dniem 1 stycznia 1949 r., spełniającemu
warunek określony w art. 27 pkt. 2 i nie spełniającemu warunków wymaganych do
uzyskania górniczej emerytury na podstawie art. 34, który ma co najmniej 5
lat:
   1) pracy górniczej, o której mowa w art. 36 ust. 1, wykonywanej pod ziemią
     stale i w pełnym wymiarze czasu pracy, albo
   2) pracy górniczej, o której mowa w art. 36 ust. 1 pkt 4 i 5, wykonywanej
     stale i w pełnym wymiarze czasu pracy na odkrywce w kopalniach siarki i
     węgla brunatnego oraz w kopalniach otworowych siarki,
 wiek emerytalny, o którym mowa w art. 27 pkt 1 obniża się o 6 miesięcy za
  każdy rok takiej pracy, nie więcej jednak niż o 15 lat.
                                   Art. 40.
Kolejowa emerytura przysługuje pracownikowi kolejowemu urodzonemu przed dniem
1 stycznia 1949 r., który spełnia łącznie następujące warunki:
   1) osiągnął wiek emerytalny wynoszący dla kobiet 55 lat, mężczyzn 60 lat,
   2) ma okres składkowy i nieskładkowy wynoszący co najmniej 20 lat dla
     kobiety i 25 lat dla mężczyzny, w tym co najmniej 15 lat zatrudnienia na
     kolei, łącznie z okresami równorzędnymi i zaliczalnymi do okresów
     zatrudnienia na kolei, o których mowa w art. 44" 45.
                                   Art.  41.
Przy ustalaniu prawa do emerytury kolejowej uwzględnia się okresy pracy na
kolei i pracy równorzędnej z pracą na kolei oraz okresy zaliczalne do pracy na
kolei, będące okresami składkowymi lub nieskładkowymi w rozumieniu ustawy.
                                   Art. 42.
1. Pracownikami kolejowymi w rozumieniu ustawy są osoby pozostające w
  stosunku pracy w:
   1) jednostkach organizacyjnych przedsiębiorstwa "Polskie Koleje Państwowe",
     z wyłączeniem biur projektów kolejowych,
   2) innych jednostkach (komórkach) organizacyjnych, których pracownicy byli
     objęci dotychczasowymi przepisami o zaopatrzeniu emerytalnym pracowników
     kolejowych i ich rodzin.
2. Zatrudnienie pracowników kolejowych w jednostkach (komórkach)
  organizacyjnych, określonych w ust. 1, zwanych dalej "kolejowymi jednostkami
  organizacyjnymi", uważa się w rozumieniu ustawy za zatrudnienie na kolei.
                                   Art. 43.
1. Za okresy zatrudnienia na kolei uważa się okresy pozostawania w stosunku
  pracy w kolejowych jednostkach organizacyjnych, w czasie których pracownik
  pobierał wynagrodzenie lub zasiłki z ubezpieczenia społecznego: chorobowy,
  macierzyński lub opiekuńczy.
2. Każdy pełny rok zatrudnienia na kolei na parowym, spalinowym lub
  elektrycznym pojeździe trakcyjnym, w drużynach konduktorskich oraz na
  stanowiskach manewrowych lub ustawiaczy liczy się jako 14 miesięcy
  zatrudnienia na kolei.
                                   Art. 44.
Za okresy równorzędne z okresami zatrudnienia na kolei uważa się okresy:
   1) pobierania - po ustaniu zatrudnienia na kolei w wymiarze czasu pracy nie
     niższym niż połowa obowiązującego w danym zawodzie - zasiłku chorobowego,
     macierzyńskiego lub opiekuńczego z tytułu tego zatrudnienia,
   2) pobierania renty chorobowej przyznanej przez właściwą kolejową jednostkę
     organizacyjną,
   3) wykonywania przed dniem 1 stycznia 1975 r. pracy w kolejowej jednostce
     organizacyjnej na podstawie umowy o naukę zawodu, przyuczenia do
     określonej pracy lub odbycia wstępnego stażu pracy,
   4) zatrudnienia lub pełnienia funkcji z wyboru w związkach zawodowych w
     czasie bezpłatnego urlopu udzielonego pracownikowi na ten cel,
   5) zatrudnienia, jednak nie dłuższego niż 5 lat, licząc od ustania
     zatrudnienia na kolei, jeżeli zatrudnienie na kolei ustało wskutek:
     a) przejścia za zgodą kolejowej jednostki organizacyjnej do zatrudnienia
       w resorcie komunikacji nie będącego zatrudnieniem na kolei,
     b) przejścia z zatrudnienia na kolei do zatrudnienia w urzędach
       naczelnych i centralnych organów administracji państwowej,
     c) nawiązania stosunku pracy na podstawie wyboru,
     d) przejścia za zgodą kolejowej jednostki organizacyjnej do zatrudnienia
       na kolejach użytku niepublicznego,
     e) przejścia za zgodą kolejowej jednostki organizacyjnej do zatrudnienia
       w innych resortach w celu zorganizowania lub budowy transportu
       kolejowego,
   6) zatrudnienia, jednak nie dłuższego niż 5 lat, w jednostkach (komórkach)
     organizacyjnych resortu komunikacji nie będących kolejowymi jednostkami
     organizacyjnymi, jeżeli nastąpiła zmiana tego zatrudnienia na
     zatrudnienie na kolei i jeżeli okres 5 lat zatrudnienia w tych
     jednostkach nie podlega zaliczeniu na podstawie pkt 5 lit. a),
   7) zatrudnienia w międzynarodowych organizacjach kolejowych i w
     zagranicznych placówkach kolejowych po oddelegowaniu do tego zatrudnienia
     z zatrudnienia na kolei,
   8) wykonywania zatrudnienia za granicą przez specjalistów w czasie trwania
     stosunku pracy z kolejową jednostką organizacyjną,
   9) niewykonywania pracy na kolei, jeżeli za okresy te przysługuje
     wynagrodzenie w wyniku przywrócenia do pracy albo odszkodowanie,
  10) zatrudnienia na kolejach innych państw, pod warunkiem że pracownik po
     tych okresach był zatrudniony na kolejach polskich.
                                   Art. 45.
1. Za okresy zaliczane do okresów zatrudnienia na kolei uważa się okresy:
   1) przerwy w pracy na kolei obejmującej okresy wymienione w art. 44 pkt 6 i
     7,
   2) zatrudnienia poza koleją w okresie po dniu 31 sierpnia 1939 r. do dnia 9
     maja 1945 r. pracowników, którzy w dniu 31 sierpnia 1939 r. byli
     zatrudnieni na kolei i po dniu 9 maja 1945 r. podjęli ponownie w Polsce
     zatrudnienie na kolei,
   3) pobierania stypendium sportowego z tytułu wyczynowego uprawiania sportu,
     wypłacanego przez kolejowy klub sportowy, jeżeli osoba pobierająca
     stypendium przed okresem jego pobierania była zatrudniona na kolei.
2. Okresy działalności kombatanckiej, służby wojskowej oraz służby w:
   1) Policji (Milicji Obywatelskiej),
   2) Urzędzie Ochrony Państwa (w organach bezpieczeństwa publicznego),
   3) Straży Granicznej,
   4) Służbie Więziennej,
   5) Państwowej Straży Pożarnej,
 traktuje się na równi z okresami zaliczalnymi do okresów zatrudnienia na
  kolei.
                                       
                                  Rozdział 3
     Przepisy szczególne dotyczące emerytury dla niektórych ubezpieczonych
    urodzonych po dniu 31 grudnia 1948 r., a przed dniem 1 stycznia 1969 r.
                                       
                                    Art 46.
1. Prawo do emerytury na warunkach określonych w art. 29, 32, 33 i 39
  przysługuje również ubezpieczonym urodzonym po dniu 31 grudnia 1948 r. a
  przed dniem 1 stycznia 1969 r., jeżeli spełniają łącznie następujące
  warunki:
   1) nie przystąpili do otwartego funduszu emerytalnego,
   2) warunki do uzyskania emerytury określone w tych przepisach spełnią do
     dnia 31 grudnia 2006 r.,
   3) nastąpiło rozwiązanie stosunku pracy - w przypadku ubezpieczonego
     będącego pracownikiem.
2. Jeżeli ubezpieczony, o którym mowa w ust. 1, nie zawrze umowy o
  przystąpieniu do otwartego funduszu emerytalnego w terminie do dnia 31
  grudnia 1999 r., uważa się, że ubezpieczony nie przystąpił do otwartego
  funduszu emerytalnego.
                                   Art. 47.
Odrębne przepisy określają zasady przechodzenia na emeryturę, bez względu na
wiek, nauczycieli urodzonych po dniu 31 grudnia 1948 r., a przed dniem 1
stycznia 1969 r.
                                   Art. 48.
1. Prawo do górniczej emerytury, bez względu na wiek i zajmowane stanowisko,
  przysługuje pracownikom urodzonym po dniu 31 grudnia 1948 r. a przed dniem 1
  stycznia 1969 r., którzy pracę górniczą wykonywali pod ziemią stale i w
  pełnym wymiarze czasu pracy przez okres wynoszący co najmniej 25 lat, z
  uwzględnieniem ust. 2 i 3 i z zastrzeżeniem art. 49.
2. Do okresów pracy górniczej, o której mowa w ust. 1, zalicza się także:
   1) okresy niezdolności do pracy z tytułu wypadku przy pracy, wypadku w
     drodze do pracy lub z pracy albo z tytułu choroby zawodowej, za które
     wypłacone zostało wynagrodzenie lub zasiłek chorobowy albo świadczenie
     rehabilitacyjne,
   2) inne niż wymienione w pkt 1 okresy niezdolności do pracy z powodu
     choroby lub odosobnienia w związku z chorobą zakaźną, za które wypłacone
     zostało wynagrodzenie lub zasiłek chorobowy w wymiarze do 35 dni w roku
     kalendarzowym,
 bezpośrednio poprzedzone pracą górniczą wykonywaną pod ziemią stale i w
  pełnym wymiarze czasu pracy, przypadające w czasie trwania stosunku pracy.
3. Przy ustalaniu prawa do górniczej emerytury na podstawie ust. 1 uwzględnia
  się również, w wymiarze do 5 lat, okres urlopu górniczego, o którym mowa w
  art. 36 ust. 2.
                                   Art. 49.
1. Prawo do emerytury górniczej, o której mowa w art. 34 lub 48, przysługuje
  pracownikom urodzonym po dniu 31 grudnia 1948 r. a przed dniem 1 stycznia
  1969 r., jeżeli spełniają łącznie następujące warunki:
   1) nie przystąpili do otwartego funduszu emerytalnego,
   2) warunki do uzyskania emerytury określone w tych przepisach spełnią do
     dnia 31 grudnia 2006 r.,
   3) nastąpiło rozwiązanie stosunku pracy.
2. Przepis art. 46 ust. 2 stosuje się odpowiednio.
                                   Art. 50.
1. Prawo do emerytury kolejowej, o której mowa w art. 40, przysługuje
  pracownikom kolejowym urodzonym po dniu 31 grudnia 1948 r. a przed dniem 1
  stycznia 1969 r., jeżeli spełniają łącznie następujące warunki:
   1) nie przystąpili do otwartego funduszu emerytalnego,
   2) warunki do uzyskania emerytury określone w tym przepisie spełnią do dnia
     31 grudnia 2006 r.,
   3) nastąpiło rozwiązanie stosunku pracy.
2. Przepis art. 46 ust. 2 stosuje się odpowiednio.
                                       
                                  Rozdział 4
           Ustalanie wysokości emerytur, o których mowa w art. 27-50
                                       
                                   Art. 51.
1. Przy ustalaniu wysokości górniczych emerytur, o których mowa w art. 34 lub
  48, stosuje się, z zastrzeżeniem ust. 2, następujące przeliczniki:
   1) 1,5 za każdy rok pracy górniczej wykonywanej pod ziemią stale i w pełnym
     wymiarze czasu pracy,
   2) 1,8 za każdy rok pracy, o której mowa w art. 37,
   3) 1,4 za każdy rok pracy w pełnym wymiarze czasu pracy, o której mowa w
     art. 36 ust. 1 pkt 1-3 i 5-11, wykonywanej częściowo na powierzchni i
     częściowo pod ziemią,
   4) 1,2 za każdy rok pracy, o której mowa w art. 36 ust. 1 pkt 4 i 5,
     wykonywanej stale i  w pełnym wymiarze czasu pracy  na odkrywce w
     kopalniach siarki i węgla brunatnego, w kopalniach otworowych siarki oraz
     w przedsiębiorstwach i innych podmiotach wykonujących roboty górnicze dla
     kopalń siarki i węgla brunatnego.
2. Przy ustalaniu wysokości górniczych emerytur łączny okres pracy obliczony
  z zastosowaniem przeliczników, o których mowa w ust. 1, uwzględnia się w
  wymiarze nie dłuższym niż 45 lat.
                                   Art. 52.
1. Przy ustalaniu wysokości emerytur innych niż określone w art. 51 stosuje
  się następujące przeliczniki:
   1) 1,5 za każdy rok pracy górniczej wykonywanej pod ziemią stale i w pełnym
     wymiarze czasu pracy,
   2) 1,8 za każdy rok pracy górniczej wykonywanej pod ziemią, o której mowa w
     art. 37 ust. 1,
 pod warunkiem wykonywania takiej pracy co najmniej przez 5 lat, z
  zastrzeżeniem ust. 2.
2. Przy ustalaniu wysokości emerytur łączny okres pracy obliczony z
  zastosowaniem przeliczników, o których mowa w ust. 1, uwzględnia się w
  wymiarze nie dłuższym niż 40 lat.
                                   Art. 53.
1. Emerytura wynosi:
   1) 24% kwoty bazowej, o której mowa w art. 19, oraz
   2) po 1,3% podstawy jej wymiaru za każdy rok okresów składkowych,
   3) po 0,7% podstawy jej wymiaru za każdy rok okresów nieskładkowych,
   z uwzględnieniem art. 55.
2. Przy obliczaniu emerytury okresy, o których mowa w ust. 1 pkt  2 i 3,
  ustala się z uwzględnieniem pełnych miesięcy.
                                       
                                   Art. 54.
Emerytur, o których mowa w art. 28, nie podwyższa się do kwoty najniższej
emerytury.
                                   Art. 55.
Ubezpieczonemu spełniającemu warunki do uzyskania emerytury na podstawie art.
27, który kontynuował ubezpieczenia emerytalne i rentowe po osiągnięciu
przewidzianego w tym przepisie wieku emerytalnego i wystąpił z wnioskiem o
przyznanie emerytury po dniu 31 grudnia 2008 r., może być obliczona emerytura
na podstawie art. 26, jeżeli jest wyższa od obliczonej zgodnie z art. 53.
                                       
                                   Art. 56.
1. Osobie, której przy ustalaniu prawa do emerytury uwzględniono okresy pracy
  w gospodarstwie rolnym określone w art. 10, oblicza się wysokość
  przysługującego świadczenia jako część świadczenia obliczonego w myśl art.
  53, z uwzględnieniem okresów pracy w gospodarstwie rolnym, proporcjonalnie
  do udziału okresów  składkowych i nieskładkowych w okresie stanowiącym sumę
  okresów składkowych, nieskładkowych i uwzględnionych okresów pracy w
  gospodarstwie rolnym.
2. Przepisu ust. 1 nie stosuje się do osoby, która udowodniła co najmniej: 20
  lat - kobieta lub 25 lat - mężczyzna okresów składkowych albo okresów
  składkowych uzupełnionych okresami nieskładkowymi w rozmiarze nie większym
  niż określony w art. 5 ust. 2, lecz wysokość przysługującej jej emerytury
  oblicza się w myśl art. 53, z uwzględnieniem okresów składkowych i
  nieskładkowych, bez uwzględnienia okresów pracy w gospodarstwie rolnym.
3. Świadczenie, którego wysokość ustalono w myśl ust. 1 lub 2, zwiększa się o
  kwotę odpowiadającą części składkowej emerytury ustalonej według zasad
  wymiaru określonych w przepisach o ubezpieczeniu społecznym rolników, z
  uwzględnieniem całego udowodnionego okresu pracy w gospodarstwie rolnym, z
  tym że okresy prowadzenia gospodarstwa rolnego lub pracy w gospodarstwie
  rolnym - bez podlegania innemu ubezpieczeniu społecznemu - po ukończeniu 16
  roku życia, przypadające przed dniem 1 lipca 1977 r. uwzględnia się, jeżeli
  przypadają nie wcześniej niż 25 lat przed ustaleniem prawa do emerytury.
4. Jeżeli okresy składkowe i nieskładkowe nie zostały uzupełnione okresami
  wymienionymi w art. 10, emerytura ulega zwiększeniu za okres opłacania
  składek na Fundusz Emerytalny Rolników, Fundusz Ubezpieczenia Społecznego
  Rolników i ubezpieczenie emerytalno-rentowe rolników. Zwiększenie to ustala
  się według zasad wymiaru przewidzianych dla części składkowej w przepisach,
  o których mowa w ust. 3.
5. Zwiększenie, o którym mowa w ust. 4, nie przysługuje osobie mającej
  ustalone prawo do emerytury lub renty na podstawie przepisów o ubezpieczeniu
  społecznym rolników.
6. Zwiększenie, o którym mowa w ust. 4, przyznaje się na wniosek
  zainteresowanego.
7. Emerytury, o których mowa w ust. 1- 4, wypłaca się z Funduszu, z tym że
  koszty tych emerytur podlegają odpowiedniej refundacji:
   1) w części odpowiadającej zwiększeniu o część składkową w wysokości
     obliczonej zgodnie z ust. 3 i 4 - z funduszu emerytalno-rentowego
     określonego w przepisach o ubezpieczeniu społecznym rolników,
   2) w części odpowiadającej podwyższeniu do kwoty najniższej emerytury - z
     budżetu państwa.
                                       
                                   Dział III
             Renty z tytułu niezdolności do pracy i renta rodzinna
                                       
                                  Rozdział 1
                     Renta z tytułu niezdolności do pracy
                                       
                                   Art. 57.
Renta z tytułu niezdolności do pracy przysługuje ubezpieczonemu, który spełnił
łącznie następujące warunki:
   1) jest niezdolny do pracy,
   2) ma  wymagany okres  składkowy i nieskładkowy,
   3) niezdolność do pracy powstała w  okresach, o których mowa w art. 6 ust.
     1 pkt 1 i 2, pkt 3 lit. b), pkt 4, 6, 7 i 9, ust. 2 pkt 1, 3-8 i 9 lit.
     a), pkt 10 lit .a), pkt 11-12, 13 lit. a), pkt 14 lit a) i pkt 15-17 oraz
     art. 7 pkt 1-4, 5 lit a), pkt 6 i 12, albo nie później niż w ciągu 18
     miesięcy od ustania tych okresów.
                                       
                                   Art. 58.
1. Warunek posiadania wymaganego okresu składkowego i nieskładkowego, w myśl
  art. 57 pkt 2, uważa się za spełniony, gdy ubezpieczony osiągnął okres
  składkowy i nieskładkowy, wynoszący łącznie co najmniej:
   1) 1 rok " jeżeli niezdolność do pracy powstała przed ukończeniem 20 lat,
   2) 2 lata " jeżeli niezdolność do pracy powstała w wieku powyżej 20 do 22
     lat,
   3) 3 lata " jeżeli niezdolność do pracy powstała w wieku powyżej 22 do 25
     lat,
   4) 4 lata " jeżeli niezdolność do pracy powstała w wieku powyżej 25 do 30
     lat,
   5) 5 lat " jeżeli niezdolność do pracy powstała w wieku powyżej 30 lat.
2. Okres, o którym mowa w ust. 1 pkt 5, powinien przypadać w ciągu ostatniego
  dziesięciolecia przed zgłoszeniem wniosku o rentę lub przed dniem powstania
  niezdolności do pracy; do tego dziesięcioletniego okresu nie wlicza się
  okresów pobierania renty z tytułu niezdolności do pracy, renty szkoleniowej
  lub renty rodzinnej.
3. Jeżeli ubezpieczony nie osiągnął okresu składkowego i nieskładkowego, o
  którym mowa w ust. 1, warunek posiadania wymaganego okresu uważa się za
  spełniony, gdy ubezpieczony został zgłoszony do ubezpieczenia przed
  ukończeniem 18 lat albo w ciągu 6 miesięcy po ukończeniu nauki w szkole
  ponadpodstawowej lub w szkole wyższej oraz do dnia powstania niezdolności do
  pracy miał, bez przerwy lub z przerwami nie przekraczającymi 6 miesięcy,
  okresy składkowe i nieskładkowe.
                                    Art 59.
1. Osobie, która spełniła warunki określone w art. 57, przysługuje:
   1) renta stała - jeżeli niezdolność do pracy jest trwała,
   2) renta okresowa - jeżeli niezdolność do pracy jest okresowa.
2. Renta okresowa przysługuje przez okres wskazany w decyzji organu
  rentowego.
                                   Art. 60.
1. Osobie spełniającej warunki określone w art. 57, w stosunku do której
  orzeczono celowość przekwalifikowania zawodowego ze względu na niezdolność
  do pracy w dotychczasowym zawodzie lub niezdolność do służby, przysługuje
  renta szkoleniowa przez okres 6 miesięcy, z zastrzeżeniem ust. 2 i 4.
2. Okres 6 miesięcy, o którym mowa w ust. 1, ulega wydłużeniu na czas
  niezbędny do przekwalifikowania zawodowego, nie dłużej niż o 30 miesięcy.
3. Przedłużenie prawa do renty, o którym mowa w ust. 2, następuje na
  podstawie wniosku starosty.
4. Okres 6 miesięcy, o którym mowa w ust. 1, może ulec skróceniu, jeżeli
  przed upływem tego okresu starosta zawiadomi organ rentowy:
   1) o braku możliwości przekwalifikowania do innego zawodu,
   2) o tym, że osoba zainteresowana nie poddaje się przekwalifikowaniu
     zawodowemu.
                                   Art. 61.
Prawo do renty, które ustało z powodu ustąpienia niezdolności do pracy,
podlega przywróceniu, jeżeli w ciągu 18 miesięcy od ustania prawa do renty
ubezpieczony ponownie stał się niezdolny do pracy.
                                   Art. 62.
1. Renta dla osoby całkowicie niezdolnej do pracy wynosi:
   1) 24% kwoty bazowej, o której mowa w art. 19 oraz
   2) po 1,3%  podstawy jej wymiaru za każdy rok okresów składkowych,
   3) po 0,7% podstawy jej wymiaru za każdy rok okresów nieskładkowych,
   4) po 0,7% podstawy jej wymiaru za każdy rok okresu brakującego do pełnych
     25 lat okresów składkowych oraz nieskładkowych, przypadających od dnia
     zgłoszenia wniosku o rentę do dnia , w którym rencista ukończyłby 60 lat.
2. Renta dla osoby częściowo niezdolnej do pracy wynosi 75% renty dla osoby
  całkowicie niezdolnej do pracy.
3. Przy obliczaniu renty okresy, o których mowa w ust.1 pkt 2"4, ustala się z
  uwzględnieniem pełnych miesięcy.
                                   Art. 63.
1. Osobie, której przy ustalaniu prawa do renty z tytułu niezdolności do
  pracy uwzględniono okresy pracy w gospodarstwie rolnym wymienione w art. 10
  ust. 1 pkt 1, wysokość tej renty oblicza się z uwzględnieniem liczby lat i
  miesięcy tych okresów, w wymiarze przyjętym do ustalenia prawa do renty.
2. Renty, o których mowa w ust. 1, wypłaca się z Funduszu, z tym że koszty
  tych rent podlegają odpowiedniej refundacji:
   1) w części odpowiadającej uwzględnionym okresom pracy w gospodarstwie
     rolnym - z funduszu emerytalno-rentowego określonego w przepisach o
     ubezpieczeniu społecznym rolników,
   2) w części odpowiadającej podwyższeniu do kwoty świadczenia najniższego z
budżetu państwa.
                                   Art. 64.
1. Renta szkoleniowa wynosi 75% podstawy wymiaru renty.
2. Renta szkoleniowa nie może być niższa niż najniższa  renta dla osoby
  częściowo niezdolnej do pracy.
3. Renta szkoleniowa nie przysługuje w razie osiągania przychodu z tytułu
  działalności, o której mowa w art. 104 ust. 1"4, bez względu na wysokość
  tego przychodu.
                                  Rozdział 2
                                Renta rodzinna
                                       
                                   Art. 65.
1. Renta rodzinna przysługuje uprawnionym członkom rodziny osoby, która w
  chwili śmierci miała ustalone prawo do emerytury lub renty z tytułu
  niezdolności do pracy lub spełniała warunki wymagane do uzyskania jednego z
  tych świadczeń.
2. Przy ocenie prawa do renty przyjmuje się, że osoba zmarła była całkowicie
  niezdolna do pracy.
3. Renta rodzinna przysługuje uprawnionym członkom rodziny funkcjonariusza
  zaginionego w czasie pełnienia służby.
                                   Art. 66.
W razie śmierci osoby pobierającej zasiłek przedemerytalny lub świadczenie
przedemerytalne renta rodzinna przysługuje uprawnionym członkom rodziny także
wówczas,  gdy osoba, po której przysługuje renta, zmarła po upływie 18
miesięcy od ustania okresów wymienionych w art. 57 pkt 3. W takim przypadku
przyjmuje się, że osoba zmarła spełniała warunki do uzyskania renty z tytułu
całkowitej niezdolności do pracy.
                                   Art. 67.
1. Do renty rodzinnej uprawnieni są następujący członkowie rodziny
  spełniający warunki określone w art. 68-71:
   1) dzieci własne, dzieci drugiego małżonka oraz dzieci przysposobione,
   2) przyjęte na wychowanie i utrzymanie przed osiągnięciem pełnoletności
     wnuki, rodzeństwo i inne dzieci, w tym również w ramach rodziny
     zastępczej,
   3) małżonek (wdowa i wdowiec),
   4) rodzice.
2. Za rodziców w rozumieniu ustawy uważa się również ojczyma i macochę oraz
  osoby przysposabiające.
                                   Art. 68.
1. Dzieci własne, dzieci drugiego małżonka i dzieci przysposobione mają prawo
  do renty rodzinnej:
   1) do ukończenia 16 lat,
   2) do ukończenia nauki w szkole, jeżeli przekroczyły 16 lat życia, nie
     dłużej jednak niż do osiągnięcia 25 lat życia, albo
   3) bez względu na wiek, jeżeli stały się całkowicie niezdolne do pracy oraz
     do samodzielnej egzystencji lub całkowicie niezdolne do pracy w okresie,
     o którym mowa w pkt 1 lub 2.
2. Jeżeli dziecko osiągnęło 25 lat życia, będąc na ostatnim roku studiów w
  szkole wyższej, prawo do renty rodzinnej przedłuża się do zakończenia tego
  roku studiów.
                                   Art. 69.
Przyjęte na wychowanie i utrzymanie wnuki, rodzeństwo i inne dzieci, o których
mowa w art. 67 ust. 1 pkt 2, mają prawo do renty rodzinnej, jeżeli spełniają
warunki określone w art. 68, a ponadto:
   1) zostały przyjęte na wychowanie i utrzymanie co najmniej na rok przed
     śmiercią ubezpieczonego (emeryta lub rencisty), chyba że śmierć była
     następstwem wypadku, oraz
   2) nie mają prawa do renty po zmarłych rodzicach, a gdy rodzice żyją,
     jeżeli:
     a) nie mogą zapewnić im utrzymania albo
     b) ubezpieczony (emeryt lub rencista) lub jego małżonek był ich
       opiekunem ustanowionym przez sąd.
                                   Art. 70.
1. Wdowa ma prawo do renty rodzinnej, jeżeli:
   1) w chwili śmierci męża osiągnęła wiek 50 lat lub była niezdolna do pracy
     albo
   2) wychowuje co najmniej jedno z dzieci, wnuków lub rodzeństwa uprawnione
     do renty rodzinnej po zmarłym mężu, które nie osiągnęło 16 lat, a jeżeli
     kształci się w szkole - 18 lat życia, lub jeżeli sprawuje pieczę nad
     dzieckiem całkowicie niezdolnym do pracy oraz do samodzielnej egzystencji
     lub całkowicie niezdolnym do pracy, uprawnionym do renty rodzinnej.
2. Prawo do renty rodzinnej nabywa również wdowa, która osiągnęła wiek 50 lat
  lub stała się niezdolna do pracy po śmierci męża, nie później jednak niż w
  ciągu 5 lat od jego śmierci lub od zaprzestania wychowywania osób
  wymienionych w ust. 1 pkt 2.
3. Małżonka rozwiedziona lub wdowa, która do dnia śmierci męża nie
  pozostawała z nim we wspólności małżeńskiej, ma prawo do renty rodzinnej,
  jeżeli oprócz spełnienia warunków określonych w ust. 1 lub 2 miała w dniu
  śmierci męża prawo do alimentów z jego strony ustalone wyrokiem lub ugodą
  sądową.
4. Wdowa nie spełniająca warunków do renty rodzinnej określonych w ust. 1 lub
  2 i nie mająca niezbędnych źródeł utrzymania ma prawo do okresowej renty
  rodzinnej:
   1) przez okres jednego roku od chwili śmierci męża,
   2) w okresie uczestniczenia w zorganizowanym szkoleniu mającym na celu
     uzyskanie kwalifikacji do wykonywania pracy zarobkowej, nie dłużej jednak
     niż przez 2 lata od chwili śmierci męża.
5. Przepisy ust. 1-3 stosuje się odpowiednio do wdowca.
                                   Art. 71.
Rodzice mają prawo do renty rodzinnej, jeżeli:
   1) ubezpieczony (emeryt lub rencista) bezpośrednio przed śmiercią
     przyczyniał się do ich utrzymania,
   2) spełniają odpowiednio warunki określone dla wdowy i wdowca w art. 70
     ust. 1 i 2 oraz, co do wieku, również w art. 70 ust. 5.
                                   Art. 72.
W razie ustania prawa do renty rodzinnej z powodu ustąpienia niezdolności do
pracy stosuje się odpowiednio przepis art. 61.
                                   Art. 73.
1. Renta rodzinna wynosi:
   1) dla jednej osoby uprawnionej - 85% świadczenia, które przysługiwałoby
     zmarłemu,
   2) dla dwóch osób uprawnionych - 90% świadczenia, które przysługiwałoby
     zmarłemu,
   3) dla trzech lub więcej osób uprawnionych - 95% świadczenia, które
     przysługiwałoby zmarłemu.
2. Za kwotę świadczenia, które przysługiwałoby zmarłemu, uważa się kwotę
  emerytury, z zastrzeżeniem ust. 3, lub renty z tytułu całkowitej
  niezdolności do pracy.
3. Jeżeli emerytura zmarłego została obliczona wraz ze zwiększeniami, o
  których mowa w art. 56 ust. 3 i 4, rentę rodzinną oblicza się jako procent
  świadczenia zmarłego w wysokości pomniejszonej o te zwiększenia, odpowiednio
  do liczby uprawnionych do renty. Tak obliczoną rentę rodzinną uzupełnia się
  do wysokości uwzględniającej 50% zwiększenia, które przysługiwałoby
  zmarłemu.
4. Przepis ust. 3 stosuje się odpowiednio do obliczania renty rodzinnej po
  osobach mających ustalone prawo do emerytury lub renty z tytułu niezdolności
  do pracy na podstawie przepisów, o których mowa w art. 195.
5. Renty rodzinne wypłaca się z Funduszu, z tym że koszty tych rent podlegają
  odpowiedniej refundacji:
   1) w części odpowiadającej zwiększeniu, o którym mowa w ust. 3 i 4, oraz w
     części odpowiadającej okresom pracy w gospodarstwie rolnym uwzględnionym
     w myśl art. 63 ust. 1 - z funduszu emerytalno-rentowego określonego w
     przepisach o ubezpieczeniu społecznym rolników,
   2) w części odpowiadającej podwyższeniu do kwoty świadczenia najniższego z
budżetu państwa.
                                   Art. 74.
1. Wszystkim uprawnionym członkom rodziny przysługuje jedna łączna renta
  rodzinna, z uwzględnieniem ust. 2-4.
2. Renta rodzinna podlega podziałowi na równe części między uprawnionych.
3. W razie ujawnienia okoliczności powodujących konieczność dokonania
  podziału renty rodzinnej po raz pierwszy lub zmiany warunków dotychczasowego
  podziału renty ze względu na zmianę liczby osób uprawnionych organ rentowy
  dokonuje podziału świadczenia od miesiąca ujawnienia tych okoliczności.
  Przepisy art. 129 ust. 1 i 2 stosuje się odpowiednio.
4. W razie ujawnienia okoliczności powodujących ustanie podziału renty
  rodzinnej przepis art. 133 stosuje się odpowiednio.
                                   Dział IV
                          Dodatki do emerytur i rent
                                       
                                   Art. 75.
1. Dodatek pielęgnacyjny przysługuje osobie uprawnionej do emerytury lub
  renty, jeżeli osoba ta została uznana za całkowicie niezdolną do pracy oraz
  do samodzielnej egzystencji albo ukończyła 75 lat życia, z zastrzeżeniem
  ust. 4.
2. Dodatek pielęgnacyjny wynosi 106,41 zł miesięcznie.
3. Kwotę dodatku, o którym mowa w ust. 2, podwyższa się przy zastosowaniu
  wskaźnika waloryzacji emerytur i rent od miesiąca, w którym przeprowadzana
  jest waloryzacja.
4. Osobie uprawnionej do emerytury lub renty przebywającej w domu pomocy
  społecznej, w zakładzie opiekuńczo-leczniczym lub w zakładzie pielęgnacyjnoopiekuńczym
dodatek pielęgnacyjny nie przysługuje, chyba że przebywa poza tą
  placówką przez okres dłuższy niż 2 tygodnie w miesiącu.
                                   Art. 76.
1. Jeżeli do renty rodzinnej uprawniona jest sierota zupełna, przysługuje jej
  dodatek dla sierot zupełnych.
2. Dodatek, o którym mowa w ust. 1, wynosi 200 zł miesięcznie.
3. Kwotę dodatku, o którym mowa w ust. 2, podwyższa się przy zastosowaniu
  wskaźnika waloryzacji emerytur i rent od miesiąca, w którym przeprowadzana
  jest waloryzacja.
                                    Dział V
                              Zasiłek pogrzebowy
                                       
                                   Art. 77.
1. Zasiłek pogrzebowy przysługuje w razie śmierci:
   1) ubezpieczonego,
   2) osoby pobierającej emeryturę lub rentę,
   3) osoby, która w dniu śmierci nie miała ustalonego prawa do emerytury lub
     renty lecz spełniała warunki do jej uzyskania i pobierania,
   4) członka rodziny osoby wymienionej w pkt 1 i 2.
2. Członkami rodziny, o których mowa w ust. 1 pkt 4 są osoby wymienione w
  art. 67,  z tym że od wnuków i rodzeństwa nie wymaga się spełnienia warunku
  przyjęcia na wychowanie i utrzymanie przed osiągnięciem pełnoletności.
3. Zasiłek pogrzebowy przysługuje również w razie śmierci ubezpieczonego po
  ustaniu ubezpieczenia, jeżeli śmierć nastąpiła w okresie pobierania zasiłku
  chorobowego, świadczenia rehabilitacyjnego lub zasiłku macierzyńskiego.
4. Zasiłek pogrzebowy przysługuje tylko z jednego tytułu.
                                   Art. 78.
1. Zasiłek pogrzebowy przysługuje osobie, która pokryła koszty pogrzebu.
2. Zasiłek pogrzebowy przysługuje również pracodawcy, domowi pomocy
  społecznej, gminie, powiatowi, osobie prawnej kościoła lub związku
  wyznaniowego, jeżeli pokryły koszty pogrzebu.
3. W razie poniesienia kosztów pogrzebu przez więcej niż jedną osobę lub
  podmiot, o którym mowa w ust. 2, zasiłek pogrzebowy ulega podziałowi między
  te osoby lub podmioty - proporcjonalnie do poniesionych kosztów pogrzebu.
                                   Art. 79.
1. W razie poniesienia kosztów pogrzebu przez inną osobę niż wymieniona w
  art. 77 ust. 1 pkt 4, pracodawcę, dom pomocy społecznej, gminę, powiat,
  osobę prawną kościoła lub związku wyznaniowego zasiłek pogrzebowy
  przysługuje w wysokości udokumentowanych kosztów pogrzebu, nie wyższej
  jednak niż określona w art. 80.
2. Jeżeli pogrzeb organizowany był na koszt Państwa, organizacji politycznej
  lub społecznej lecz osoby, o których mowa w art. 77 ust. 1 pkt 4,  poniosły
  również część jego kosztów, przysługuje im zasiłek w wysokości określonej w
  art. 80.
                                   Art. 80.
1. Zasiłek pogrzebowy przysługuje w wysokości 200% przeciętnego wynagrodzenia
  obowiązującego w dniu śmierci osoby, której koszty pogrzebu zostały
  poniesione.
2. Kwotę, o której mowa w ust. 1, ustala się miesięcznie, poczynając od
  trzeciego miesiąca kalendarzowego kwartału, na okres 3 miesięcy, na
  podstawie przeciętnego wynagrodzenia z poprzedniego kwartału.
3. Kwotę zasiłku pogrzebowego ogłasza Prezes Zakładu w formie komunikatu
  ogłaszanego w Dzienniku Urzędowym Rzeczypospolitej Polskiej "Monitor Polski"
  w terminie do 14 dnia roboczego drugiego miesiąca każdego kwartału
  kalendarzowego.
                                   Art. 81.
Prawo do zasiłku pogrzebowego wygasa w razie niezgłoszenia wniosku o jego
przyznanie w okresie 12 miesięcy od dnia śmierci osoby, po której zasiłek
przysługuje.
                                   Dział VI
                 Świadczenia przyznawane w szczególnym trybie
                                       
                                   Art. 82.
1. Prezes Rady Ministrów w szczególnie uzasadnionych przypadkach może
  przyznać emeryturę lub rentę na warunkach i w wysokości innej niż określone
  w ustawie.
2. Prezes Rady Ministrów przedstawia Sejmowi Rzeczypospolitej Polskiej w
  terminie do dnia 31 stycznia każdego roku kalendarzowego informację o
  przyznanych w roku poprzedzającym emeryturach i rentach na podstawie ust. 1.
                                   Art. 83.
1. Ubezpieczonym oraz pozostałym po nich członkom rodziny, którzy wskutek
  szczególnych okoliczności nie spełniają warunków wymaganych w ustawie do
  uzyskania prawa do emerytury lub renty, nie mogą " ze względu na całkowitą
  niezdolność do pracy lub wiek " podjąć pracy lub działalności objętej
  ubezpieczeniem społecznym i nie mają niezbędnych środków utrzymania, Prezes
  Zakładu może przyznać w drodze wyjątku świadczenia w wysokości nie
  przekraczającej odpowiednich świadczeń przewidzianych w ustawie.
2. Przepis art. 82 ust. 2 stosuje się odpowiednio.
                                       
                                   Art. 84.
 Świadczenia,  o  których  mowa  w  art. 82 i 83,  finansowane  są  z  budżetu
    państwa.
                                       
                                   Dział VII
                Przepisy wspólne dotyczące wysokości świadczeń
                                       
                                  Rozdział 1
                   Dolna i górna granica wysokości świadczeń
                                       
                                   Art. 85.
1. Kwoty najniższej renty z tytułu niezdolności do pracy wynoszą:
   1) 415,00 zł miesięcznie " dla osób całkowicie niezdolnych do pracy,
   2) 319,23 zł miesięcznie " dla osób częściowo niezdolnych do pracy.
2. Kwota najniższej emerytury, z zastrzeżeniem art. 54 i 87, oraz renty
  rodzinnej wynosi 415,00 zł miesięcznie.
3. Kwoty najniższych świadczeń, o których mowa w ust. 1 i 2, podwyższa się
  przy zastosowaniu wskaźnika waloryzacji, o którym mowa w art. 89-94.
4. Świadczenia ustalone w kwotach niższych niż określone w ust. 1-3, w tym
  także świadczenia ustalone wraz ze zwiększeniami, o których mowa w art. 56
  ust. 3 i 4 oraz w art. 73 ust. 3 i 4, podwyższa się do tych kwot z urzędu, a
  jeżeli ich wypłata była wstrzymana " po wznowieniu wypłaty.
                                       
                                   Art. 86.
1. Kwota emerytury lub renty wraz ze zwiększeniami, o których mowa w art. 56
  ust. 3  i 4 lub w art. 73 ust. 3 i 4, nie może przekraczać 100% podstawy
  wymiaru emerytury lub renty.
2. Ograniczenie wysokości świadczeń do 100% podstawy ich wymiaru nie dotyczy
  rent i emerytury w wysokości określonej w art. 85.
3. Do świadczeń ustalonych w myśl art. 23 w kwotach najniższych nie
  przysługują zwiększenia, o których mowa w art. 56 ust. 3 i 4 oraz w art. 73
  ust. 3 i 4.
                                       
                                   Art. 87.
1. W przypadku gdy emerytura przysługująca z Funduszu określona w art. 26
  łącznie z emeryturą dożywotnią z zakładu emerytalnego jest niższa niż kwota,
  o której mowa w art. 85 ust. 2 i 3, emeryturę przysługującą z Funduszu
  podwyższa się w taki sposób, aby suma tych świadczeń nie była niższa od tej
  kwoty, o ile ubezpieczony:
   1) mężczyzna - ukończył 65 lat życia i ma okres składkowy i nieskładkowy
     wynoszący co najmniej 25 lat,
   2) kobieta " ukończyła 60 lat życia i ma okres składkowy i nieskładkowy
     wynoszący co najmniej 20 lat,
 z uwzględnieniem ust. 3-7. Przepisy art. 5 ust. 2 stosuje się odpowiednio.
2. Podwyższenie, o którym mowa w ust. 1, podlega  refundacji z budżetu
  państwa.
3. Przy obliczaniu okresów składkowych przypadających po dniu wejścia w życie
  ustawy dla celów podwyższenia emerytury w myśl ust. 1 miesiące, w których
  opłacane składki na ubezpieczenia emerytalne i rentowe obliczone od podstawy
  wymiaru niższej od kwoty najniższego wynagrodzenia pracowników, uwzględnia
  się w części odpowiadającej proporcji tej podstawy do kwoty najniższego
  wynagrodzenia, z zastrzeżeniem ust. 4.
4. Zasady, o której mowa w ust. 3, nie stosuje się, jeżeli zmniejszenie
  podstawy wymiaru składek poniżej najniższego wynagrodzenia nastąpiło na
  skutek pobierania wynagrodzenia za czas niezdolności do pracy wypłaconego na
  podstawie przepisów Kodeksu pracy, zasiłków i świadczenia rehabilitacyjnego
  z ubezpieczenia chorobowego lub z ubezpieczenia wypadkowego.
5. Prawo do podwyższenia, o którym mowa w ust. 1, nie przysługuje emerytom,
  którzy osiągają przychód z tytułu działalności, o której mowa w art. 104
  ust. 1-4, jeżeli przychód ten przekracza kwotę podwyższenia.
6. W okresie składkowym, o którym mowa w ust. 1, uwzględnia się nie więcej
  niż 10 lat kontynuowania ubezpieczenia w myśl przepisów o systemie
  ubezpieczeń społecznych.
7. Do ustalenia kwoty przekroczenia, o której mowa w ust. 5, stosuje się
  odpowiednio przepisy art. 104 ust. 1-8 i art. 106.
                                       
                                  Rozdział 2
                             Waloryzacja świadczeń
                                       
                                   Art. 88.
1. Emerytury i renty podlegają waloryzacji w celu zachowania co najmniej ich
  realnej wartości w odniesieniu do wzrostu cen towarów i usług konsumpcyjnych
  ogółem.
2. Przy ustalaniu wysokości zwaloryzowanych emerytur i rent przyjmuje się, że
  wzrost nominalny przeciętnej emerytury i renty nie może być niższy niż
  prognozowany na dany rok średnioroczny wskaźnik cen towarów i usług
  konsumpcyjnych powiększony:
   1) w latach 1999-2000 o 15% różnicy pomiędzy prognozowanym na dany rok
     średniorocznym wskaźnikiem przeciętnego wynagrodzenia w gospodarce
     narodowej a prognozowanym na dany rok średniorocznym wskaźnikiem cen
     towarów i usług konsumpcyjnych, jeśli prognozowany na dany rok
     średnioroczny wskaźnik przeciętnego wynagrodzenia w gospodarce narodowej
     jest wyższy niż prognozowany na dany rok średnioroczny wskaźnik cen
     towarów i usług konsumpcyjnych,
   2) w roku 2001 i w latach następnych, o 20% różnicy, o której mowa w pkt 1.
3. Wskaźnikiem cen towarów i usług konsumpcyjnych, o którym mowa w ust. 2,
  jest wskaźnik cen towarów i usług konsumpcyjnych dla gospodarstw domowych
  emerytów i rencistów albo wskaźnik cen towarów i usług konsumpcyjnych
  ogółem, jeżeli jest on wyższy od wskaźnika cen towarów i usług
  konsumpcyjnych dla gospodarstw domowych emerytów i rencistów.
                                       
                                   Art. 89.
1. Jeżeli wskaźnik cen towarów i usług konsumpcyjnych powiększony stosownie
  do art. 88 ust. 2 wynosi:
   1) co najmniej 110% - emerytury i renty waloryzuje się od dnia 1 marca i od
     dnia 1 września,
   2) mniej niż 110% - emerytury i renty waloryzuje się od dnia 1 czerwca.
2. Dla przeprowadzenia waloryzacji w terminach określonych w ust. 1 pkt 1
  ustala się dwa jednakowe wskaźniki waloryzacji.
3. Waloryzacja obejmuje emerytury i renty przyznane przed dniem określonym
  jako termin waloryzacji.
                                   Art. 90.
1. Jeżeli wskaźnik realnej przeciętnej emerytury i renty brutto w poprzednim
  roku jest niższy od przyjętego w ustawie budżetowej, podwyższa się wskaźnik
  waloryzacji ustalony w ustawie budżetowej dla najbliższego terminu
  waloryzacji w bieżącym roku.
2. Podwyższony wskaźnik waloryzacji, o którym mowa w ust. 1, otrzymuje się
  przez pomnożenie wskaźnika waloryzacji określonego w ustawie budżetowej dla
  podwyżki świadczeń w bieżącym roku i wskaźnika weryfikacyjnego.
3. Wskaźnik weryfikacyjny otrzymuje się przez podzielenie wskaźnika realnej
  przeciętnej emerytury i renty brutto, jaki miał być uzyskany w poprzednim
  roku, przez wskaźnik realnej przeciętnej emerytury i renty brutto w
  poprzednim roku, ogłoszony przez Prezesa Głównego Urzędu Statystycznego.
4. Wskaźnik realnej przeciętnej emerytury i renty brutto w poprzednim roku
  otrzymuje się przez podzielenie wskaźnika wzrostu nominalnego przeciętnej
  emerytury i renty brutto przez średnioroczny wskaźnik cen towarów i usług
  konsumpcyjnych ogółem.
5. Wskaźnik wzrostu nominalnego przeciętnej emerytury i renty brutto stanowi
  iloraz wysokości przeciętnej emerytury i renty brutto z Funduszu Ubezpieczeń
  Społecznych w danym roku i w poprzednim roku kalendarzowym, po
  wyeliminowaniu jednorazowych wypłat zapewniających realny wzrost świadczeń
  zgodnie z ustawą budżetową.
6. Jeżeli wystąpią okoliczności, o których mowa w ust. 1, emeryci i renciści,
  którym przyznano świadczenia do dnia 31 grudnia poprzedniego roku, otrzymają
  jednorazową wypłatę w terminie najbliższej waloryzacji w bieżącym roku.
7. Kwotę jednorazowej wypłaty oblicza się jako uzupełnienie łącznej kwoty
  emerytury i renty wypłaconej za poprzedni rok do wysokości uzyskanej po jej
  podwyższeniu wskaźnikiem weryfikacyjnym, o którym mowa w ust. 3.
                                   Art. 91.
1. Ustalenie wysokości zwaloryzowanej emerytury i renty polega na pomnożeniu
  kwoty emerytury lub renty wskaźnikiem waloryzacji.
2. Równocześnie z podwyższeniem emerytury i renty następuje podwyższenie
  podstawy jej wymiaru wskaźnikiem waloryzacji, o którym mowa w ust. 1.
                                   Art. 92.
Zmiana wysokości emerytur i rent w ramach waloryzacji następuje z urzędu, a
jeżeli wypłata ich była wstrzymana " po jej wznowieniu, z uwzględnieniem
wszystkich kolejnych waloryzacji przypadających w okresie wstrzymania wypłaty.
                                   Art. 93.
1. W ustawie budżetowej ustala się:
   1) wzrost emerytur i rent na dany rok, co najmniej w wysokości wynikającej
     z  art. 88 ust. 2,
   2) wskaźnik realnej przeciętnej emerytury i renty brutto w odniesieniu do
     średniorocznego wskaźnika cen towarów i usług konsumpcyjnych ogółem,
   3) wskaźnik waloryzacji emerytur i rent, dla każdego terminu waloryzacji,
     stosownie do art. 89,
   4) średnioroczny wskaźnik cen towarów i usług konsumpcyjnych dla
     gospodarstw domowych emerytów i rencistów, opracowany przez Prezesa
     Głównego Urzędu Statystycznego,
   5) średnioroczny wskaźnik cen towarów i usług konsumpcyjnych ogółem.,
   6) średnioroczny wskaźnik przeciętnego wynagrodzenia w gospodarce
     narodowej.
2. Prezes Głównego Urzędu Statystycznego opracowuje prognozę średniorocznego
  wskaźnika cen, o którym mowa w ust. 1 pkt 4, w oparciu o przyjęte do
  opracowania projektu ustawy budżetowej założenia dotyczące wskaźnika cen
  towarów i usług konsumpcyjnych oraz planowanych podwyżek cen urzędowych i
  kontrolowanych.
3. Prezes Głównego Urzędu Statystycznego ogłasza w formie komunikatu w
  Dzienniku Urzędowym Rzeczypospolitej Polskiej "Monitor Polski":
   1) w terminie do 7 dnia roboczego lutego:
     a) średnioroczny wskaźnik cen towarów i usług konsumpcyjnych ogółem,
     b) wskaźnik wzrostu nominalnego przeciętnej emerytury i renty brutto,
     c) wskaźnik realnej przeciętnej emerytury i renty brutto
    " w poprzednim roku kalendarzowym,
   2) w terminie do 15 kwietnia, a jeżeli w danym roku przeprowadzana jest
     jedna waloryzacja " do 15 lipca, skorygowaną o kwotę jednorazowej wypłaty
     przeciętną emeryturę i rentę brutto oraz skorygowany wskaźnik realnej
     przeciętnej emerytury i renty brutto w przypadku, o którym mowa w art.
     90.
                                   Art. 94.
1. Minister właściwy do spraw zabezpieczenia społecznego ogłasza w Dzienniku
  Urzędowym Rzeczypospolitej Polskiej "Monitor Polski" " w terminie do dnia 10
  lutego - podwyższony wskaźnik waloryzacji, o którym mowa w art. 90.
2. Prezes Zakładu ogłasza, w formie komunikatu, w Dzienniku Urzędowym
  Rzeczypospolitej Polskiej "Monitor Polski" " co najmniej na 12 dni roboczych
  przed najbliższym terminem waloryzacji " należne od tego terminu kwoty:
   1) najniższej emerytury i renty,
   2) dodatków: pielęgnacyjnego i dla sieroty zupełnej,
   3) maksymalnych zmniejszeń, o których mowa w art. 104 ust. 9.
                                  Rozdział 3
                           Zbieg prawa do świadczeń
                                       
                                   Art.  95.
1. W razie zbiegu u jednej osoby prawa do kilku świadczeń przewidzianych w
  ustawie wypłaca się jedno z tych świadczeń - wyższe lub wybrane przez
  zainteresowanego.
2. Przepis ust. 1 stosuje się również, z uwzględnieniem art. 96, w razie
  zbiegu u jednej osoby prawa do emerytury lub renty określonych w ustawie z
  prawem do świadczeń przewidzianych w przepisach o zaopatrzeniu emerytalnym
  osób, o których mowa w art. 1 ust. 2.
3. Przepis ust. 1 stosuje się również w razie zbiegu u jednej osoby prawa do
  części renty rodzinnej z prawem do zasiłku lub świadczenia
  przedemerytalnego.
                                   Art. 96.
1. Odrębne przepisy określają prawo do pobierania świadczeń w razie zbiegu u
  jednej osoby prawa do emerytury z prawem do:
   1) renty inwalidy wojennego i wojskowego, którego niezdolność do pracy
     pozostaje w związku ze służbą wojskową,
   2) renty z tytułu niezdolności do pracy spowodowanej pobytem w miejscach, o
     których mowa w art. 3 i 4 ust. 1 ustawy z dnia 24 stycznia 1991 r. o
     kombatantach oraz niektórych osobach będących ofiarami represji wojennych
     i okresu powojennego (Dz.U. z 1997 r. Nr 142, poz. 950 oraz z 1998 r. Nr
     37, poz. 204 i Nr 106, poz. 668),
   3) renty z tytułu niezdolności do pracy spowodowanej wypadkiem przy pracy,
     wypadkiem w drodze do pracy lub z pracy lub chorobą zawodową.
2. Odrębne przepisy określają prawo do pobierania świadczeń w razie zbiegu u
  jednej osoby prawa do emerytury lub renty z prawem do emerytury lub renty z
  ubezpieczenia społecznego rolników.
                                   Art. 97.
Osobom uprawnionym do emerytury lub renty oraz do świadczeń o charakterze
rentowym z instytucji zagranicznych świadczenia przysługujące na podstawie
ustawy wypłaca się w wysokości w niej określonej, jeżeli umowy międzynarodowe
nie stanowią inaczej.
                                   Art. 98.
1. Wstrzymanie wypłaty jednego ze świadczeń, o których mowa w art. 95,
  następuje od dnia, od którego przysługuje prawo do wypłaty świadczenia
  wyższego lub wybranego przez zainteresowanego.
2. W razie zbiegu prawa do świadczeń, o których mowa w art. 96, świadczenia
  te wypłaca się od dnia powstania prawa do dwóch świadczeń, jednak nie
  wcześniej niż od  miesiąca, w którym zgłoszono wniosek.
                                   Art. 99.
W razie zbiegu prawa do zasiłku pogrzebowego określonego ustawą z prawem do
zasiłku pogrzebowego ustalanym na podstawie odrębnych ustaw przysługuje tylko
jeden zasiłek.
                                  Dział VIII
                          Zasady ustalania świadczeń
                                       
                                  Rozdział 1
                    Powstanie i ustanie prawa do świadczeń
                                       
                                   Art. 100.
1. Prawo do świadczeń określonych w ustawie powstaje z dniem spełnienia
  wszystkich warunków wymaganych do nabycia tego prawa, z zastrzeżeniem ust.
  2.
2. Jeżeli ubezpieczony pobiera zasiłek chorobowy, świadczenie rehabilitacyjne
  lub wynagrodzenie za czas niezdolności do pracy wypłacane na podstawie
  przepisów Kodeksu pracy, prawo do emerytury, renty z tytułu niezdolności do
  pracy lub renty szkoleniowej powstaje z dniem zaprzestania pobierania tego
  zasiłku, świadczenia lub wynagrodzenia.
3. Przepis ust. 2 nie ma zastosowania do emerytury, o której mowa w dziale II
  rozdział
1.
                                   Art. 101.
Prawo do świadczeń ustaje:
   1) gdy ustanie którykolwiek z warunków wymaganych do uzyskania tego prawa,
   2) ze śmiercią osoby uprawnionej.
                                   Art. 102.
1. Prawo do świadczenia uzależnione od okresowej niezdolności do pracy ustaje
  z upływem okresu, na jaki to świadczenie przyznano.
2. Prawo do renty szkoleniowej ustaje:
   1) z upływem 6 miesięcy, jeżeli starosta nie wystąpi z wnioskiem o
     przedłużenie tego okresu,
   2) od dnia otrzymania zawiadomienia starosty o braku możliwości
     przekwalifikowania do innego zawodu, także wówczas, gdy zawiadomienie to
     organ rentowy otrzymał przed upływem 6 miesięcy,
   3) z upływem okresu, na jaki świadczenie przyznano na wniosek starosty,
   4) od dnia otrzymania zawiadomienia starosty o tym, że osoba zainteresowana
     przed upływem 6 miesięcy lub w okresie, o którym mowa w pkt 3, nie
     poddaje się przekwalifikowaniu zawodowemu.
                                  Rozdział 2
                    Zawieszanie lub zmniejszanie świadczeń
                                       
                                   Art. 103.
1. Prawo do emerytur i rent ulega zawieszeniu lub świadczenia te ulegają
  zmniejszeniu na zasadach określonych w  art. 104-106.
2. Przepisu ust. 1 nie stosuje się do emerytów, którzy ukończyli 60 lat
  (kobiety) lub 65 lat (mężczyźni).
3. Prawo do emerytury lub renty może ulec zawieszeniu również na wniosek
  emeryta lub rencisty.
4. W przypadku zgłoszenia wniosku, o którym mowa w ust. 3, przez jedną z osób
  uprawnionych do renty rodzinnej, zawieszeniu ulega część renty tej osoby.
  Wysokości części renty przysługujących pozostałym członkom rodziny nie
  ulegają zmianie.
                                   Art. 104.
1. Prawo do emerytury lub renty ulega zawieszeniu lub świadczenia te ulegają
  zmniejszeniu, na zasadach określonych w ust. 3"8 oraz w art. 105, w razie
  osiągania przychodu z tytułu działalności podlegającej obowiązkowi
  ubezpieczenia społecznego, o której mowa w ust. 2 oraz z tytułu służby
  wymienionej w art. 6 ust. 1 pkt 4 i 6.
2. Za działalność podlegającą obowiązkowi ubezpieczenia społecznego, o której
  mowa w ust. 1, uważa się zatrudnienie, służbę lub inną pracę zarobkową albo
  prowadzenie pozarolniczej działalności, z uwzględnieniem ust. 3.
3. Przepis ust. 1 i 2 stosuje się również do emerytów i rencistów
  osiągających przychód z tytułu działalności wykonywanej za granicą.
4. Przepis ust. 1 i 2 stosuje się również do osób wyłączonych z obowiązku
  ubezpieczenia społecznego z tytułu ustalenia prawa do emerytury i renty lub
  wykonujących działalność nie podlegającą obowiązkowemu ubezpieczeniu
  społecznemu z uwagi na podleganie temu obowiązkowi z innego tytułu.
5. Przepisów ust. 1-4 nie stosuje się do honorariów z tytułu działalności
  twórczej i artystycznej.
6. Za przychód, o którym mowa w ust. 1, uważa się również kwoty pobranych
  zasiłków: chorobowego, macierzyńskiego i opiekuńczego oraz wynagrodzenia za
  czas niezdolności do pracy, wypłacanego na podstawie przepisów Kodeksu pracy
  i kwoty świadczenia rehabilitacyjnego i wyrównawczego, zasiłku wyrównawczego
  i dodatku wyrównawczego.
7. Prawo do emerytury, renty z tytułu niezdolności do pracy oraz renty
  rodzinnej, do której uprawniona jest jedna osoba, ulega zawieszeniu w razie
  osiągania przychodu w kwocie wyższej niż 130% przeciętnego miesięcznego
  wynagrodzenia za kwartał kalendarzowy, ostatnio ogłoszonego przez Prezesa
  Głównego Urzędu Statystycznego.
8. W razie osiągania przychodu w kwocie przekraczającej 70% przeciętnego
  miesięcznego wynagrodzenia za kwartał kalendarzowy, ostatnio ogłoszonego
  przez Prezesa Głównego Urzędu Statystycznego, nie wyżej jednak niż 130% tej
  kwoty, świadczenie ulega zmniejszeniu o kwotę przekroczenia, nie większą
  jednak niż kwota maksymalnego zmniejszenia obowiązująca w dniu 31 grudnia
  1998 r. w wysokości:
   1) 24% kwoty bazowej obowiązującej przy ostatniej waloryzacji w 1998 r. dla
emerytury lub renty z tytułu całkowitej niezdolności do pracy,
   2) 18% kwoty bazowej, o której mowa w pkt 1 - dla renty z tytułu częściowej
     niezdolności do pracy,
   3) 20,4% kwoty bazowej, o której mowa w pkt 1 - dla renty rodzinnej, do
     której uprawniona jest jedna osoba.
9. Kwoty maksymalnych zmniejszeń, o których mowa w ust. 8, podlegają
  podwyższeniu, przy zastosowaniu wskaźnika waloryzacji emerytur i rent w
  kolejnych terminach waloryzacji.
10. Prezes Zakładu Ubezpieczeń Społecznych ogłasza w Dzienniku Urzędowym
  Rzeczypospolitej Polskiej "Monitor Polski":
   1) w terminie do 14 dnia roboczego drugiego miesiąca każdego kwartału
     kalendarzowego, kwoty przychodu, o których mowa w ust. 7 i 8, z
     zaokrągleniem w górę do pełnych 10 groszy,
   2) w terminie do 14 roboczego dnia listopada " kwoty graniczne przychodu
     dla mijającego roku kalendarzowego.
                                   Art. 105.
1. Wysokość renty rodzinnej, przysługującej więcej niż jednej osobie, ulega
  zmniejszeniu w przypadku, gdy osoba uprawniona do części renty osiąga
  przychód w kwocie wyższej niż 70% przeciętnego wynagrodzenia za kwartał
  kalendarzowy, ostatnio ogłoszonego przez Prezesa Głównego Urzędu
  Statystycznego, nie wyższej jednak niż 130% tej kwoty miesięcznie.
2. Zmniejszenie renty następuje poprzez zmniejszenie części renty
  przysługującej osobie osiągającej przychód o kwotę przekroczenia, nie więcej
  jednak niż o kwotę, o której mowa w art. 104 ust. 8 pkt 3, pomnożoną przez
  proporcję części renty rodzinnej przed dokonaniem zmniejszenia i pełnej
  renty rodzinnej.
3. Przychód osiągany przez osobę uprawnioną do renty rodzinnej w wysokości
  przekraczającej kwotę równą 130% przeciętnego wynagrodzenia za kwartał
  kalendarzowy, ostatnio ogłoszonego przez Prezesa Głównego Urzędu
  Statystycznego, powoduje zawieszenie prawa do części renty rodzinnej dla tej
  osoby. Wysokości części renty przysługujących pozostałym członkom rodziny
  nie ulegają zmianie.
                                   Art. 106.
Minister właściwy do spraw zabezpieczenia społecznego określa, w drodze
rozporządzenia:
   1) szczegółowe zasady zawieszania i zmniejszania świadczeń,
   2) obowiązki emerytów i rencistów oraz płatników składek i urzędów
     skarbowych,
   3) szczegółowe zasady rocznego i miesięcznego rozliczania świadczeń,
   4) szczegółowe zasady zawieszania i zmniejszania świadczeń osobom, którym
     świadczenia przyznano z uwzględnieniem okresów ubezpieczenia za granicą.
                                  Rozdział  3
                 Zmiany w prawie do świadczeń i ich wysokości
                                       
                                   Art. 107.
Prawo do świadczeń uzależnionych od niezdolności do pracy oraz wysokość tych
świadczeń ulega zmianie, jeżeli w wyniku badania lekarskiego, przeprowadzonego
na wniosek lub z urzędu, ustalono zmianę stopnia niezdolności do pracy, brak
tej niezdolności lub jej ponowne powstanie.
                                   Art. 108.
1. Jeżeli po dniu, od którego przyznano emeryturę określoną w art. 24, emeryt
  podlegał ubezpieczeniom emerytalnemu i rentowym, wysokość tego świadczenia
  ulega ponownemu ustaleniu w sposób określony w ust. 2.
2. Emerytury obliczone według zasad określonych w art. 26 powiększa się o
  kwotę wynikającą z podzielenia składek zaewidencjonowanych na koncie
  ubezpieczonego po dniu ustalenia prawa do emerytury i zwaloryzowanych
  zgodnie z art. 25 przez wyrażone w miesiącach średnie dalsze trwanie życia
  ustalone dla wieku danego ubezpieczonego w dniu złożenia wniosku o
  przeliczenie wysokości emerytury, z uwzględnieniem ust. 4 i 5.
3. Ponowne ustalenie wysokości emerytury następuje na wniosek zgłoszony nie
  wcześniej niż po upływie roku kalendarzowego lub po ustaniu ubezpieczeń
  emerytalnego i rentowych.
4. Podstawę obliczenia emerytury stanowi kwota składek zaewidencjonowanych od
  miesiąca, od którego została podjęta wypłata emerytury po raz pierwszy, do
  miesiąca poprzedzającego miesiąc zgłoszenia wniosku o ponowne ustalenie
  emerytury.
5. Przepis ust. 4 stosuje się odpowiednio do kolejnych wniosków o ustalenie
  emerytury w nowej wysokości.
                                   Art. 109.
1. Na wniosek emeryta lub rencisty wysokość emerytury określonej w art. 53
  oraz renty ulega ponownemu ustaleniu na zasadach określonych w art. 110-113.
2. Jeżeli w wyniku ponownego ustalenia emerytura lub renta jest niższa,
  świadczenie przysługuje w dotychczasowej wysokości.
                                   Art. 110.
1. Wysokość emerytury lub renty oblicza się ponownie od podstawy wymiaru
  ustalonej  w sposób określony w art. 15, z uwzględnieniem ust. 3, jeżeli do
  jej obliczenia wskazano podstawę wymiaru składki na ubezpieczenie społeczne
  lub ubezpieczenia emerytalne i rentowe na podstawie przepisów prawa
  polskiego przypadającą w całości lub w części po przyznaniu świadczenia, a
  wskaźnik wysokości podstawy wymiaru jest wyższy od poprzednio obliczonego.
2. Warunek posiadania wyższego wskaźnika wysokości podstawy wymiaru nie jest
  wymagany od emeryta lub rencisty, który od dnia ustalenia prawa do
  świadczenia do dnia zgłoszenia wniosku o ponowne ustalenie świadczenia, w
  myśl ust. 1, nie pobrał świadczenia wskutek zawieszenia prawa do emerytury
  lub renty lub okres wymagany do ustalenia podstawy przypada w całości po
  przyznaniu prawa do świadczenia, a wskaźnik wysokości podstawy wynosi co
  najmniej 130%.
3. Okres ostatnich 20 lat kalendarzowych, o których mowa w art. 15 ust. 1,
  obejmuje okres przypadający bezpośrednio przed rokiem, w którym zgłoszono
  wniosek o ponowne ustalenie wysokości świadczenia, z uwględnieniem art. 176.
                                   Art. 111.
1. Wysokość emerytury lub renty oblicza się ponownie, z zastrzeżeniem ust. 2
  i 3, od podstawy wymiaru ustalonej w myśl art. 15, jeżeli do jej obliczenia
  wskazano podstawę wymiaru składki na ubezpieczenie społeczne lub
  ubezpieczenia emerytalne i rentowe na podstawie przepisów prawa polskiego:
   1) z liczby kolejnych lat kalendarzowych i w okresie wskazanym do ustalenia
     poprzedniej podstawy wymiaru świadczenia,
   2) z kolejnych 10 lat kalendarzowych wybranych z 20 lat kalendarzowych,
     poprzedzających bezpośrednio rok kalendarzowy, w którym zgłoszono wniosek
     o ponowne ustalenie emerytury lub renty, z uwzględnieniem art. 176,
   3) z 20 lat kalendarzowych wybranych z całego okresu podlegania
     ubezpieczeniu, przypadających przed rokiem zgłoszenia wniosku o ponowne
     ustalenie emerytury lub renty,
 " a wskaźnik wysokości podstawy wymiaru jest wyższy od poprzednio
  obliczonego.
2. Wskaźnik wysokości podstawy wymiaru, obliczony na zasadach określonych w
  art. 15, mnoży się przez kwotę bazową ostatnio przyjętą do obliczenia
  świadczenia.
3. Podstawa wymiaru emerytury lub renty, ustalona na zasadach określonych w
  ust. 1 i 2, podlega wszystkim waloryzacjom przysługującym do dnia zgłoszenia
  wniosku o ponowne ustalenie tej podstawy.
                                   Art. 112.
1. Jeżeli emeryt lub rencista zgłosi wniosek o ponowne ustalenie wysokości
  świadczenia przez doliczenie nie uwzględnionych dotychczas w wymiarze
  świadczenia okresów składkowych lub nieskładkowych, kwotę przysługującego
  świadczenia zwiększa się doliczając:
   1) do kwoty emerytury, o której mowa w art. 53 lub renty z tytułu
     całkowitej niezdolności do pracy:
     a) po 1,3% podstawy wymiaru ustalonej w wyniku waloryzacji, za każdy rok
       okresów składkowych, o których mowa w art. 6,
     b) po 0,7% podstawy wymiaru, ustalonej w wyniku waloryzacji, za każdy
       rok okresów nieskładkowych, o których mowa w art. 7,
   2) do kwoty renty z tytułu częściowej niezdolności do pracy oraz do kwoty
     renty rodzinnej część wzrostu, o którym mowa w pkt 1, ustaloną przy
     zastosowaniu wskaźnika procentowego, określonego odpowiednio w art. 62
     ust. 2 lub w art. 73 ust. 1.
2. Przy obliczaniu wzrostu, o którym mowa w ust. 1, okresy składkowe i
  nieskładkowe ustala się z uwzględnieniem pełnych miesięcy.
                                   Art. 113.
Ponowne ustalenie wysokości emerytury lub renty z tytułu niezdolności do
pracy, poprzez doliczenie nie uwzględnionych dotychczas w wymiarze świadczenia
okresów składkowych lub nieskładkowych następuje na wniosek zgłoszony nie
wcześniej niż po zakończeniu kwartału kalendarzowego, jeżeli emeryt lub
rencista pozostaje w ubezpieczeniu, chyba że w kwartale kalendarzowym ustało
ubezpieczenie.
                                   Art. 114.
1. Prawo do świadczeń lub ich wysokość ulega ponownemu ustaleniu na wniosek
  osoby zainteresowanej lub z urzędu, jeżeli po uprawomocnieniu się decyzji w
  sprawie świadczeń zostaną przedłożone nowe dowody lub ujawniono okoliczności
  istniejące przed wydaniem tej decyzji, które mają wpływ na prawo do
  świadczeń lub na ich wysokość.
2. Jeżeli prawo do świadczeń lub ich wysokość ustalono orzeczeniem organu
  odwoławczego, organ rentowy na podstawie dowodów lub okoliczności, o których
  mowa w ust. 1:
   1) wydaje we własnym zakresie decyzję przyznającą prawo do świadczeń lub
     podwyższającą ich wysokość,
   2) występuje do organu odwoławczego z wnioskiem o wznowienie postępowania
     przed tym organem, gdy z przedłożonych dowodów lub ujawnionych
     okoliczności wynika, że prawo do świadczeń nie istnieje lub że
     świadczenia przysługują w niższej wysokości; z wnioskiem tym organ
     rentowy może wystąpić w każdym czasie,
   3) wstrzymuje wypłatę świadczeń w całości lub części, jeżeli emeryt lub
     rencista korzystał ze świadczeń na podstawie nieprawdziwych dokumentów
     lub zeznań albo w innych wypadkach złej woli.
                                   Dział IX
             Postępowanie w sprawach świadczeń i wypłata świadczeń
                                       
                                  Rozdział 1
                          Ogólne zasady postępowania
                                       
                                   Art. 115.
1. Decyzje w sprawach świadczeń wydają i świadczenia te wypłacają, z
  uwzględnieniem ust. 2-4, organy rentowe właściwe ze względu na miejsce
  zamieszkania osoby zainteresowanej.
2. Biuro Rent Zagranicznych i wyznaczone przez Prezesa Zakładu jednostki
  organizacyjne Zakładu wydają decyzje w sprawie świadczeń i świadczenia te
  wypłacają:
   1) osobom zamieszkałym za granicą w państwie, z którym łączy Rzeczpospolitą
     Polską umowa międzynarodowa w dziedzinie ubezpieczeń społecznych,
   2) osobom, którym przy ustalaniu prawa i wysokości emerytury lub renty
     uwzględniono okresy ubezpieczenia, o których mowa w art. 8.
3. Osobom zamieszkałym za granicą w państwie, z którym nie łączy
  Rzeczpospolitą Polską umowa międzynarodowa w dziedzinie ubezpieczeń
  społecznych, decyzje w sprawach świadczeń wydają i świadczenia te wypłacają
  organy rentowe właściwe ze względu na ostatnie miejsce zamieszkania w Polsce
  osoby zainteresowanej (ubezpieczonego).
4. Wojskowe organy emerytalne lub organy emerytalne określone w przepisach o
  zaopatrzeniu emerytalnym wydają decyzje w sprawach świadczeń i świadczenia
  te wypłacają osobom, o których mowa w art. 1 ust. 2.
                                   Art. 116.
1. Postępowanie w sprawach świadczeń wszczyna się na podstawie wniosku
  zainteresowanego, chyba że ustawa stanowi inaczej.
2. Wniosek o emeryturę lub rentę może być wycofany, jednakże nie później niż
  do dnia uprawomocnienia się decyzji.
3. Wnioski w sprawie przyznania świadczeń zgłasza się w organie rentowym
  bezpośrednio lub za pośrednictwem płatnika składek, z uwzględnieniem art.
  182.
4. Wnioski w sprawie przyznania świadczeń osobom, o których mowa w art. 115
  ust. 2 i 3, zgłasza się w organach rentowych wymienionych w tych przepisach,
  z uwzględnieniem postanowień umów międzynarodowych.
5. Do wniosku w sprawie przyznania świadczeń powinny być dołączone dowody
  uzasadniające prawo do świadczeń i ich wysokości, określone w drodze
  rozporządzenia przez ministra właściwego do spraw zabezpieczenia
  społecznego.
                                   Art. 117.
1. Okresy składkowe, o których mowa w art. 6 ust. 1 pkt 2-9 i ust. 2 pkt 1
  lit. b)-d), pkt 2 lit. d) i pkt 4-17, okresy nieskładkowe, o których mowa w
  art. 7 oraz okresy, o których mowa w art. 10 ust. 1 pkt 1 mogą być
  uwzględnione, jeżeli zostały udowodnione dokumentami (zaświadczeniami) lub
  wpisami w legitymacji ubezpieczeniowej bądź uznane orzeczeniem sądu, z
  uwzględnieniem ust. 3 i 4.
2. Przypadające po dniu wejścia w życie ustawy okresy składkowe, o których
  mowa w art. 6 ust. 1 pkt 1, okresy nieskładkowe, o których mowa w art. 7 pkt
  1 oraz  dane o podstawie wymiaru składek i wysokości wpłaconych składek
  podlegają uwzględnieniu na podstawie informacji zarejestrowanych na koncie
  ubezpieczonego.
3. Okresy przebywania w więzieniach polskich za działalność polityczną, o
  których mowa w art. 6 ust. 1 pkt 8, potwierdza Prezes Sądu Wojewódzkiego, a
  w przypadku przebywania w więzieniach bez wyroku - Szef Urzędu Ochrony
  Państwa.
4. Okresy, o których mowa w art. 6 ust. 1 pkt 10 i art. 7 pkt 4, mogą być
  udowodnione dokumentami lub zeznaniami świadków. Oceny tych dokumentów i
  zeznań dokonuje, w drodze decyzji, Kierownik Urzędu do Spraw Kombatantów i
  Osób Represjonowanych zgodnie z przepisami o kombatantach oraz niektórych
  osobach będących ofiarami represji wojennych i okresu powojennego.
5. Minister właściwy do spraw zabezpieczenia społecznego, w drodze
  rozporządzenia, określa rodzaje dowodów niezbędnych do ustalenia prawa i
  wysokości świadczeń w przypadkach, gdy konto ubezpieczonego nie zawiera tych
  informacji.
                                   Art. 118.
1. Organ rentowy wydaje decyzję w sprawie prawa do świadczenia lub ustalenia
  jego wysokości po raz pierwszy w ciągu 30 dni od wyjaśnienia ostatniej
  okoliczności niezbędnej do wydania tej decyzji, z uwzględnieniem ust. 2 i 3
  oraz art. 120.
2. Jeżeli w wyniku decyzji zostało ustalone prawo do świadczenia oraz jego
  wysokość, organ rentowy dokonuje wypłaty świadczenia w terminie określonym w
  ust. 1.
3. Jeżeli na podstawie przedstawionych środków dowodowych nie jest możliwe
  ustalenie prawa lub wysokości świadczenia, za datę wyjaśnienia ostatniej
  okoliczności, o której mowa w ust. 1, uważa się datę końcową dodatkowego
  terminu do przedstawienia niezbędnych dowodów, wyznaczonego przez organ
  rentowy, albo datę przedstawienia tych dowodów.
4. Przy dokonywaniu wypłaty wynikającej z decyzji ponownie ustalającej prawo
  do świadczenia lub jego wysokość, ust. 1 -3 stosuje się odpowiednio, z
  zastrzeżeniem ust. 5.
5. Wypłata świadczenia wynikająca z decyzji, o której mowa w ust. 4,
  następuje w najbliższym terminie płatności świadczenia albo w następnym
  terminie płatności, jeżeli okres między datą wyjaśnienia ostatniej
  okoliczności niezbędnej do wydania tej decyzji a najbliższym terminem
  płatności jest krótszy niż 30 dni.
6. Przepisów ust. 1-5 nie stosuje się, jeżeli umowy międzynarodowe stanowią
  inaczej.
7. Od decyzji organu rentowego przysługują osobie zainteresowanej środki
  odwoławcze określone w odrębnych przepisach.
                                   Art. 119.
1. Organ rentowy wydaje decyzję o przyznaniu renty z tytułu okresowej
  niezdolności do pracy na okres wskazany w orzeczeniu lekarza orzecznika.
2. W razie orzeczenia o celowości przekwalifikowania zawodowego organ rentowy
  wydaje decyzję o przyznaniu renty szkoleniowej na okres 6 miesięcy i kieruje
  zainteresowanego do powiatowego urzędu pracy w celu poddania
  przekwalifikowaniu zawodowemu.
3. Na wniosek starosty organ rentowy wydaje decyzję o przedłużeniu prawa do
  renty szkoleniowej na okres wskazany w tym wniosku, z uwzględnieniem
  przepisu art. 60 ust. 2.
4. Organ rentowy ponownie kieruje zainteresowanego do lekarza orzecznika,
  jeżeli starosta zawiadomi o braku możliwości przekwalifikowania do innego
  zawodu.
                                   Art. 120.
Jeżeli prawo do świadczeń zostało udowodnione, ale zainteresowany nie
przedłożył dowodów niezbędnych do ustalenia wysokości świadczeń, organ rentowy
przyznaje zainteresowanemu świadczenia w kwocie zaliczkowej zbliżonej do kwoty
przewidywanych świadczeń.
                                   Art. 121.
1. Wyciągi z akt stanu cywilnego, zaświadczenia wydawane w celu ustalenia
  uprawnień do świadczeń oraz pisma o wydanie tych dokumentów są wolne od
  opłat.
2. W sprawach świadczeń przewidzianych w ustawie osoby zainteresowane i
  organy rentowe są zwolnione od wszelkich opłat.
                                   Art. 122.
1. Organy administracji rządowej, samorządowej i pracodawcy są zobowiązane do
  udzielania organom rentowym pomocy i informacji w sprawach świadczeń
  przewidzianych w ustawie.
2. Podmioty, o których mowa w ust. 1, są zobowiązane " na wniosek osób
  zainteresowanych lub organu rentowego " do nieodpłatnego poświadczania
  własnoręczności lub autentyczności podpisów na oświadczeniach (deklaracjach)
  i formularzach rentowych wymaganych do uzyskania lub pobierania rent z
  instytucji zagranicznych.
3. Przepis ust. 2 nie narusza przepisów art. 96 ustawy z dnia 14 lutego 1991
  r. - Prawo o notariacie (Dz.U. Nr 22, poz. 91 oraz z 1997 r. Nr 28, poz.
  153).
                                   Art. 123.
Minister właściwy do spraw zabezpieczenia społecznego, w drodze
rozporządzenia, określa szczegółowy tryb postępowania w sprawach ustalania
prawa do świadczeń pieniężnych przewidzianych w ustawie.
                                   Art. 124.
W postępowaniu w sprawach o świadczenia określone w ustawie stosuje się
przepisy Kodeksu postępowania administracyjnego, chyba że niniejsza ustawa
stanowi inaczej.
                                  Rozdział 2
     Obowiązki płatników składek, świadczeniobiorców oraz innych podmiotów
                                       
                                   Art. 125.
1. Pracodawcy obowiązani są do:
   1) współdziałania z pracownikiem  w gromadzeniu dokumentacji niezbędnej do
     przyznania świadczenia,
   2) wydawania pracownikowi lub organowi rentowemu zaświadczeń niezbędnych do
     ustalenia prawa do świadczeń i ich wysokości.,
   3) przygotowania wniosku o emeryturę i przedłożenia go za zgodą pracownika
     organowi rentowemu nie później niż na 30 dni przed zamierzonym terminem
     przejścia pracownika na emeryturę, z uwzględnieniem art. 182,
   4) przygotowania, za zgodą pracownika, wniosku o rentę z tytułu
     niezdolności do pracy i przedłożenia go organowi rentowemu na 30 dni
     przed ustaniem prawa do zasiłków chorobowych,
   5) poinformowania bezzwłocznie, po śmierci  pracownika, pozostałej po nim
     rodziny o warunkach uzyskania renty rodzinnej, przygotowania wniosku o
     rentę i przedłożenia go organowi rentowemu.
2. Przepisy ust. 1 stosuje się odpowiednio do innych płatników składek, z
  wyjątkiem zleceniodawców, osób fizycznych zatrudniających pracowników, nie
  wypłacających świadczeń z ubezpieczenia chorobowego oraz płatników składek,
  którzy opłacają składkę za siebie i osoby współpracujące.
                                   Art. 126.
Osoba, która złożyła wniosek o przyznanie świadczenia, do którego prawo
uzależnione jest od stwierdzenia niezdolności do pracy oraz osoba mająca
ustalone prawo do takiego świadczenia, jest zobowiązana, na żądanie organu
rentowego poddać się badaniom lekarskim oraz na wniosek lekarza orzecznika
badaniom psychologicznym, jeżeli są one niezbędne do ustalenia prawa do
świadczeń określonych ustawą. Przepis art. 134 ust. 1 pkt 3 stosuje się
odpowiednio.
                                   Art. 127.
1. Emeryt lub rencista jest obowiązany zawiadomić organ rentowy o podjęciu
  działalności, o której mowa w art. 104 ust. 1-4, oraz o wysokości osiąganego
  z tego tytułu przychodu.
2. Obowiązki określone w ust. 1 spoczywają odpowiednio na pracodawcy i
  zleceniodawcy, a w przypadku osób pełniących służbę - na płatniku składek.
                                   Art. 128.
1. Na żądanie organu rentowego emeryt lub rencista jest zobowiązany do
  potwierdzania własnoręcznym podpisem istnienia dalszego prawa do pobierania
  świadczeń określonych ustawą.
2. W razie zaistnienia okoliczności uniemożliwiających lub utrudniających
  emerytowi lub renciście złożenie tego podpisu, istnienie dalszego prawa do
  pobierania świadczeń przez tego emeryta lub rencistę może potwierdzić
  własnoręcznym podpisem upoważniona osoba sprawująca faktyczną opiekę nad
  emerytem lub rencistą.
3. Własnoręczność podpisu osób, o których mowa w ust. 1 i 2, potwierdzają
  nieodpłatnie właściwe organy administracji rządowej lub jednostek samorządu
  terytorialnego.
4. Przepis ust. 3 nie narusza przepisów art. 96 ustawy Prawo o notariacie.
5. W razie niespełnienia wymogu, o którym mowa w ust. 1, przepisy art. 101 i
  134 stosuje się odpowiednio.
                                  Rozdział 3
                        Ogólne zasady wypłaty świadczeń
                                       
                                   Art. 129.
1. Świadczenia wypłaca się poczynając od dnia powstania prawa do tych
  świadczeń, nie wcześniej jednak niż od miesiąca, w którym zgłoszono wniosek
  lub wydano decyzję z urzędu, z uwzględnieniem ust. 2.
2. W razie zgłoszenia wniosku o rentę rodzinną w miesiącu przypadającym
  bezpośrednio po miesiącu, w którym nastąpiła śmierć ubezpieczonego, emeryta
  lub rencisty, rentę rodzinną wypłaca się od dnia śmierci, nie wcześniej
  jednak niż od dnia spełnienia warunków do renty przez uprawnionych członków
  rodziny.
3. Warunkiem podjęcia wypłaty emerytury, o której mowa w art. 26, dla
  członków otwartych funduszy emerytalnych jest zawarcie umowy emerytalnej, o
  której mowa w przepisach o zakładach emerytalnych.
                                   Art. 130.
1. Świadczenia wypłaca się za miesiące kalendarzowe w dniu ustalonym w
  decyzji organu rentowego jako termin płatności świadczeń, z uwzględnieniem
  ust. 4.
2. Świadczenia wypłaca się osobom uprawnionym, za pośrednictwem osób prawnych
  prowadzących działalność w zakresie doręczania świadczeń albo na wniosek tej
  osoby, na jej rachunek w banku lub w spółdzielczej kasie oszczędnościowokredytowej,
z uwzględnieniem ust. 3.
3. Osobie odbywającej karę pozbawienia wolności, karę aresztu wojskowego albo
  karę aresztu za wykroczenie oraz osobie tymczasowo aresztowanej świadczenia
  wypłaca się za pośrednictwem osób prawnych prowadzących działalność w
  zakresie doręczania świadczeń:
   1) pod adresem zakładu karnego lub aresztu,
   2) na wniosek tej osoby " na jej rachunek w banku albo osobie wskazanej
     przez tę osobę, po uprzednim pouczeniu o okolicznościach, o których mowa
     w art. 138 ust. 2 pkt 1.
4. Osobom zamieszkałym za granicą w państwach, z którymi Rzeczpospolitą
  Polską łączą umowy międzynarodowe w dziedzinie ubezpieczeń społecznych,
  świadczenia przekazuje się za pośrednictwem banków kwartalnie najpóźniej do
  ostatniego dnia kwartału, chyba że umowy międzynarodowe stanowią inaczej.
5. Za dzień wypłaty świadczeń, o których mowa w ust. 4, uważa się dzień
  przekazania należności do banku.
                                   Art. 131.
1. W przypadku renty rodzinnej, do której uprawniona jest więcej niż jedna
  osoba, części renty, o których mowa w art. 74 ust. 2, przysługujące:
   1) osobie małoletniej,
   2) osobie pełnoletniej, nad którą ustanowiona została opieka prawna,
 wypłaca się osobom sprawującym opiekę nad tymi osobami, po uprzednim
  pouczeniu o okolicznościach, o których mowa w art. 138 ust. 2 pkt 1, z
  zastrzeżeniem ust. 5 i 6.
2. Część renty rodzinnej przysługującą osobie pełnoletniej  innej niż
  wymieniona w ust. 1 pkt 2, wypłaca się " na wniosek tej osoby " innej osobie
  pełnoletniej uprawionej do części tej renty rodzinnej albo osobie, która
  sprawowała opiekę nad wnioskodawcą przed osiągnięciem pełnoletności, po
  uprzednim pouczeniu o okolicznościach, o których mowa w art. 138 ust. 2 pkt
  1.
3. W razie ujawnienia okoliczności powodujących konieczność dokonania
  podziału renty po raz pierwszy lub zmiany warunków dotychczasowego podziału
  renty organ rentowy wypłaca wyrównanie świadczenia od miesiąca ujawnienia
  tych okoliczności.
4. Kwoty wypłacone przed dokonaniem podziału renty rodzinnej za okres, za
  który ustala się ten podział:
   1) zalicza się na poczet kwot przysługujących w wyniku dokonania tego
     podziału, jeżeli za okres ten przysługuje wyrównanie świadczenia,
   2) nie podlegają dochodzeniu, jeżeli w wyniku podziału ustalono, że za
     okres ten przysługiwało świadczenie w niższej wysokości.
5. W przypadku pobytu sieroty zupełnej w zakładzie specjalnym, w domu dziecka
  lub w placówce opiekuńczo-wychowawczej rentę rodzinną wraz z dodatkiem dla
  sieroty zupełnej wpłaca się na rachunek oszczędnościowy w banku, wskazanym
  przez kierownika placówki lub opiekuna ustanowionego przez sąd.
6. W przypadku pobytu w zakładzie specjalnym, w domu dziecka lub w placówce
  opiekuńczo-wychowawczej więcej niż jednej sieroty zupełnej uprawnionych do
  jednej renty rodzinnej, każdej z nich wypłaca się przysługującą jej część
  renty oraz dodatek dla sieroty zupełnej. Przepis ust. 5 stosuje się
  odpowiednio.
                                   Art. 132.
Emerytowi lub renciście, który zamieszkał za granicą, świadczenie wypłaca się
- na jego wniosek - osobie przez niego upoważnionej do odbioru, zamieszkałej w
kraju lub na rachunek bankowy emeryta lub rencisty w kraju, chyba że umowy
międzynarodowe stanowią inaczej.
                                       
                                   Art. 133.
1. W razie ponownego ustalenia przez organ rentowy prawa do świadczeń lub ich
  wysokości przyznane lub podwyższone świadczenia wypłaca się, poczynając od
  miesiąca, w którym powstało prawo do tych świadczeń lub do ich podwyższenia,
  jednak nie wcześniej niż:
   1) od miesiąca, w którym zgłoszono wniosek o ponowne rozpatrzenie sprawy
     lub wydano decyzję z urzędu,
   2) za okres 3 lat poprzedzających  bezpośrednio miesiąc, o którym mowa w
     pkt. 1, jeżeli odmowa lub przyznanie niższych świadczeń były następstwem
     błędu organu rentowego lub odwoławczego.
2. Przepis ust. 1 stosuje się odpowiednio również w razie ponownego ustalenia
  prawa do świadczeń lub ich wysokości wskutek wznowienia postępowania przed
  organami odwoławczymi albo wskutek kasacji, z tym że za miesiąc zgłoszenia
  wniosku przyjmuje się miesiąc wniesienia wniosku o wznowienie postępowania
  lub o kasację.
                                   Art. 134.
1. Wypłatę świadczeń wstrzymuje się, jeżeli:
   1) powstaną okoliczności uzasadniające zawieszenie prawa do świadczeń lub
     ustanie tego prawa,
   2) osoba pobierająca świadczenia mimo pouczenia lub żądania organu
     rentowego nie przedłoży dowodów stwierdzających dalsze istnienie prawa do
     świadczeń,
   3) osoba uprawniona do świadczeń nie poddała się badaniu lekarskiemu lub
     psychologicznemu, bez uzasadnionych przyczyn, mimo wezwania organu
     rentowego,
   4) okaże się, że prawo do świadczeń nie istniało,
   5) świadczenia nie mogą być doręczone z przyczyn niezależnych od organu
     rentowego.
2. Wstrzymanie wypłaty świadczeń następuje poczynając od miesiąca:
   1) przypadającego po miesiącu, w którym ustało prawo do świadczenia
     ustalone wskutek okresowej niezdolności do pracy,
   2) przypadającego po miesiącu, w którym organ rentowy wydał decyzję o
     wstrzymaniu wypłaty w przypadkach, o których mowa w ust. 1 pkt 1-4,
   3) za który przysługiwało świadczenie nie doręczone w przypadkach, o
     których mowa w ust. 1 pkt 5.
3. Przepis ust. 2 pkt 2 stosuje się odpowiednio, jeżeli powstaną okoliczności
  uzasadniające zmniejszenie wysokości świadczeń.
4. Decyzji o wstrzymaniu wypłaty świadczeń nie wydaje się w przypadkach
  określonych w art. 102 ust. 1 i ust. 2 pkt 1 i 3.
                                   Art. 135.
1. W razie ustania przyczyny powodującej wstrzymanie wypłaty świadczenia,
  wypłatę wznawia się od miesiąca ustania tej przyczyny, jednak nie wcześniej
  niż od miesiąca, w którym zgłoszono wniosek o wznowienie wypłaty lub wydano
  z urzędu decyzję o jej wznowieniu, z uwzględnieniem ust. 2.
2. W przypadkach określonych w art. 134 ust. 1 pkt 5 wypłatę świadczenia
  wznawia się, od miesiąca, w którym ją wstrzymano, jednak za okres nie
  dłuższy niż 3 lata poprzedzające bezpośrednio miesiąc, w którym zgłoszono
  wniosek o wznowienie wypłaty.
3. Jeżeli wstrzymanie wypłaty świadczeń nastąpiło na skutek błędu organu
  rentowego, wypłatę wznawia się, poczynając od miesiąca, w którym je
  wstrzymano, jednak za okres nie dłuższy niż 3 lata poprzedzające
  bezpośrednio miesiąc, w którym zgłoszono wniosek o wznowienie wypłaty lub
  wydano decyzję z urzędu o jej wznowieniu.
                                   Art. 136.
1. W razie śmierci osoby, która zgłosiła wniosek o świadczenia określone
  ustawą, świadczenia należne jej do dnia śmierci wypłaca się małżonkowi,
  dzieciom, z którymi prowadziła wspólne gospodarstwo domowe, a w razie ich
  braku - małżonkowi i dzieciom, z którymi osoba ta nie prowadziła wspólnego
  gospodarstwa domowego, a w razie ich braku innym członkom rodziny
  uprawnionym do renty rodzinnej lub na których utrzymaniu pozostawała ta
  osoba.
2. Osoby wymienione w ust. 1 mają prawo do udziału w dalszym prowadzeniu
  postępowania o świadczenia, nie ukończonego wskutek śmierci osoby, która o
  te świadczenia wystąpiła.
3. Roszczenia o wypłatę świadczeń, o których mowa w ust. 1, wygasają po
  upływie 12 miesięcy od dnia śmierci osoby, której świadczenia przysługiwały,
  chyba że przed upływem tego okresu zgłoszony zostanie wniosek o dalsze
  prowadzenie postępowania.
                                   Art. 137.
Minister właściwy do spraw zabezpieczenia społecznego, w drodze
rozporządzenia, określa szczegółowe zasady wypłaty świadczeń.
                                  Rozdział 4
  Zwrot nienależnie pobranych świadczeń, egzekucja i potrącenia ze świadczeń
                                       
                                   Art. 138.
1. Osoba, która nienależnie pobrała świadczenia, jest obowiązana do ich
  zwrotu.
2. Za nienależnie pobrane świadczenia w rozumieniu ust. 1 uważa się:
   1) świadczenia wypłacone mimo zaistnienia okoliczności powodujących ustanie
     lub zawieszenie prawa do świadczeń albo wstrzymanie  wypłaty świadczeń w
     całości lub w części, jeżeli osoba pobierająca świadczenia była pouczona
     o braku prawa do ich pobierania,
   2) świadczenia przyznane lub wypłacone na podstawie fałszywych zeznań lub
     dokumentów albo w innych przypadkach świadomego wprowadzenia w błąd
     przez osobę pobierającą świadczenia.
3. Za nienależnie pobrane świadczenia w rozumieniu ust. 1 uważa się również
  świadczenia wypłacone z przyczyn niezależnych od organu rentowego osobie
  innej niż wskazana w decyzji tego organu.
4. Nie można żądać zwrotu kwot nienależnie pobranych świadczeń za okres
  dłuższy niż 12 miesięcy, jeżeli osoba pobierająca świadczenia zawiadomiła
  organ rentowy o zajściu okoliczności powodujących ustanie lub zawieszenie
  prawa do świadczeń albo wstrzymanie wypłaty świadczeń w całości lub w
  części, a mimo to świadczenia były jej nadal wypłacane, w pozostałych zaś
  wypadkach - za okres dłuższy niż 3 lata, z zastrzeżeniem ust. 5.
5. Kwoty nienależnie pobranych świadczeń w związku z osiągnięciem przychodów,
  o których mowa w art. 104 ust. 1, podlegają zwrotowi za okres nie dłuższy
  niż 1 rok kalendarzowy poprzedzający rok, w którym wydano decyzję o
  rozliczeniu świadczenia, jeżeli osoba pobierająca to świadczenie powiadomiła
  organ rentowy o osiągnięciu przychodu, w pozostałych zaś przypadkach - za
  okres nie dłuższy niż 3 lata kalendarzowe poprzedzające rok wydania tej
  decyzji.
6. Organ rentowy może odstąpić od żądania zwrotu kwot nienależnie pobranych
  świadczeń w całości lub w części, zmniejszyć wysokość potrąceń , ustaloną
  zgodnie z art. 140 ust. 4 pkt 1, lub zawiesić dokonywanie tych potrąceń na
  okres nie dłuższy niż 12 miesięcy, jeżeli zachodzą szczególnie uzasadnione
  okoliczności.
                                   Art. 139.
1. Ze świadczeń pieniężnych określonych w ustawie " po odliczeniu składki na
  ubezpieczenie zdrowotne oraz  zaliczki i innych należności z tytułu podatku
  dochodowego od osób fizycznych - podlegają potrąceniu, z uwzględnieniem art.
  141, następujące należności:
   1) świadczenia wypłacane w kwocie zaliczkowej,
   2) kwoty nienależnie pobranych emerytur, rent i innych świadczeń z tytułu:
     a) zaopatrzenia emerytalnego oraz ubezpieczenia społecznego za okres
       przed dniem wejścia w życie ustawy,
     b) ubezpieczeń społecznych, o których mowa w ustawie o systemie
       ubezpieczeń społecznych, wraz z odsetkami za zwłokę w ich spłacie,
     c) zaopatrzenia określonego w odrębnych przepisach,
   3) sumy egzekwowane na mocy tytułów wykonawczych na zaspokojenie należności
     alimentacyjnych,
   4) należności alimentacyjne potrącane na wniosek wierzyciela na podstawie
     przedłożonego przez niego tytułu wykonawczego,
   5) sumy egzekwowane na mocy tytułów wykonawczych na pokrycie należności
     innych niż świadczenia alimentacyjne,
   6) kwoty nienależnie pobranych zasiłków rodzinnych lub pielęgnacyjnych w
     razie braku możliwości potrącenia z wypłacanych zasiłków rodzinnych lub
     pielęgnacyjnych, wraz z odsetkami za zwłokę w ich spłacie,
   7) kwoty nienależnie pobranych świadczeń z funduszu  alimentacyjnego,
   8) zasiłki wypłacane z tytułu pomocy społecznej, jeżeli przy wypłacie
     zastrzeżono ich potrącanie,
   9) zasiłki i świadczenia wypłacone na podstawie  przepisów o zatrudnieniu
     i przeciwdziałaniu bezrobociu, za okres, za który przyznano bezrobotnemu
     prawo do emerytury lub renty,
  10) z tytułu odpłatności  za pobyt osób uprawnionych do świadczeń w domach
     pomocy społecznej, zakładach opiekuńczo-leczniczych lub zakładach
     pielęgnacyjno-opiekuńczych - na wniosek dyrektorów tych placówek.
2. Odliczenie składki na ubezpieczenie zdrowotne nie może przekraczać
  zaliczki i innych należności z tytułu podatku dochodowego od osób
  fizycznych.
3. Potrącenia należności wymienionych w ust. 1 dokonuje się w kolejności
  podanej w tym przepisie.
4. Przy dokonywaniu potrąceń, o których mowa w ust. 1 pkt 4, potrąca się w
  pierwszej kolejności alimenty zaległe za okres wskazany w tytule
  wykonawczym, pod warunkiem uzyskania od wierzyciela oświadczenia, że nie
  zostały w inny sposób uiszczone przez dłużnika.
                                   Art. 140.
1. Potrącenia, o których mowa w art. 139, mogą być dokonywane, z
  zastrzeżeniem art. 141, w następujących granicach:
   1) świadczeń alimentacyjnych, o których mowa w art. 139 ust. 1 pkt 3 - do
     wysokości 60% świadczenia,
   2) należności egzekwowanych związanych z:
     a) odpłatnością za pobyt w domach pomocy społecznej,
     b) odpłatnością za pobyt w zakładach opiekuńczo-leczniczych,
     c) odpłatnością za pobyt w zakładach pielęgnacyjno-opiekuńczych,
     do wysokości 50% świadczenia,
   3) innych egzekwowanych należności - do wysokości 25% świadczenia.
2. Jeżeli sumy, o których mowa w art. 139 ust. 1 pkt 3 i 5, mają być
  potrącane na rzecz kilku wierzycieli, a łączna suma, która może być
  potrącona, nie wystarcza na pełne pokrycie egzekwowanych należności, organ
  rentowy dokonuje przekazania potrąconych kwot po uzyskaniu rozstrzygnięcia
  organu egzekucyjnego. Do czasu uzyskania tego rozstrzygnięcia kwoty te
  pozostają w depozycie Zakładu.
3. Przepis ust. 2 stosuje się odpowiednio w przypadku zbiegu egzekucji sum, o
  których mowa w art. 139 ust. 1 pkt 3 i  5, z potrąceniem należności
  alimentacyjnych, o których mowa w art. 139 ust.1 pkt 4.
4. Potrącenia, z zastrzeżeniem art. 141, nie mogą przekraczać:
   1) 50% miesięcznego świadczenia - jeżeli potrąceniu podlegają należności, o
     których mowa w art. 139 ust. 1 pkt  1 i 2 oraz w pkt 6-10,
   2) 60% miesięcznego świadczenia - jeżeli potrąceniu podlegają należności
     alimentacyjne, o których mowa w art. 139 ust. 1 pkt 4.
5. Jeżeli należności alimentacyjne, o których mowa w art. 139 ust. 1 pkt 4,
  mają być potrącane na rzecz kilku wierzycieli, a łączna suma, która może być
  potrącona, nie wystarcza na pełne pokrycie tych należności, potrącenia
  ustala się proporcjonalnie do wysokości udziału każdej z tych należności w
  łącznej sumie należności określonych w tytułach wykonawczych dla bieżących
  należności.
6. W przypadku zbiegu:
   1) potrąceń sum egzekwowanych, o których mowa w art. 139 ust. 1 pkt 3 i 5,
     potrącenia nie mogą przekraczać łącznie:
     a) 60% świadczenia, jeżeli podlegają potrąceniu należności
       alimentacyjne,
     b) 50% świadczenia, jeżeli podlegają potrąceniu należności inne niż
       alimentacyjne, z zastrzeżeniem lit. c),
     c) 25% świadczenia, jeżeli podlegają potrąceniu wyłącznie należności
       egzekwowane, o których mowa w art. 140 ust. 1 pkt 3,
   2) potrąceń sum egzekwowanych, o których mowa w art. 139 ust. 1 pkt 3 i 5 z
     potrąceniami innych należności, o których mowa w art. 139 ust. 1 pkt 1-2,
     4, 6-10 - stosuje się odpowiednio przepis pkt 1 lit. a) i b),
   3) potrąceń, o których mowa w ust. 4 - stosuje się odpowiednio przepis pkt
     1 lit. a) i b).
7. Wysokość części świadczenia podlegającego egzekucjom, o których mowa w
  ust. 1 oraz wysokość potrąceń, o których mowa w ust. 4, a także wysokość
  części świadczenia podlegającego potrąceniom, o których mowa w ust. 6,
  ustala się od kwoty świadczenia przed odliczeniem miesięcznej zaliczki na
  podatek dochodowy od osób fizycznych.
8. Przepisy ust. 1-7 stosuje się odpowiednio przy dokonywaniu potrąceń z
  renty rodzinnej, do której uprawniona jest więcej niż jedna osoba, przy czym
  granice potrąceń ustala się proporcjonalnie do części renty podlegającej tym
  potrąceniom.
                                   Art. 141.
1. Emerytury i renty są wolne od egzekucji i potrąceń, z zastrzeżeniem ust.
  2, w części odpowiadającej:
   1) 50% kwoty najniższej emerytury lub renty - zależnie od rodzaju
     pobieranego przez emeryta (rencistę) świadczenia - przy potrącaniu:
     a)  należności, o których mowa w art. 139 ust. 1 pkt 3, wraz z kosztami
       i opłatami egzekucyjnymi,
     b) należności, o których mowa w art. 139 ust. 1 pkt 4,
     c) należności, o których mowa w art. 139 ust. 1 pkt  5,
   2) 60% kwoty najniższej emerytury lub renty - przy potrącaniu należności, o
     których mowa w art. 139 ust.1 pkt 1 i 2 i 6-10.
2. Kwoty emerytur i rent przyznanych z uwzględnieniem okresów ubezpieczenia
  za granicą, wolne od potrąceń i egzekucji ustala się proporcjonalnie do
  wypłacanego świadczenia.
3. Kwoty wolne od potrąceń i egzekucji ustala się dla emerytur i rent wraz ze
  wszystkimi wzrostami, zwiększeniami, dodatkami oraz innymi świadczeniami
  wypłacanymi wraz z emeryturą lub rentą na podstawie odrębnych przepisów z
  wyłączeniem zasiłku rodzinnego, dodatku dla sierot zupełnych i dodatku
  (zasiłku) pielęgnacyjnego.
4. W razie zbiegu uprawnień do dwóch lub więcej świadczeń pieniężnych kwotę
  wolną od egzekucji i potrąceń ustala się od jednego - wyższego świadczenia.
                                   Art. 142.
W zakresie nie uregulowanym w art. 139-141 do egzekucji ze świadczeń
pieniężnych stosuje się odpowiednio przepisy Kodeksu postępowania cywilnego
albo przepisy o postępowaniu egzekucyjnym w administracji.
                                   Art. 143.
W razie przyznania lub podwyższenia świadczeń za okres wsteczny, organ rentowy
ma prawo potrącić na zaspokojenie należności, o których mowa w art. 139 ust. 1
pkt 1 i 2, 4 i 6 -10, kwotę wyrównania należną do dnia wydania decyzji
ustalającej prawo do świadczeń lub ustalającej prawo do świadczeń w
podwyższonej wysokości.
                                   Art. 144.
Od osób nie uprawnionych do pobierania świadczeń określonych w ustawie kwoty
nienależnie pobranych świadczeń, o których mowa w art. 138 ust. 2 i 3,
podlegają ściągnięciu w trybie przepisów o postępowaniu egzekucyjnym w
administracji, na podstawie prawomocnej decyzji organu rentowego.
                                    Dział X
                  Przepisy zmieniające, przejściowe i końcowe
                                       
                                  Rozdział 1
                      Zmiany w przepisach obowiązujących
                                       
                                   Art. 145.
W ustawie z dnia 16 grudnia 1972 r. o świadczeniach odszkodowawczych
przysługujących w razie wypadków i chorób pozostających w związku ze służbą
wojskową (Dz. U. Nr 53, poz. 342, z  1985 r. Nr 20, poz. 85 oraz z 1989 r. Nr
35, poz. 192) wprowadza się następujące zmiany:
1) tytuł ustawy otrzymuje brzmienie:
   "o świadczeniach przysługujących w razie wypadków i chorób pozostających w
     związku ze służbą wojskową.";
2) w art. 1 wyrazy "Świadczenia odszkodowawcze" zastępuje się wyrazami
  "Świadczenia w razie wypadków i chorób pozostających w związku ze służbą
  wojskową";
3) tytuł rozdziału 2 otrzymuje brzmienie:
   "Jednorazowe odszkodowanie pieniężne oraz świadczenia rentowe";
4) w rozdziale 2 dodaje się art. 9a w brzmieniu:
       "Art. 9a. 1. Żołnierze powołani do służby zawodowej po dniu 1 stycznia
              1999 r., którzy ulegli wypadkowi podczas lub w związku z
              wykonywaniem  obowiązków służbowych, otrzymują rentę z tytułu
              niezdolności do służby, a w razie śmierci " członkowie rodziny
              rentę rodzinną, w wysokości i na warunkach określonych w
              przepisach o świadczeniach z tytułu wypadków przy pracy i chorób
              zawodowych, z zastrzeżeniem ust. 2 i 3.
         2. O inwalidztwie żołnierzy i związku tego inwalidztwa lub śmierci
           ze służbą wojskową orzekają wojskowe komisje lekarskie na zasadach
           określonych w przepisach o zaopatrzeniu emerytalnym żołnierzy
           zawodowych oraz ich rodzin.
         3. Świadczenia dla osób określonych w ust. 1 finansowane są ze
           środków budżetowych będących w dyspozycji Ministra Obrony
           Narodowej.".
                                       
                                   Art. 146.
W ustawie z dnia 29 maja 1974 r. o zaopatrzeniu inwalidów wojennych i
wojskowych oraz ich rodzin (Dz.U. z 1983 r. Nr 13, poz. 68, z 1990 r. Nr 34,
poz. 198 i Nr 36, poz. 206, z 1991 r. Nr 104, poz. 450, z 1992 r. Nr 21, poz.
84, z 1993 r. Nr 129, poz. 602, z 1994 r. Nr 10, poz. 37, z 1995 r. Nr 4, poz.
17 i Nr 138, poz. 681, z 1996 r. Nr 136, poz. 636, z 1997 r. Nr 28, poz. 153
oraz z 1998 r. Nr 106, poz. 668) wprowadza się następujące zmiany:
1) w art. 21 po ust. 2 dodaje się ust. 3 w brzmieniu:
     "3. Przepisy ust. 1 i 2 stosuje się do osób urodzonych przed dniem 1
       stycznia 1949 r.";
2) skreśla się art. 26;
3) art. 40 otrzymuje brzmienie:
     "Art. 40. Prawo do renty inwalidy wojskowego, którego niezdolność do
           pracy nie pozostaje w związku ze służbą wojskową, ulega zawieszeniu
           lub wysokość tej renty ulega zmniejszeniu na zasadach określonych w
           przepisach o emeryturach i rentach z Funduszu Ubezpieczeń
           Społecznych.";
4) skreśla się art. 47;
5) art. 49 otrzymuje brzmienie:
     "Art. 49. Prawo do renty rodzinnej przysługującej po żołnierzu, którego
           śmierć nie pozostaje w związku ze służbą wojskową, ulega
           zawieszeniu lub wysokość tej renty ulega zmniejszeniu na zasadach
           określonych w przepisach o emeryturach i rentach z Funduszu
           Ubezpieczeń Społecznych.";
6) w art. 54:
   a) po ust. 2 dodaje się ust. 2a w brzmieniu:
      "2a. Przepis ust. 1 stosuje się odpowiednio do osoby pobierającej
         uposażenie w stanie spoczynku przyznane ze względu na wiek.",
   b) po ust. 3 dodaje się ust. 3a w brzmieniu:
      "3a. Przepis ust. 3 stosuje się odpowiednio do osoby pobierającej
         uposażenie w stanie spoczynku przyznane z powodu choroby lub utraty
         sił albo uposażenie rodzinne.",
   c) w ust. 4 wyrazy "o którym mowa w ust. 1 pkt 2 oraz w ust. 2 i 3"
     zastępuje się wyrazami "o którym mowa w ust. 1 pkt 2, ust. 2, 2a oraz w
     ust. 3 i 3a";
7) art. 64 otrzymuje brzmienie:
       "Art. 64. W sprawach nie uregulowanych w ustawie stosuje się
              odpowiednio: art. 12-14, 70, 74, 83, 88-93, 102, 107, 114, 126131
i 133-144 ustawy z dnia 17 grudnia 1998 r. o emeryturach i
              rentach z Funduszu Ubezpieczeń Społecznych (Dz.U. Nr ..., poz.
              ...).".
                                       
                                   Art. 147.
W ustawie z dnia 17 grudnia 1974 r. o świadczeniach pieniężnych z
ubezpieczenia społecznego w razie choroby i macierzyństwa (Dz.U. z 1983 r. Nr
30, poz. 143, z 1985 r. Nr 4, poz. 15, z 1986 r. Nr 42, poz. 202, z 1989 r. Nr
4, poz. 21 i Nr 35, poz. 192, z 1991 r. Nr 104, poz. 450, Nr 106, poz. 457 i
Nr 110, poz. 474 oraz z 1995 r. Nr 16, poz. 77) wprowadza się następujące
zmiany:
1) w art. 2 w pkt 5 przecinek na końcu zastępuje się kropką oraz  skreśla się
  pkt 6 i 7;
2) w art. 12 po ust. 4 dodaje się ust. 5 w brzmieniu:
     "5. Do ustalenia podstawy wymiaru zasiłku chorobowego przyjmuje się
       wynagrodzenie po odliczeniu potrąconych przez pracodawcę składek na
       ubezpieczenia społeczne.";
3) skreśla się rozdział 7a i 8;
4) art. 48 otrzymuje brzmienie:
      "Art. 48.1. Prawo do zasiłków określonych w ustawie i ich wysokość
             ustalają oraz zasiłki te wypłacają:
           1) płatnicy składek, którzy zgłaszają do ubezpieczenia chorobowego
             powyżej 20 ubezpieczonych, z zastrzeżeniem pkt 2,
           2) Zakład Ubezpieczeń Społecznych:
                a) ubezpieczonym, których płatnicy składek zgłaszają do
                  ubezpieczenia chorobowego nie więcej niż 20 ubezpieczonych,
                b) osobom uprawnionym do świadczeń za okres po ustaniu
                  ubezpieczenia chorobowego.
         2. Liczbę ubezpieczonych, o której mowa w ust. 1, ustala się na rok
           kalendarzowy według stanu na 30 listopada poprzedniego roku
           kalendarzowego, a w odniesieniu do płatników składek, którzy w
           poprzednim roku kalendarzowym nie zgłaszali nikogo do
           ubezpieczenia chorobowego " według stanu na pierwszy miesiąc, w
           którym dokonali takiego zgłoszenia.
         3. Zakład Ubezpieczeń Społecznych kontynuuje po 31 grudnia podjętą
           wcześniej wypłatę zasiłku, nawet jeśli od 1 stycznia płatnik
           składek jest zobowiązany, zgodnie z ust. 1, do wypłaty zasiłków.
         4. Jeżeli do ustalenia podstawy wymiaru zasiłków przyjmowane jest
           wynagrodzenie z okresu, za który zakład pracy, zgodnie z
           przepisami o systemie ubezpieczeń społecznych, nie miał obowiązku
           przedkładania imiennego raportu zawierającego zestawienie
           wypłaconych składników wynagrodzenia, informacje te zakład pracy
           przedkłada na odrębnym zaświadczeniu, którego wzór określi
           minister właściwy do spraw zabezpieczenia społecznego.";
5) w art. 51 skreśla się wyrazy "i pogrzebowe";
6) w art. 54:
   a) w ust. 1 skreśla się wyrazy "oraz wychowawczego",
   b) w ust. 2 skreśla się wyrazy "i pogrzebowego";
7) w art. 58:
   a) w ust. 2 wyrazy " , opiekuńczego i wychowawczego" zastępuje się wyrazami
     "i opiekuńczego",
   b) dodaje się ust. 2a i 2b w brzmieniu:
     "2a. Przepisy ustawy stosuje się odpowiednio do osób odbywających
       zastępcze formy służby wojskowej oraz do osób wykonujących odpłatnie
       pracę na podstawie skierowania do pracy, w czasie odbywania kary
       pozbawienia wolności lub tymczasowego aresztowania.
     2b. Prawo do zasiłków przysługujących osobom odbywającym zastępcze formy
       służby wojskowej ustalają oraz zasiłki te wypłacają płatnicy składek
       na ubezpieczenie chorobowe.".
     
                                   Art. 148.
W ustawie z dnia 12 czerwca 1975 r. o świadczeniach z tytułu wypadków przy
pracy i chorób zawodowych (Dz.U. z 1983 r. Nr 30, poz. 144, z 1989 r. Nr 35,
poz. 192, z 1990 r. Nr 36, poz. 206, z 1991 r. Nr 94, poz. 422, z 1995 r. Nr
4, poz. 17, z 1996 r. Nr 24, poz. 110 i Nr 100, poz. 461 oraz z 1998 r. Nr
106, poz. 668) wprowadza się następujące zmiany:
1) w art. 18 w ust. 4 wyrazy "dyrektora wojewódzkiego urzędu pracy" zastępuje
  się wyrazem "starosty";
2) art. 19 otrzymuje brzmienie:
    "Art. 19. Wysokość renty z tytułu niezdolności do pracy spowodowanej
           wypadkiem przy pracy lub chorobą zawodową ustala się zgodnie z
           zasadami przewidzianymi dla rent z tytułu niezdolności do pracy w
           przepisach o emeryturach i rentach z Funduszu Ubezpieczeń
           Społecznych, z tym że:
           1) renta nie może być niższa niż:
                 a) 80% podstawy jej wymiaru " dla osoby całkowicie niezdolnej
                   do pracy,
                 b) 60% podstawy jej wymiaru " dla osoby częściowo niezdolnej
                   do pracy,
           2) renta szkoleniowa wynosi 100% podstawy jej wymiaru, jeżeli
             niezdolność do pracy w dotychczasowym zawodzie spowodowana  jest
             skutkami wypadku lub choroby zawodowej,
           3) renta, o której mowa w pkt 1 i 2, nie może być niższa niż 120%
             kwoty najniższej renty z tytułu niezdolności do pracy ustalonej i
             podwyższonej zgodnie z przepisami o emeryturach i rentach z
             Funduszu Ubezpieczeń Społecznych.";
3) skreśla się art. 20, 21 i 23;
4) w art. 24:
   a) po ust. 2 dodaje się ust. 2a w brzmieniu:
     "2a. Przepis ust. 1 stosuje się odpowiednio do osoby pobierającej
       uposażenie w stanie spoczynku przyznane ze względu na wiek.",
   b) po ust. 3 dodaje się ust. 3a w brzmieniu:
     "3a. Przepisy ust. 3 stosuje się odpowiednio do osoby pobierającej
       uposażenie w stanie spoczynku przyznane z powodu choroby lub utraty
       sił albo uposażenie rodzinne.";
5) po art. 25 dodaje się art. 25a w brzmieniu:
      "Art. 25a. 1. Renta z tytułu niezdolności do pracy spowodowana wypadkiem
             przy pracy lub chorobą zawodową nie ulega zawieszeniu ani
             zmniejszeniu w razie osiągania przychodów, o których mowa w art.
             104 ust. 1-4 ustawy z dnia 17 grudnia 1998 r. o emeryturach i
             rentach z Funduszu Ubezpieczeń Społecznych (Dz.U. Nr ...
             poz....).
         2. Renta szkoleniowa nie przysługuje w razie osiągania przychodu, o
           którym mowa w ust. 1, bez względu na wysokość tego przychodu.";
6) art. 27 otrzymuje brzmienie:
      "Art. 27. 1. Wysokość renty rodzinnej ustala się zgodnie z zasadami
             przewidzianymi dla rent rodzinnych w przepisach o emeryturach i
             rentach z Funduszu Ubezpieczeń Społecznych, z tym, że renta
             rodzinna nie może być niższa niż 120% kwoty najniższej renty
             rodzinnej ustalonej i podwyższonej zgodnie z przepisami o
             emeryturach i rentach z Funduszu Ubezpieczeń Społecznych.
         2. Przepisy art. 25a stosuje się odpowiednio.";
7) w art. 29 skreśla się pkt 2;
8) skreśla się art. 44.
                                       
                                   Art. 149.
W ustawie z dnia 18 grudnia 1976 r. o ubezpieczeniu społecznym osób
prowadzących działalność gospodarczą oraz ich rodzin (Dz.U. z 1989 r. Nr 46,
poz. 250, z 1990 r. Nr 36, poz. 206, z 1991 r. Nr 104, poz. 450 i Nr 110, poz.
474,  z 1995 r. Nr 4, poz. 17, z 1996 r. Nr 100, poz. 461 i Nr 124, poz. 585,
z 1997 r. Nr 28, poz. 153 oraz z 1998 r. Nr 106, poz. 668 i Nr 137, poz. 887)
wprowadza się następujące zmiany:
1) w art. 7:
   a) w ust. 5:
     - wyrazy " , macierzyńskiego i pogrzebowego" zastępuje się wyrazami "i
       macierzyńskiego",
     -  po wyrazach "z zastrzeżeniem ust." dodaje się wyrazy "5a i",
   b) po ust. 5 dodaje się ust. 5a w brzmieniu:
     "5a. Do ustalenia podstawy wymiaru zasiłków, o których mowa w ust. 5,
       przyjmuje się kwoty stanowiące podstawę wymiaru składek  na
       ubezpieczenie chorobowe, po odliczeniu kwoty odpowiadającej 18, 71 %
       podstawy wymiaru składek na to ubezpieczenie.",
   c) w ust. 6 po wyrazach "ust. 5" dodaje się wyrazy "i ust. 5a";
2) skreśla się art. 19;
3) po art. 35 dodaje się art. 35a w brzmieniu:
    "Art. 35a. Prawo do świadczeń pieniężnych w razie choroby i macierzyństwa
           na zasadach określonych w ustawie mają również twórcy, artyści i
           osoby wykonujące wolny zawód, podlegający ubezpieczeniu chorobowemu
           jako osoby prowadzące pozarolniczą działalność w rozumieniu
           przepisów o systemie ubezpieczeń społecznych.".
    
                                  Art.  150.
W ustawie z dnia 26 stycznia 1982 r. - Karta Nauczyciela (Dz.U. z 1997 r. Nr
56, poz. 357 oraz z 1998 r. Nr 106, poz. 668) wprowadza się następujące
zmiany:
1) w art. 88 po ust. 2 dodaje się ust. 2a w brzmieniu:
    "2a. Nauczyciele urodzeni po dniu 31 grudnia 1948 r. a przed dniem 1
       stycznia 1969 r. zachowują prawo do emerytury, o której mowa w ust. 1,
       bez względu na wiek, w ciągu ośmiu lat od dnia wejścia w życie ustawy
       z dnia 17 grudnia                 1998 r. o emeryturach i rentach z
       Funduszu Ubezpieczeń Społecznych (Dz.U. Nr ..., poz. ...), jeżeli nie
       przystąpili do otwartego funduszu emerytalnego.";
2) skreśla się art. 89;
3) w art. 90 po ust. 4 dodaje się ust. 5 w brzmieniu:
     "5. Prezes Zakładu Ubezpieczeń Społecznych ogłasza w formie komunikatu w
       Dzienniku Urzędowym Rzeczypospolitej Polskiej "Monitor Polski" co
       najmniej na 12 dni roboczych przed najbliższym terminem waloryzacji
       należną od tego terminu kwotę dodatku za tajne nauczanie.".
                                   Art. 151.
W ustawie z dnia 16 września 1982 r. o pracownikach urzędów państwowych
(Dz.U. Nr 31, poz. 214, z 1984 r. Nr 35, poz. 187, z 1988 r. Nr 19, poz. 132,
z 1989 r. Nr 4, poz. 24, Nr 34, poz. 178 i 182, z 1990 r. Nr 20, poz. 121, z
1991 r. Nr 55, poz. 234, Nr 88 poz. 400 i Nr 95, poz. 425, z 1992 r. Nr 54,
poz. 254 i Nr 90, poz. 451, z 1994 r. Nr 136, poz. 704, z 1995 r. Nr 132, poz.
640, z 1996 r. Nr 89, poz. 402 i Nr 106, poz. 496, z 1997 r. Nr 98, poz. 604,
Nr 133, poz. 882 i 883 i Nr 141, poz. 943 oraz z 1998 r. Nr 131, poz. 860) w
art. 27 po ust. 3 dodaje się ust. 4 w brzmieniu:
   "4. Przepisy ust. 1-3 stosuje się do osób urodzonych przed dniem 1 stycznia
     1949 r.".
                                   Art. 152.
 W ustawie z dnia 20 czerwca 1985 r. - Prawo o ustroju sądów powszechnych
(Dz.U. z 1994 r. Nr 7, poz. 25, Nr 77, poz. 355, Nr 91, poz. 421 i Nr 105,
poz. 509, z 1995 r. Nr 34, poz. 163 i Nr 81, poz. 406, z 1996 r. Nr 77, poz.
367, z 1997 r. Nr 75 , poz. 471, Nr 98, poz. 604, Nr 106, poz. 679, Nr 117,
poz. 751, 752 i 753, Nr 121, poz. 769, Nr 124, poz. 782 i Nr 133, poz. 882
oraz z 1998 r. Nr 98, poz. 607) w art. 78{2}  wprowadza się następujące
zmiany:
1) w § 1 wyrazy "- uposażenia, które pobierał sędzia w stanie spoczynku"
  zastępuje się wyrazami " " podstawy wymiaru";
2) po § 1 dodaje się § 1 a w brzmieniu:
     "§1a. Podstawę wymiaru uposażenia rodzinnego, o którym mowa w § 1,
          stanowi renta, jaka przysługiwałaby zmarłemu z tytułu całkowitej
          niezdolności do pracy ustalana według zasad określonych w przepisach
          o emeryturach i rentach z Funduszu Ubezpieczeń Społecznych";
3) po § 2 dodaje się § 3 w brzmieniu:
     "§3. W razie zbiegu prawa do uposażenia rodzinnego z prawem do emerytury
         lub renty przysługuje, na wniosek zainteresowanego, albo uposażenie
         rodzinne, albo emerytura lub renta.".
                                   Art. 153.
W ustawie z dnia 25 lipca 1985 r. o jednostkach badawczo-rozwojowych (Dz.U. z
1991 r. Nr 44, poz. 194 i Nr 107, poz. 464, z 1992 r. Nr 54, poz. 254, z 1994
r. Nr 1, poz. 3 i Nr 43, poz. 163, z 1996 r. Nr 41, poz. 175 i Nr 89, poz.
402, z 1997 r. Nr 43, poz. 272, Nr 75, poz. 467 i 469, Nr 104, poz. 661, Nr
121, poz. 770 i Nr 141, poz. 943 oraz z 1998 r. Nr 117, poz. 756) w art. 60
skreśla się wyrazy " , dodatków do emerytury lub renty".
                                   Art. 154.
W ustawie z dnia 17 maja 1989 r. o ubezpieczeniu społecznym duchownych (Dz.U.
Nr 29, poz. 156, z 1990 r. Nr 36, poz. 206, z 1991 r. Nr 104, poz. 450, z 1995
r. Nr 4, poz. 17, 1996 r. Nr 100, poz. 461, z 1997 r. Nr 28, poz. 153 oraz z
1998 r. Nr 137 poz. 887) w art. 23 wprowadza się następujące zmiany:
1) w ust. 1 skreśla się wyrazy "i zasiłku pogrzebowego w razie śmierci
  ubezpieczonego lub członka rodziny";
2) w ust. 2 skreśla się wyrazy "i pogrzebowego";
3) dodaje się ust. 3 w brzmieniu:
     "3. Do ustalenia podstawy wymiaru świadczeń, o których mowa w art. 7 ust.
       1 pkt 2, przyjmuje się kwoty stanowiące podstawę wymiaru składek na
       ubezpieczenie chorobowe, po odliczeniu kwoty odpowiadającej 18,71%
       podstawy wymiaru składek na to ubezpieczenie.".
                                       
                                   Art. 155.
W ustawie z dnia 22 marca 1990 r. o pracownikach samorządowych (Dz.U. z 1990
r. Nr 21 poz. 124, Nr 43, poz. 253, z 1994 r. Nr 98, poz. 471 oraz z 1997 r.
Nr 9, poz. 43 i Nr 28, poz. 153) w art. 23 dodaje się ust. 3 w brzmieniu:
     "3. Przepisy ust. 1 i 2 stosuje się do osób urodzonych przed dniem 1
       stycznia 1949 r.".
                                   Art. 156.
W ustawie z dnia 12 września 1990 r. o szkolnictwie wyższym (Dz.U. z 1990 r.
Nr 65, poz. 385, z 1992 r. Nr 54, poz. 254 i Nr 63, poz. 314, z 1994 r. Nr 1,
poz. 3, Nr 43, poz. 163, Nr 105, poz. 509 i Nr 121, poz. 591, z 1996 r. Nr 5,
poz. 34 i Nr 24, poz. 110, z 1997 r. Nr 28, poz. 153, Nr 96, poz. 590, Nr 104,
poz. 661, Nr 121, poz. 770 i Nr 141, poz. 943 oraz z 1998 r. Nr 50, poz. 310 i
Nr 106, poz. 668) wprowadza się następujące zmiany:
1) w art. 112 po ust. 2 dodaje się ust. 3 w brzmieniu:
     "3. Przepisy ust. 1 i 2 stosuje się do osób urodzonych przed dniem 1
       stycznia 1949 r.";
2) skreśla się art. 114.
                                   Art. 157.
W ustawie z dnia 29 listopada 1990 r. o pomocy społecznej (Dz.U. z 1998 r. Nr
64, poz. 414, Nr 106, poz. 668 i Nr 117, poz. 756) wprowadza się następujące
zmiany:
1) w art. 2a ust. 1 pkt 2 po wyrazie "fizycznych" stawia się przecinek i
  dodaje wyrazy "składki na ubezpieczenia emerytalne i rentowe oraz
  ubezpieczenie zdrowotne płacone przez ośrodki pomocy społecznej, a także
  składki z tytułu ubezpieczenia emerytalnego, rentowego i chorobowego
  określonych w odrębnych przepisach,
2) w art. 12a dotychczasową treść oznacza się jako ust. 1 i dodaje się ust. 2
  w brzmieniu:
     "2. Minister właściwy do spraw zabezpieczenia społecznego określi, w
       drodze rozporządzenia, zasady i formy współdziałania a także
       finansowania organizacji, o których mowa w ust. 1.
3) w art. 27:
   a) ust. 1-3 otrzymują brzmienie:
     "1. Zasiłek stały przysługuje osobie nie pozostającej w zatrudnieniu,
       opiekującej się dzieckiem, wymagającym ze strony innej osoby stałej
       opieki, polegającej na bezpośredniej, osobistej opiece i pielęgnacji
       lub systematycznym współdziałaniu w postępowaniu edukacyjnym,
       leczniczym lub rehabilitacyjnym, jeżeli dziecko jest uprawnione do
       zasiłku pielęgnacyjnego i dochód rodziny nie przekracza dwukrotnego
       dochodu określonego zgodnie z art. 4.
      2. Osobie, o której mowa w ust. 1, przysługuje zasiłek stały również w
       wypadku, gdy opiekuje się pełnoletnim dzieckiem, jeżeli dziecko to
       jest uprawnione do zasiłku pielęgnacyjnego.
     3. Przez dziecko, o którym mowa w ust. 1 i 2, należy rozumieć dziecko
       własne, przysposobione, lub przebywające w rodzinie zastępczej.",
   b) po ust. 3 dodaje się ust. 3a w brzmieniu:
     "3a. W wypadku zbiegu uprawnień do zasiłku stałego i emerytury przyznanej
       na podstawie przepisów o uprawnieniach do wcześniejszej emerytury
       pracowników opiekujących się dziećmi wymagającymi stałej opieki lub
       art. 31b ust. 7, zasiłek stały nie przysługuje.";
4) art. 31b otrzymuje brzmienie:
      "Art. 31b. 1. Za osobę, o której mowa w art. 27 ust. 1 i 2, oraz osobę,
             o której mowa w art. 31 ust. 4a, ośrodek pomocy społecznej
             opłaca składkę na ubezpieczenia emerytalne i rentowe od kwoty
             najniższego wynagrodzenia, chyba że osoba ta podlega obowiązkowo
             ubezpieczeniom emerytalnemu i rentowym z innych tytułów.
         2. Za osobę opiekującą się dzieckiem, o którym mowa w art. 27 ust. 1
           i 2, ośrodek pomocy społecznej opłaca składkę na ubezpieczenia
           emerytalne i rentowe, od kwoty, o której mowa w ust. 1, jeżeli
           dochód rodziny nie przekracza dwukrotnego dochodu określonego
           zgodnie z art. 4, chyba że osoba podlega obowiązkowo
           ubezpieczeniom emerytalnemu i rentowym z innych tytułów.
         3. Za osobę rezygnującą z pracy w związku z koniecznością
           sprawowania bezpośredniej, osobistej opieki nad ciężko chorym
           członkiem rodziny oraz wspólnie nie zamieszkującymi matką, ojcem
           lub rodzeństwem, ośrodek pomocy społecznej opłaca składkę na
           ubezpieczenia emerytalne i rentowe, od kwoty, o której mowa w ust.
           1, jeżeli dochód w rodzinie osoby opiekującej się nie przekracza
           dwukrotnego dochodu określonego zgodnie z art. 4 i osoba
           opiekująca się nie podlega obowiązkowo ubezpieczeniom emerytalnemu
           i rentowym z innych tytułów. Dotyczy to również osób, które w
           związku z koniecznością sprawowania opieki pozostają na bezpłatnym
           urlopie.
         4. Przez ojca i matkę, o których mowa w ust. 3, należy rozumieć
           również ojca i matkę współmałżonka.
         5. Wystąpienie ciężkiej choroby u osoby, o której mowa w ust. 3,
           wymaga przedłożenia orzeczenia o stanie zdrowia tej osoby.
         6. Składka na ubezpieczenia emerytalne i rentowe w wysokości
           określonej przepisami o systemie ubezpieczeń społecznych jest
           opłacana za:
           1) osoby, o których mowa w art. 27 ust. 1 i 2 oraz w art. 31b ust.
             2, przez okres niezbędny do spełnienia warunku do uzyskania prawa
             do emerytury, jednak nie dłużej niż przez 20 lat,
           2) osobę, o której mowa w art. 31 ust. 4a, przez okres pobierania
             gwarantowanego zasiłku okresowego,
           3) osobę, o której mowa w art. 31b ust. 3 przez okres sprawowania
             opieki z zastrzeżeniem ust. 8.
         7. Osoby, o których mowa w art. 27 ust. 1 i 2, za które ośrodek
           pomocy społecznej opłacał składkę na ubezpieczenie społeczne przed
           dniem 1 stycznia 1999 r. nabywają prawo do emerytury bez względu
           na wiek, jeżeli w dniu 1 stycznia 1999 r. ukończyły co najmniej 45
           lat i mają okres ubezpieczenia (składkowy i nieskładkowy)
           wynoszący co najmniej 20 lat. Wysokość emerytury dla tych osób
           ustala się według zasad przewidzianych w przepisach o emeryturach
           i rentach z Funduszu Ubezpieczeń Społecznych dla ubezpieczonych
           urodzonych przed dniem 1 stycznia 1949 r.
         8. Składkę na ubezpieczenia emerytalne i rentowe za osoby, o których
           mowa w ust. 6 pkt 3, opłaca się od dnia 1 stycznia 2000 r.".
                                   Art. 158.
W ustawie z dnia 24 stycznia 1991 r. o kombatantach oraz niektórych osobach
będących ofiarami represji wojennych i okresu powojennego (Dz.U. z 1997 r. Nr
142, poz. 950 oraz  z 1998 r. Nr 37, poz. 204 i Nr 106, poz. 668) wprowadza
się następujące zmiany:
1) w art. 14 po ust. 2 dodaje się ust. 3 w brzmieniu:
    "3. Przepisy ust. 1 i 2 stosuje się do osób urodzonych przed dniem 1
      stycznia 1949 r.";
2) w art. 15 po ust. 5 dodaje sie ust. 6 w brzmieniu:
     "6. Prezes Zakładu Ubezpieczeń Społecznych ogłasza w formie komunikatu w
       Dzienniku Urzędowym Rzeczypospolitej Polskiej "Monitor Polski" co
       najmniej na 12 dni roboczych przed najbliższym terminem waloryzacji
       należną od tego terminu kwotę dodatku kombatanckiego.".
                                   Art. 159.
W ustawie z dnia 10 grudnia 1993 r. o zaopatrzeniu emerytalnym żołnierzy
zawodowych oraz ich rodzin (Dz.U. z 1994 r. Nr 10, poz 36, z 1995 r. Nr 4, poz
17, z 1996 r. Nr 1, poz.1 oraz z 1997 r. Nr 28, poz. 153 i Nr 141, poz. 944)
wprowadza się następujące zmiany:
1) art. 6 otrzymuje brzmienie:
     "Art. 6. Emerytury i renty podlegają waloryzacji na zasadach i w
           terminach przewidzianych w przepisach o emeryturach i rentach z
           Funduszu Ubezpieczeń Społecznych.";
2) art. 40 otrzymuje brzmienie:
    "Art. 40. Do emerytów i rencistów osiągających przychody z tytułu stosunku
           pracy, służby, innej pracy zarobkowej lub prowadzenia pozarolniczej
           działalności stosuje się art. 103-106 ustawy z dnia 17 grudnia 1998
           r. o emeryturach i rentach z Funduszu Ubezpieczeń Społecznych
           (Dz.U. Nr ..., poz. ...).".
                                   Art. 160.
W ustawie z dnia 18 lutego 1994 r. o zaopatrzeniu emerytalnym funkcjonariuszy
Policji, Urzędu Ochrony Państwa, Straży Granicznej, Państwowej Straży Pożarnej
i Służby Więziennej oraz ich rodzin (Dz.U. Nr 53, poz. 214, z 1995 r. Nr 4,
poz. 17 oraz z 1997 r. Nr 28, poz. 153) wprowadza się następujące zmiany:
1) art. 6 otrzymuje brzmienie:
     "Art. 6. Emerytury i renty podlegają waloryzacji na zasadach i w
           terminach przewidzianych w przepisach o emeryturach i rentach  z
           Funduszu Ubezpieczeń Społecznych.";
2) art. 41. otrzymuje brzmienie:
    "Art. 41. Do emerytów i rencistów osiągających przychody z tytułu
           stosunku pracy, służby, innej pracy zarobkowej lub prowadzenia
           pozarolniczej działalności stosuje się art. 103-106 ustawy z dnia
           17 grudnia 1998 r. o emeryturach i rentach z Funduszu Ubezpieczeń
           Społecznych (Dz.U. Nr ..., poz. ...).".
                                   Art. 161.
W ustawie z dnia 2 września 1994 r. o dodatku i uprawnieniach przysługujących
żołnierzom zastępczej służby wojskowej przymusowo zatrudnianym w kopalniach
węgla, kamieniołomach i zakładach wydobywania rud uranu (Dz.U. Nr 111, poz.
537 oraz z 1995 r. Nr 138, poz. 681) w art. 2 po ust. 2 dodaje się ust. 3 w
brzmieniu:
     "3. Prezes Zakładu Ubezpieczeń Społecznych ogłasza w formie komunikatu w
       Dzienniku Urzędowym Rzeczypospolitej Polskiej "Monitor Polski" co
       najmniej na 12 dni roboczych przed najbliższym terminem waloryzacji
       należną od tego terminu kwotę dodatku, o którym mowa w ust. 1.".
                                   Art. 162.
W ustawie z dnia 1 grudnia 1994 r. o zasiłkach rodzinnych i pielęgnacyjnych
(Dz.U. z 1998 r. Nr 102, poz. 651 i Nr 106, poz. 668) wprowadza się
następujące zmiany:
1) tytuł ustawy otrzymuje brzmienie "o zasiłkach rodzinnych, pielęgnacyjnych
  i wychowawczych;
2) w art. 14a po wyrazach "w domu pomocy społecznej" dodaje się wyrazy " , w
  zakładzie opiekuńczo-leczniczym lub w zakładzie pielęgnacyjno-opiekuńczym,";
3) po rozdziale 2 dodaje się rozdział 2a w brzmieniu:
                                 "Rozdział 2a
      Art. 15a. 1. Zasiłek wychowawczy przysługuje uprawnionemu do urlopu
             wychowawczego.
         2. Zasiłki wychowawcze są finansowane z budżetu państwa.
         3. Rada Ministrów określi, w drodze rozporządzenia, zasady, wysokość
           i tryb przyznawania zasiłku wychowawczego.".
                                   Art. 163.
W ustawie z dnia 14 grudnia 1994 r. o zatrudnieniu i przeciwdziałaniu
bezrobociu (Dz.U. z 1997 r. Nr 25, poz. 128, Nr 28, poz. 153, Nr 41, poz. 255,
Nr 63, poz. 403, Nr 93, poz. 569, Nr 108, poz. 692, Nr 121, poz. 770, Nr 123,
poz. 776 oraz z 1998 r. Nr 66, poz. 431, Nr 106, poz. 668, Nr 108, poz. 684 i
Nr 137, poz. 887) wprowadza się następujące zmiany:
1) w art. 2 w ust. 1:
   a) w pkt 2 w lit. c wyrazy "renty inwalidzkiej" zastępuje się wyrazami
     "renty z tytułu niezdolności do pracy, renty szkoleniowej",
   b) po pkt 22 dodaje się pkt 22a w brzmieniu:
      "22a) składkach na ubezpieczenia społeczne - oznacza to składki na
          ubezpieczenia emerytalne, rentowe i wypadkowe, finansowane z
          własnych środków płatnika tych składek,";
2) w art. 16 ust. 5-7 otrzymują brzmienie:
     "5. Bezrobotnym skierowanym na szkolenie przez powiatowy urząd pracy w
       okresie odbywania szkolenia przysługują na zasadach przewidzianych dla
       pracowników świadczenia z tytułu wypadków przy pracy i chorób
       zawodowych powstałych w związku ze szkoleniem oraz w drodze do i z
       miejsca szkolenia.
     6. Świadczenia, o których mowa w ust. 5, z wyjątkiem renty z tytułu
       niezdolności do pracy, renty rodzinnej i szkoleniowej, wypłacane są z
       Funduszu Pracy przez powiatowy urząd pracy na podstawie orzeczenia
       lekarza orzecznika Zakładu Ubezpieczeń Społecznych, po sporządzeniu
       protokołu okoliczności i przyczyn wypadku przez zespół powypadkowy
       jednostki szkoleniowej lub  po stwierdzeniu przez państwowego
       inspektora sanitarnego choroby zawodowej.
     7. Osobom skierowanym na szkolenie przez powiatowy urząd pracy, nie
       posiadającym statusu bezrobotnego, przysługuje odszkodowanie z tytułu
       ubezpieczenia od następstw nieszczęśliwych wypadków powstałych w
       związku ze szkoleniem oraz w drodze do i z miejsca szkolenia.";
3) w art. 23 w ust. 2 w pkt 3 wyraz "inwalidzkiej" zastępuje się wyrazami "z
  tytułu niezdolności do pracy, renty szkoleniowej";
4) w art. 28 w ust. 2 w pkt 3 wyraz "inwalidzkiej" zastępuje się wyrazami "z
  tytułu niezdolności do pracy, renty szkoleniowej";
5) w art. 29 w ust. 1 i 2 wyraz "inwalidzkiej" zastępuje się wyrazami "z
  tytułu niezdolności do pracy, renty szkoleniowej";
6) w art. 30 w ust. 1 skreśla się wyrazy "z wyjątkiem okresów ich pobierania
  za czas udokumentowanej niezdolności do pracy, które wlicza się jako okresy
  nieskładkowe";
7) w art. 31 ust. 3a otrzymuje brzmienie:
     "3a. Bezrobotnym uprawnionym do zasiłku lub stypendium przysługują one
         również za okres udokumentowanej niezdolności do pracy, za który na
         podstawie odrębnych przepisów pracownicy zachowują prawo do
         wynagrodzenia lub przysługują im zasiłki z ubezpieczenia społecznego
         w razie choroby lub macierzyństwa.";
8) w art. 37a wyrazy "art. 16 ust. 4-6 oraz art. 31 ust. 3a i 5" zastępuje
  się wyrazami "art. 16 ust. 4 i 5 oraz art. 31 ust. 3a";
9) w art. 37b w ust. 5 wyrazy "art. 16 ust. 4-6 oraz art. 31 ust. 3a i 5"
  zastępuje się wyrazami "art. 16 ust. 4 i 5 oraz art. 31 ust. 3a";
10) art. 37c otrzymuje brzmienie:
       "Art. 37c. Powiatowy urząd pracy ustala i opłaca, w wysokości i na
              zasadach określonych w odrębnych przepisach, składkę na
              ubezpieczenie emerytalne, rentowe i wypadkowe od stypendiów
              wypłaconych na podstawie art. 37a i 37b.";
11) w art. 37j po ust. 6 dodaje się ust. 7 w brzmieniu:
      "7. Przeciętne miesięczne wynagrodzenie, o którym mowa w ust. 6,
       wypłacone za okres po  dniu 31 grudnia 1998 r. pomniejsza się o
       naliczone i potrącone od tego wynagrodzenia składki na ubezpieczenia
       emerytalne, rentowe i chorobowe.";
12) w art. 37k w ust. 1:
   a) w pkt 3, po przecinku, dodaje się wyraz "lub",
   b) w pkt 4 wyrazy "okres zatrudnienia wynoszący, łącznie z okresami
     równorzędnymi i zaliczalnymi do okresu zatrudnienia" zastępuje się
     wyrazami "posiada okres uprawniający do emerytury wynoszący";
13) w art. 49 w ust. 1 skreśla się pkt 3;
14) w art. 53 w ust. 1 w pkt 3 kropkę zastępuje się przecinkiem i dodaje się
  wyrazy "a także żołnierzy niezawodowych w służbie czynnej, osób odbywających
  zastępcze formy służby wojskowej, osób przebywających na urlopach
  wychowawczych oraz pobierających zasiłek macierzyński.";
15) w art. 57 ust. 1 po pkt. 3 dodaje się pkt 3a w brzmieniu:
     "3a) świadczeń, o których mowa w art. 16 ust. 5".
   
                                   Art. 164.
W ustawie z dnia 6 lipca 1995 r. o przedsiębiorstwie państwowym "Polskie
Koleje Państwowe"(Dz.U. Nr 95, poz. 474, z 1996 r. Nr 147, poz. 687, z 1997 r.
Nr 28, poz. 153, Nr 96, poz. 591, Nr 104, poz. 661 i Nr 121, poz. 770 oraz z
1998 r. Nr 106, poz. 668 i Nr 117, poz. 756) wprowadza się następujące zmiany:
1) skreśla się art. 9;
2) po art. 46 dodaje się art. 46a w brzmieniu:
      "Art. 46a. 1. Pracownikowi kolejowemu pobierającemu emeryturę lub rentę
             z tytułu niezdolności do pracy przyznaną na podstawie
             dotychczasowych przepisów o zaopatrzeniu emerytalnym pracowników
             kolejowych i ich rodzin lub przepisów ustawy z dnia 17 grudnia
             1998 r. o emeryturach i rentach z Funduszu Ubezpieczeń
             Społecznych (Dz.U. Nr ..., poz. ...) oraz członkom rodziny tego
             pracownika pobierającym po nim rentę rodzinną przyznaną na
             podstawie wymienionych przepisów przysługuje prawo do deputatu
             węglowego w formie ekwiwalentu pieniężnego, na zasadach
             określonych w drodze rozporządzenia przez ministra właściwego do
             spraw transportu w porozumieniu z ministrem właściwym do spraw
             budżetu; prawo do deputatu węglowego nie przysługuje jednak
             emerytowi lub renciście, jeżeli nie przysługiwało mu w
             zatrudnieniu, z tytułu którego powstało prawo do emerytury lub
             renty.
         2. Ekwiwalent pieniężny, o którym mowa w ust. 2, przyznaje i wypłaca
           przy emeryturze lub rencie Zakład Ubezpieczeń Społecznych z
           dotacji celowej z budżetu państwa.
         3. Świadczenia określone w ust. 1 i 2 przysługują również emerytowi
           lub renciście, który pobiera kolejową emeryturę lub kolejową rentę
           z tytułu zatrudnienia w okresach równorzędnych z okresami
           zatrudnienia na kolei, oraz osobie, której przyznano kolejową
           emeryturę lub kolejową rentę w drodze wyjątku.".
         
                                   Art. 165.
W ustawie z dnia 13 października 1995 r. o zasadach ewidencji i identyfikacji
podatników (Dz.U. Nr 142, poz. 702 oraz z 1997 r. Nr 88, poz. 554) wprowadza
się następujące zmiany:
1) w tytule ustawy dodaje się wyrazy "i płatników";
2) w art. 1 po wyrazie "podatników," dodaje się wyrazy "płatników podatków, a
  także płatników składek na ubezpieczenia społeczne oraz ubezpieczenia
  zdrowotne.";
3) w art. 2:
   a) dotychczasową treść oznacza się jako ust. 1, a wyrazy "osoby prawne,
     jednostki organizacyjne nie mające osobowości prawnej oraz zakłady
     (oddziały) osób prawnych, które na podstawie odrębnych przepisów są
     podatnikami" zastępuje się wyrazami "osoby prawne oraz jednostki
     organizacyjne nie mające osobowości prawnej, które na podstawie odrębnych
     ustaw są podatnikami",
   b) po ust. 1 dodaje się ust. 2 i 3 w brzmieniu:
     "2. Obowiązkowi ewidencyjnemu podlegają również inne podmioty niż
       wymienione w ust. 1, jeżeli na podstawie odrębnych ustaw są
       podatnikami, a w szczególności zakłady (oddziały) osób prawnych oraz
       płatnicy podatków; podmioty te również otrzymują NIP.
     3. Obowiązkowi ewidencyjnemu podlegają także podmioty będące, na
       podstawie odrębnych ustaw, płatnikami składek na ubezpieczenia
       społeczne lub ubezpieczenia zdrowotne, zwane dalej "płatnikami składek
       ubezpieczeniowych"; podmioty te również otrzymują NIP.";
4) w art. 3:
   a) w ust. 1 po wyrazie "podatników," dodaje się wyrazy "płatników podatków
     i płatników składek ubezpieczeniowych",
   b) po ust. 1 dodaje się ust. 1a i 1b w brzmieniu:
      "1a. Postępowanie w sprawie nadania NIP prowadzone jest na podstawie
         ustawy z dnia 29 sierpnia 1997 r. - Ordynacja podatkowa (Dz.U. Nr
         137, poz. 926 i Nr 160, poz. 1083 oraz z 1998 r. Nr 106, poz. 668) z
         tym że w sprawach o stwierdzenie nieważności decyzji o nadaniu NIP
         nie stosuje się terminu przewidzianego w art. 249 § 1 i 2 oraz art.
         338 § 1. W tym przypadku termin stwierdzenia nieważności decyzji
         wynosi 7 lat od dnia doręczenia decyzji.
       1b. W przypadku umorzenia, na podstawie art. 338 § 1 Ordynacji
         podatkowej, postępowania w sprawie stwierdzenia nieważności decyzji
         o nadaniu NIP postępowanie to wznawia się z urzędu.",
   c) w ust. 2 wyrazy "decyzji administracyjnej urzędu skarbowego" zastępuje
     się wyrazami "decyzji wydanej przez urząd skarbowy",
   d) w ust. 3 na końcu kropkę zastępuje się przecinkiem i dodaje wyrazy
     "płatnika podatku albo płatnika składek ubezpieczeniowych.";
5) w art. 4 po pkt 3 dodaje się pkt 4 w brzmieniu:
      "4) dla płatników podatków oraz płatników składek ubezpieczeniowych, nie
         będących jednocześnie podatnikami, o których mowa w pkt 1-3 - urząd
         skarbowy właściwy ze względu na miejsce zamieszkania lub siedzibę
         płatnika; w pozostałych przypadkach właściwym urzędem skarbowym jest
         Drugi Urząd Skarbowy Warszawa-Śródmieście.";
6) w art. 5:
   a) w ust. 1 kropkę na końcu zastępuje się przecinkiem i dodaje wyrazy "bez
     względu na rodzaj oraz liczbę opłacanych przez podatnika podatków, formę
     opodatkowania, liczbę oraz rodzaje prowadzonej działalności gospodarczej
     oraz liczbę prowadzonych przedsiębiorstw.",
   b) w ust. 3:
     - wyrazy "numer REGON" zastępuje się wyrazami "numer identyfikacyjny
       REGON",
     -  po pkt 2 dodaje się pkt 3 w brzmieniu:
         "3) w przypadku podatkowych grup kapitałowych - dane dotyczące spółek
           wchodzących w skład grupy, w tym również NIP nadane tym spółkom.",
   c) w ust. 5 wyraz "zarządzenia" zastępuje się wyrazem "rozporządzenia",
   d) po ust. 5 dodaje się ust. 6 w brzmieniu:
     "6. Przepisy ust. 1-4 stosuje się odpowiednio do płatników podatków oraz
       płatników składek ubezpieczeniowych.";
7) w art. 6:
   a) w ust. 1 dodaje się drugie zdanie w brzmieniu:
    "Zgłoszenia identyfikacyjnego dokonuje się niezależnie od zgłoszenia
     rejestracyjnego, o którym mowa w art. 9 ust. 1 ustawy z dnia 8 stycznia
     1993 r. o podatku od towarów i usług oraz o podatku akcyzowym (Dz.U. Nr
     11, poz. 50, Nr 28, poz. 127 i Nr 129, poz. 599, z 1994 r. Nr 132, poz.
     670, z 1995 r. Nr 44, poz. 231 i Nr 142, poz. 702 i 703, z 1996 r. Nr
     137, poz. 640 oraz z 1997 r. Nr 111, poz. 722, Nr 123, poz. 776 i 780, Nr
     137, poz. 926, Nr 141, poz. 943 i Nr 162, poz. 1104).",
   b) w ust. 6 po wyrazie "lub" dodaje się wyraz "samodzielnie",
   c) ust. 9 otrzymuje brzmienie:
     "9. Płatnicy podatków, nie podlegający obowiązkowi ewidencyjnemu jako
       podatnicy, dokonują zgłoszenia identyfikacyjnego nie później niż w
       terminie przekazania do organu podatkowego pierwszej deklaracji
       podatkowej, do której składania obowiązani są płatnicy podatków.",
   d) po ust. 9 dodaje się ust. 10 w brzmieniu:
    "10. Płatnicy składek ubezpieczeniowych, nie podlegający obowiązkowi
       ewidencyjnemu jako podatnicy ani jako płatnicy podatków, dokonują
       zgłoszenia identyfikacyjnego nie później niż w terminach
       przewidzianych w odrębnych przepisach dotyczących terminów zgłaszania
       do ubezpieczeń społecznych lub ubezpieczenia zdrowotnego.";
8) w art. 7 wyrazy "art. 6 ust. 1-7" zastępuje się wyrazami "art. 6 ust. 1-7,
  9 i 10" a po wyrazie "podatnik," dodaje się wyrazy "płatnik podatku oraz
  płatnik składek ubezpieczeniowych";
9) w art. 9:
   a) w ust. 1:
       - w pkt 1 liczbę "60" zastępuje się liczbą "30" i wyrazy "informację o
        zmianie danych" zastępuje się wyrazami "zgłoszenie aktualizacyjne",
       - w pkt 2 wyrazy "informację o zmianie danych" zastępuje się wyrazami
        "zgłoszenie aktualizacyjne",
       - w pkt 3 wyrazy "informację o zmianie danych objętych zgłoszeniem
        identyfikacyjnym w terminie przewidzianym do złożenia zeznania
        rocznego" zastępuje się wyrazami "zgłoszenie aktualizacyjne wraz z
        zeznaniem rocznym",
   b) ust. 2 otrzymuje brzmienie:
     "2. Obowiązek dokonania zgłoszenia aktualizacyjnego przez podatników, o
       których mowa w art. 6 ust. 1, występuje również w przypadku, gdy
       podatnikom tym, w wyniku utraty prawa do zwolnienia od podatku od
       towarów i usług lub rezygnacji z tego prawa, zmieniła się właściwość
       urzędu skarbowego; w tym przypadku zgłoszenia aktualizacyjnego
       dokonuje się w urzędzie skarbowym właściwym w  sprawach podatku od
       towarów i usług, wraz ze zgłoszeniem rejestracyjnym, o którym mowa w
       art. 9 ust. 1 ustawy powołanej w art. 6 ust. 1.",
   c) po ust. 2 dodaje się ust. 3-6 w brzmieniu:
     "3. Aktualizacji danych ewidencyjnych dotyczących podatkowych grup
       kapitałowych dokonuje spółka będąca płatnikiem podatku dochodowego od
       osób prawnych, wskazanym w umowie. Powyższy obowiązek jest niezależny
       od obowiązku aktualizacji danych, ciążącego na każdej ze spółek
       wchodzących w skład podatkowej grupy kapitałowej.
     4. Płatnicy podatków, nie podlegający obowiązkowi aktualizacji danych
       ewidencyjnych jako podatnicy, dokonują zgłoszenia aktualizacyjnego nie
       później niż w - następującym bezpośrednio po zaistnieniu zdarzenia
       powodującego obowiązek aktualizacji - terminie przekazania do organu
       podatkowego pierwszej deklaracji  podatkowej, do składania której
       obowiązani są płatnicy podatków.
     5. Do płatników składek ubezpieczeniowych stosuje się odpowiednio tryb
       aktualizacji danych określony w ust. 1 pkt 1.
     6. Do aktualizacji danych objętych zgłoszeniem identyfikacyjnym stosuje
       się odpowiednio wzory formularzy zgłoszeń identyfikacyjnych, ustalone
       przez Ministra Finansów, w drodze rozporządzenia.";
10) w art. 10:
   a) dotychczasową treść oznacza się jako ust. 1, a wyrazy "składania
     informacji o zmianie danych objętych tym zgłoszeniem" zastępuje się
     wyrazami "zgłoszeń aktualizacyjnych",
   b) po ust. 1 dodaje się ust. 2 w brzmieniu:
     "2. Minister Finansów może określić, w drodze rozporządzenia:
         1) inne, nie krótsze niż przewidziane w ustawie, terminy dokonywania
           zgłoszenia identyfikacyjnego i aktualizacyjnego,
         2) terminy dokonywania zgłoszenia identyfikacyjnego przez podatników
           innych podatków niż wymienione w art. 6 ust. 1-8,
         3) tryb przekazywania do urzędów skarbowych zgłoszeń
           identyfikacyjnych oraz aktualizacyjnych, dokonywanych przez
           podatników za pośrednictwem płatnika podatku dochodowego od osób
           fizycznych, z wykorzystaniem masowych form transmisji danych.";
11) w art. 11 po ust. 3 dodaje się ust. 4 w brzmieniu:
     "4. Osoby fizyczne, osoby prawne, jednostki organizacyjne nie mające
       osobowości prawnej oraz inne podmioty będące podatnikami na podstawie
       przepisów prawa polskiego oraz ratyfikowanych umów międzynarodowych,
       których Rzeczpospolita Polska jest stroną, w tym także mające miejsce
       zamieszkania, siedzibę lub zarząd za granicą, w przypadku uzyskania
       numeru służącego identyfikacji dla celów podatkowych lub ubezpieczeń
       społecznych w innym państwie są obowiązane podawać ten numer na
       żądanie:
         1) organów podatkowych,
         2) organów kontroli skarbowej i jednostek organizacyjnych kontroli
           skarbowej,
         3) płatników podatków,
         4) organów i instytucji ubezpieczeń społecznych.";
12) w art. 12:
   a) w ust. 2 po wyrazie "wygasa" dodaje się wyrazy "z mocy prawa",
   b) w ust. 3 liczbę "60" zastępuje się liczbą "30";
13) po art. 12 dodaje się art. 12a w brzmieniu:
     "Art. 12a. Przepisy niniejszego rozdziału, dotyczące podatników, stosuje
            się odpowiednio do płatników podatków oraz płatników składek
            ubezpieczeniowych.";
14) w art. 13:
   a) w ust. 3 dodaje się zdanie drugie w brzmieniu:
     "Zainteresowanym może być zarówno sam podatnik, którego potwierdzenie
      dotyczy, jak i osoba trzecia, mająca interes prawny w złożeniu
      wniosku."
   b) po ust. 3 dodaje się ust. 4 w brzmieniu:
     "4. Urząd skarbowy wydaje, na wniosek podatnika, duplikat decyzji o
       nadaniu NIP. Za wydanie duplikatu pobierana jest przez urząd skarbowy
       opłata w wysokości 3 zł, stanowiąca dochód budżetu państwa.";
15) w art. 14 w ust. 2 w pkt 1 i 2 po wyrazie "identyfikacyjnych" dodaje się
  wyrazy "i aktualizacyjnych";
16) w art. 15 w ust. 2 po pkt 4 dodaje się pkt 5 w brzmieniu:
     "5) Zakładowi Ubezpieczeń Społecznych - do realizacji zadań i celów
       określonych w odrębnych ustawach.";
17) po art. 15 dodaje się art. 15a w brzmieniu:
       "Art. 15a. Przepisy niniejszego rozdziału, dotyczące podatników,
              stosuje się odpowiednio do płatników podatków oraz płatników
              składek ubezpieczeniowych.";
18) w art. 17:
   a) w ust. 1 po wyrazach "w art. 8 ust. 3, 4 lub 6" dodaje się wyrazy "oraz
     art. 9 ust. 1 pkt 2",
   b) w ust. 2 po wyrazie "ustawy" dodaje się wyrazy "oraz płatnik podatku, a
     także płatnik składek ubezpieczeniowych";
19) w art. 22:
   a) w ust. 1 liczbę "3" zastępuje się liczbą "4",
   b) w ust. 3 wyraz "zarządzenia" zastępuje się wyrazem "rozporządzenia".
                                       
                                   Art. 166.
W ustawie z dnia 9 maja 1996 r. o wykonywaniu mandatu posła i senatora (Dz.U.
Nr 73, poz. 350 i  Nr 137, poz. 638 oraz z 1997 r. Nr 28, poz. 153, Nr 98,
poz. 604,  Nr 106, poz. 679, Nr 121, poz. 770 i Nr 160, poz. 1080) w art. 28
skreśla się ust. 3.
                                   Art. 167.
W ustawie z dnia 31 maja 1996 r. o świadczeniu pieniężnym przysługującym
osobom deportowanym do pracy przymusowej oraz osadzonym w obozach pracy przez
III Rzeszę i Związek Socjalistycznych Republik Radzieckich (Dz.U. Nr 87, poz.
395) w art. 3 po ust. 2 dodaje się ust. 3 w brzmieniu:
      "3. Prezes Zakładu Ubezpieczeń Społecznych ogłasza w formie komunikatu w
         Dzienniku Urzędowym Rzeczypospolitej Polskiej "Monitor Polski" co
         najmniej na 12 dni roboczych przed najbliższym terminem waloryzacji
         należną od tego terminu kwotę świadczenia, o którym  mowa w ust. 1.".
     
                                   Art. 168.
W ustawie z dnia 22 sierpnia 1997 r. o pracowniczych programach emerytalnych
(Dz.U. Nr 139, poz. 932 oraz z 1998 r. Nr 98, poz. 610) wprowadza się
następujące zmiany:
1) art. 3 otrzymuje brzmienie:
       "Art. 3. 1. Pracowniczy program emerytalny stanowią zakładowe umowy
              emerytalne, pracownicze umowy emerytalne oraz, z zastrzeżeniem
              ust. 2, umowy z zakładami albo towarzystwami ubezpieczeń, umowy
              z funduszami inwestycyjnymi bądź statuty pracowniczych funduszy
              emerytalnych, które określają warunki gromadzenia środków ze
              składek pracowników wpłacanych przez pracodawcę, przeznaczonych
              do wypłat w wieku emerytalnym lub w przypadku uzyskania
              uprawnień do świadczeń rentowych z tytułu niezdolności do pracy,
              spełniające kryteria ustalone w ustawie.
         2. Jeżeli pracodawcą jest zakład lub towarzystwo ubezpieczeń,
           pracownicze towarzystwo emerytalne albo towarzystwo funduszy
           inwestycyjnych, warunki gromadzenia środków, o których mowa w ust.
           1, określa zakładowa umowa emerytalna.";
2) w art. 4:
   a) ust. 2 otrzymuje brzmienie:
      "2. Pracodawca, który na podstawie odrębnych przepisów podlega wpisowi
         do właściwego rejestru albo do ewidencji działalności gospodarczej,
         nie może zawrzeć zakładowej umowy emerytalnej przed upływem roku od
         wpisania go do takiego rejestru lub ewidencji. Nie dotyczy to spółek
         powstałych w wyniku przekształceń własnościowych przedsiębiorstw
         państwowych.",
   b) po ust. 4 dodaje się ust. 5 w brzmieniu:
      "5. Przepisy ustawy dotyczące pracowników stosuje się odpowiednio do
         osób, które są uczestnikami pracowniczych programów emerytalnych na
         podstawie ust. 4.";
3) w art. 7 po ust. 1 dodaje się ust. 1a w brzmieniu:
       "1a. Umowy, o których mowa w ust. 1 pkt 2, mogą być także zawierane
          przez pracodawcę z różnymi funduszami inwestycyjnymi zarządzanymi
          przez to samo towarzystwo funduszy inwestycyjnych.";
4) w art. 11 w ust. 1 wyrazy "Pracowniczy program emerytalny może
  przewidywać" zastępuje się wyrazami "Dopuszczalne jest";
5) w art. 14:
   a) w ust. 2 w pkt 1 po wyrazie "inwestycyjnego" dodaje się wyrazy "lub
     funduszy inwestycyjnych",
   b) w ust. 4 po wyrazie "inwestycyjnym" dodaje się wyrazy "lub w funduszach
     inwestycyjnych";
6) w art. 17:
   a) w ust. 3 po wyrazach "przyjąć deklarację" dodaje się wyrazy "i wydać
     uczestnikowi podpisaną przez siebie umowę",
   b) ust. 4 utrzymuje brzmienie:
      "4. Do zawarcia umowy dochodzi z chwilą wydania uczestnikowi podpisanej
         przez pracodawcę umowy, nie później jednak niż z upływem terminu
         przewidzianego do zwrotu deklaracji.";
7) art. 18 otrzymuje brzmienie:
      "Art. 18. 1. Pracodawca może ustalić w programie emerytalnym prowadzonym
             w formie funduszu emerytalnego, że zawarcie pracowniczej umowy
             emerytalnej lub otwarcie rachunku w funduszu jest uzależnione od
             wniesienia przez uczestnika funduszu na jego rachunek akcji
             pracodawcy, które uczestnik nabył w procesie prywatyzacji.
             Warunek ten może dotyczyć wyłącznie pracowników, którzy nabyli
             akcje od Skarbu Państwa, i nie może obowiązywać przez okres
             dłuższy niż 5 lat od dnia określonego w programie. W tym
             przypadku nie stosuje się zakazu zbywania akcji zawartego w
             przepisach o komercjalizacji i prywatyzacji przedsiębiorstw
             państwowych.
         2. Zakładowa umowa emerytalna powinna określać jednolitą, określoną
           w stosunku do ilości akcji nabytych przez pracownika od Skarbu
           Państwa, liczbę akcji, którą wszyscy uprawnieni, którzy takie
           akcje nabyli, powinni wnieść do funduszu. Określenie stosunku
           ilości akcji nabytych przez pracownika przed dniem 1 stycznia 1999
           r. może dotyczyć wyłącznie akcji znajdujących się w posiadaniu
           pracownika w tym dniu.
         3. W pracowniczej umowie emerytalnej powinny być określone terminy i
           warunki wnoszenia akcji na rachunek w funduszu oraz warunki
           prowadzenia tych rachunków. Uczestnik w deklaracji, w sytuacji, o
           której mowa w tym artykule, deklaruje liczbę akcji pracodawcy,
           którą wniesie na swój rachunek, wynikającą z zakładowej umowy
           emerytalnej. ";
8) w art. 34:
   a) po ust. 1 dodaje się ust. 1a w brzmieniu:
      "1a. Jeżeli umowy, o których mowa w art. 7 ust. 1 pkt 2, zostały zawarte
         przez pracodawcę z różnymi funduszami inwestycyjnymi zarządzanymi
         przez to samo towarzystwo funduszy inwestycyjnych, to likwidacja
         pracowniczego programu emerytalnego może nastąpić tylko w przypadku
         likwidacji tych wszystkich funduszy.",
   b) po ust. 3 dodaje się ust. 3a i 3b w brzmieniu:
      "3a. Przepis ust. 3 stosuje się odpowiednio w przypadku, o którym mowa w
         ust. 1a.
       3b. Jeżeli umowy, o których mowa w art. 7 ust. 1 pkt 2, zostały zawarte
         przez pracodawcę z różnymi funduszami inwestycyjnymi zarządzanymi
         przez to samo towarzystwo funduszy inwestycyjnych, to w przypadku
         likwidacji jednego z funduszy pracodawca ma obowiązek zapewnić
         zawarcie umowy o wnoszeniu składek pracowników do innego z tych
         funduszy.";
9) w art. 35 w ust. 2 po wyrazie "powinien" dodaje się wyrazy "być złożony
  przez pracodawcę niezwłocznie oraz";
10) w art. 36:
   a) w ust. 2 po wyrazie "zgłosić" dodaje się wyrazy "do rejestru",
   b) w ust. 3 po wyrazie "Nadzoru" dodaje się wyrazy "zmian, o których mowa w
     ust. 2";
11) w art. 39 w ust. 3 i 4 wyrazy "osobę prowadzącą" zastępuje się wyrazami
  "pracodawcę prowadzącego";
12) w art. 45 skreśla się ust. 1 i 2;
13) po art. 45 dodaje się art. 45a w brzmieniu:
     "Art. 45a.   W  przypadku  gdy  pracodawca  i  reprezentacja  pracowników
            zamierzają  nadać  pracowniczemu  programowi  emerytalnemu   formę
            pracowniczego  funduszu emerytalnego, zakładowa  umowa  emerytalna
            może być zawarta począwszy od dnia 1 stycznia 1999 r.; dotyczy  to
            również umowy o wspólnym międzyzakładowym programie emerytalnym.";
14) art. 46 otrzymuje brzmienie:
      "Art. 46. Ustawa wchodzi w życie z dniem 1 kwietnia 1999 r. z wyjątkiem:
         1) art. 45a, który wchodzi w życie z dniem 1 stycznia 1999 r.,
         2) art. 3-6, art. 7 ust. 1 pkt 1 oraz ust. 3, art. 9-11, 13, 14 ust.
           1-3 i 5, art. 15, 18, 27, 28 i 34 w zakresie dotyczącym
           pracowniczych programów emerytalnych w formie pracowniczego
           funduszu emerytalnego, które wchodzą w życie z dniem 1 stycznia
           1999 r.".
                                   Art. 169.
W ustawie z dnia 27 sierpnia 1997 r. o rehabilitacji zawodowej i społecznej
oraz zatrudnianiu osób niepełnosprawnych (Dz.U.. Nr 123, poz. 776, Nr 160,
poz. 1082 oraz z 1998 r. Nr 99, poz. 628, Nr 106, poz. 668 i Nr 137, poz. 887)
art. 5 otrzymuje brzmienie:
       "Art. 5. Orzeczenie lekarza orzecznika Zakładu Ubezpieczeń Społecznych
              o:
           1) całkowitej niezdolności do pracy, ustalone na podstawie art. 12
             ust. 2 i niezdolności do samodzielnej egzystencji, ustalone na
             podstawie art. 13 ust. 5 ustawy z dnia 17 grudnia 1998 r. o
             emeryturach i rentach z Funduszu Ubezpieczeń Społecznych (Dz.U..
             Nr ..., poz. ...) traktowane jest na równi z orzeczeniem o
             znacznym stopniu niepełnosprawności,
           2) całkowitej niezdolności do pracy, ustalone na podstawie art. 12
             ust. 2 ustawy wymienionej w pkt 1, jest traktowane na równi z
             orzeczeniem o umiarkowanym stopniu niepełnosprawności,
           3) częściowej niezdolności do pracy, ustalone na podstawie art. 12
             ust. 3 oraz celowości przekwalifikowania, o którym mowa w art.
             119 ust. 2 i 3 ustawy wymienionej w pkt 1, jest traktowane na
             równi z orzeczeniem o lekkim stopniu niepełnosprawności.".
                                       
                                   Art. 170.
W ustawie z dnia 28 sierpnia 1997 r. o organizacji i funkcjonowaniu funduszy
emerytalnych (Dz.U. Nr 139, poz. 934 oraz z 1998 r. Nr 98, poz. 610 i Nr 106,
poz. 668) wprowadza się następujące zmiany:
1) w art. 13 w ust. 2:
   a) pkt 6 otrzymuje brzmienie:
      "6) rodzaje, maksymalną wysokość, sposób oraz tryb kalkulacji i
         pokrywania kosztów obciążających fundusz,",
   b) po pkt 6 dodaje się pkt 6a w brzmieniu:
      "6a) rodzaje, wysokość, sposób kalkulacji i pokrywania kosztów
         obciążających członków funduszu, w tym wysokość opłat, o których
         mowa w art. 134 ust. 1,";
2) w art. 35 ust. 2 otrzymuje brzmienie:
     "2. Jeżeli założycielem lub założycielami pracowniczego towarzystwa są
       pracodawcy będący osobami prawnymi, przepis art. 34 stosuje się
       odpowiednio.";
3) w art. 38 ust. 4 otrzymuje brzmienie:
     "4. Jeżeli obejmującym akcje jest dotychczasowy akcjonariusz, zawiadamia
       on Urząd Nadzoru o objęciu akcji w terminie 14 dni od daty ich
       objęcia. Objęcie akcji w liczbie powodującej przekroczenie odpowiednio
       20%, 25%, 33%, 50%, 66%, 75% lub 80% głosów na walnym zgromadzeniu
       wymaga jednak uzyskania zezwolenia Urzędu Nadzoru.";
4) art. 47 otrzymuje brzmienie:
       "Art. 47. Pracownikiem powszechnego towarzystwa, podejmującym decyzje o
              sposobie lokowania aktywów otwartego funduszu, nie może być
              osoba będąca członkiem organu zarządzającego lub organu nadzoru
              albo pozostająca w stosunku pracy, stosunku zlecenia lub innym
              stosunku prawnym o podobnym charakterze z podmiotami, o których
              mowa w art. 42 ust. 1 pkt 1-7.";
5) w art. 62 w ust. 3 wyrazy "Niezależnie od cofnięcia zezwolenia, o którym
  mowa w ust. 1, lub wezwania," zastępuje się wyrazami "Cofając zezwolenie, o
  którym mowa w ust. 1, lub dokonując wezwania,";
6) w art. 64:
   a) w ust. 2 na końcu kropkę zastępuje się przecinkiem i dodaje wyrazy "z
     zastrzeżeniem ust. 3.",
   b) po ust. 2 dodaje się ust. 3 w brzmieniu:
     "3. Jeżeli cofnięcie zezwolenia na utworzenie powszechnego towarzystwa
       nastąpiło w związku z wystąpieniem w otwartym funduszu niedoboru,
       pierwszeństwo w przejęciu zarządzania tym funduszem przysługuje
       powszechnemu towarzystwu zarządzającemu funduszem o największej stopie
       zwrotu, o której mowa w art. 172.";
7) w art. 71 skreśla się ust. 6;
8) w art. 81 po ust. 3 dodaje się ust. 4-7 w brzmieniu:
     "4. Uzyskanie członkostwa w określonym otwartym funduszu następuje
       również w wyniku losowania, przeprowadzonego przez Zakład Ubezpieczeń
       Społecznych na zasadach przewidzianych w przepisach o systemie
       ubezpieczeń społecznych.
     5. Zakład Ubezpieczeń Społecznych zobowiązany jest zawiadomić o wyniku
       losowania. Zawiadomienie jest doręczane osobie zainteresowanej oraz
       otwartemu funduszowi, którego członkiem została ta osoba.
     6. Wraz z zawiadomieniem Zakładu Ubezpieczeń Społecznych członek
       otrzymuje dane otwartego funduszu objęte wpisem do rejestru funduszy,
       a otwarty fundusz  podstawowe dane osobowe członka, o których mowa w
       art. 89 ust. 2, przy czym otwarty fundusz może otrzymać te dane także
       w formie elektronicznej.
     7. Po otrzymaniu zawiadomienia Zakładu Ubezpieczeń Społecznych oraz
       podstawowych danych osobowych członka, zgodnie z ust. 6, otwarty
       fundusz niezwłocznie potwierdza na piśmie warunki członkostwa oraz
       wzywa członka do niezwłocznego dopełnienia obowiązków określonych w
       art. 82 ust. 1 i art. 83 ust. 1, informując jednocześnie o skutkach
       niedopełnienia lub nienależytego dopełnienia tych obowiązków, zgodnie
       z art. 132 ust. 1 lub art. 83 ust. 3 i 4.";
9) w art. 82:
   a) w ust. 1:
       - skreśla się wyrazy "odrębnymi przepisami dotyczącymi renty rodzinnej
        z ubezpieczenia społecznego oraz",
       - po wyrazie "funduszu" dodaje się wyrazy "może wskazać" oraz skreśla
        się wyraz "wskazuje",
   b) ust. 3 otrzymuje brzmienie:
     "3. Członek może w każdym czasie zmienić poprzednią dyspozycję, wskazując
       jednocześnie inne osoby uprawnione do otrzymania środków po jego
       śmierci, zamiast lub oprócz osób, o których mowa w ust. 1, jak również
       oznaczając w inny sposób udział wskazanych osób w tych środkach.",
   c) w ust. 4 dodaje się na końcu zdanie trzecie w brzmieniu:
      "Jeżeli jednak zmarły był jedyną osobą wskazaną, członek może wskazać
       inną osobę uprawnioną do otrzymania środków po jego śmierci.",
   d) po ust. 4 dodaje się ust. 5 w brzmieniu:
     "5. Fundusz jest obowiązany poinformować osobę przystępującą do otwartego
       funduszu o skutkach niedopełnienia lub nienależytego dopełnienia
       obowiązku, o którym mowa w ust. 4 zdanie trzecie, stosownie do art.
       132 ust. 1.";
10) w art. 83 po ust. 2 dodaje się ust. 3 i  4 w brzmieniu:
     "3. W  razie niedopełnienia obowiązku, o którym mowa w ust. 1 zdanie
       drugie lub w ust. 2, przyjmuje się odpowiednio, że między małżonkami
       istnieje wspólność ustawowa albo że małżeńskie stosunki majątkowe
       uregulowane są zgodnie z treścią umowy zawartej z otwartym funduszem
       lub ostatnim zawiadomieniem dokonanym przez członka otwartego funduszu
       zgodnie z ust. 2.
     4.  Otwarty fundusz nieodpowiada za szkody powstałe wskutek nie
       dopełnienia lub nienależytego dopełnienia obowiązku, o którym mowa w
       ust. 1 lub 2.";
11) art. 84 otrzymuje brzmienie:
    "Art. 84. 1. Jeżeli członek otwartego funduszu przystępuje do innego
            otwartego funduszu, jest obowiązany zawiadomić na piśmie o
            zawarciu umowy z tym funduszem otwarty fundusz, do którego
            dotychczas wpłacał składki. Wraz z zawiadomieniem członek składa
            na piśmie, według wzoru określonego w rozporządzeniu Rady
            Ministrów, oświadczenie woli o rozwiązaniu dotychczasowej umowy,
            a jeżeli uzyskał członkostwo w wyniku losowania przeprowadzonego
            przez Zakład Ubezpieczeń Społecznych lub z chwilą otwarcia
            rachunku - oświadczenie woli o rezygnacji z członkostwa w
            dotychczasowym otwartym funduszu, z dniem dokonania wypłaty
            transferowej, o której mowa w art. 119.
         2. Własnoręczność podpisu pod oświadczeniem woli o rezygnacji z
           członkostwa w dotychczasowym otwartym funduszu oraz o wyrażeniu
           zgody na dokonanie potrącenia, o którym mowa w art. 134 ust. 1 pkt
           3, powinna zostać poświadczona przez dowolną jednostkę
           organizacyjną Zakładu Ubezpieczeń Społecznych lub samorządu
           terytorialnego właściwą dla miejsca zamieszkania członka otwartego
           funduszu albo w polskiej placówce dyplomatyczno-konsularnej.";
12) po art. 84 dodaje się art. 84a w brzmieniu:
    "Art. 84a. 1. Osoby urodzone w latach 1949-1953 zawierające umowę z
             otwartym funduszem, są obowiązane złożyć pisemne oświadczenie o
             zapoznaniu się z treścią art. 24, 26, 46-50, 53, 183, 184 i 185
             ustawy z dnia 17 grudnia 1998 r. o emeryturach i rentach z
             Funduszu Ubezpieczeń Społecznych (Dz.U. Nr ..., poz. ...), co
             osoba zawierająca umowę winna potwierdzić własnoręcznym
             podpisem.
         2. Osoba wykonująca czynności akwizycyjne na rzecz otwartego
           funduszu w stosunku do osoby określonej w ust. 1, obowiązana jest
           do pouczenia tej osoby o konsekwencjach wynikających z przepisów,
           o których mowa w ust. 1, a w szczególności o tym, że w wyniku
           przystąpienia do otwartego funduszu, emerytura z Funduszu
           Ubezpieczeń Społecznych może być istotnie niższa lub emerytura nie
           będzie mogła być przyznana w wieku niższym niż określony w art. 24
           ustawy, o której mowa w ust. 1.";
13) w art. 85 w pkt 3 kropkę zastępuje się przecinkiem i dodaje się pkt 4 i 5
  w brzmieniu:
      "4) tryb i terminy powiadamiania Zakładu Ubezpieczeń Społecznych przez
         otwarty fundusz o zawarciu umowy z członkiem funduszu oraz zakres
         danych, jakie powinno zawierać powiadomienie,
       5) wzory oświadczeń woli, o których mowa w art. 84.";
14) w art. 89 ust. 2 otrzymuje brzmienie:
   "2. Podstawowe dane osobowe członków, o których mowa w ust. 1, obejmują:
     1) imiona i nazwisko,
     2) datę urodzenia,
     3) numer powszechnego elektronicznego systemu ewidencji ludności PESEL,
       a w przypadku jego braku lub gdy budzi on wątpliwości - numer
       identyfikacji podatkowej NIP oraz serię i numer dowodu osobistego lub
       paszportu,
     4) adres miejsca zamieszkania.";
15) w art. 93:
   a) ust. 1 otrzymuje brzmienie:
     "1. Działalność akwizycyjną na rzecz otwartego funduszu w zakresie
       wynikającym z art. 92 ust. 3 mogą prowadzić otwarty fundusz lub na
       zlecenie tego funduszu wyłącznie następujące podmioty:
         1) banki krajowe w rozumieniu ustawy z dnia 29 sierpnia 1997 r.
           Prawo bankowe (Dz.U. Nr 140 poz. 939),
         2) zakłady ubezpieczeń,
         3) domy maklerskie w rozumieniu przepisów o publicznym obrocie
           papierami wartościowymi,
         4) agenci ubezpieczeniowi,
         5) podmioty prowadzące działalność brokerską w rozumieniu przepisów
           o działalności ubezpieczeniowej,
         6) państwowe przedsiębiorstwo użyteczności publicznej "Poczta
           Polska",
          7) spółdzielcze kasy oszczędnościowo-kredytowe.",
   b) ust. 2 otrzymuje brzmienie:
     "2. Podmiot wykonujący czynności związane z przygotowaniem i emisją
       reklam, w ramach swojego przedmiotu działalności gospodarczej, na
       zlecenie podmiotów, o których mowa w ust. 1, nie prowadzi działalności
       akwizycyjnej w rozumieniu art. 92 ust. 3.",
   c) ust. 6 otrzymuje brzmienie:
     "6. Osoba fizyczna wpisana do rejestru, o którym mowa w ust. 3, może
       wykonywać czynności akwizycyjne na rzecz tylko jednego otwartego
       funduszu emerytalnego.";
16) po art. 93 dodaje się art. 93a w brzmieniu:
    "Art. 93a. Działalność akwizycyjna na rzecz otwartego funduszu nie może
            być prowadzona wśród pracowników przez pracodawcę, inną osobę
            pozostającą w stosunku  nadrzędności służbowej do pracownika.";
17) w art. 94 w ust. 2 dodaje się zdanie trzecie w brzmieniu:
      "Dokonanie wpisu lub wydanie decyzji odmawiającej wpisu następuje w
       terminie 1 miesiąca od daty złożenia wniosku.";
18) w art. 95 wyrazy "w planie emerytalnym, o którym" zastępuje się wyrazami
  "na zasadach, o których";
19) w art. 99 skreśla się ust. 2;
20) w art. 100:
   a) w ust. 1 po wyrazie "określonym" dodaje się wyrazy "zgodnie z ust. 2",
   b) po ust. 1 dodaje się ust. 1a w brzmieniu:
      "1a. Wartość jednostki rozrachunkowej w dniu przeliczenia jest ustalana
         przez podzielenie wartości aktywów netto funduszu w dniu
         przeliczenia przez liczbę jednostek rozrachunkowych zapisanych w tym
         dniu na rachunkach prowadzonych przez fundusz.",
   c) w ust. 2 dodaje się zdanie drugie w brzmieniu:
      "W przypadku otwartych funduszy dniem przeliczenia jest każdy dzień
       roboczy.",
   d) skreśla się ust. 6;
21) w art. 119 skreśla się ust. 2 oraz oznaczenie ust. 1;
22) w art. 122 w ust. 1 wyrazy "każdego miesiąca kończącego kwartał" zastępuje
  się wyrazami "lutego, maja, sierpnia i listopada";
23) dotychczasową treść art. 123 oznacza się jako ust. 1 i dodaje się ust. 2 i
  3 w brzmieniu:
     "2. Powszechne towarzystwo będące organem otwartego funduszu, który
       dokonał wypłaty transferowej, uiszcza opłaty na rzecz Zakładu
       Ubezpieczeń Społecznych z tytułu refundacji kosztów za wykonanie
       czynności związanych z przystąpieniem członka do innego otwartego
       funduszu oraz na rzecz Krajowego Depozytu z tytułu refundacji kosztów
       za wykonywanie czynności związanych z rozliczaniem wypłat
       transferowych.
     3. Rada Ministrów może ustalić, w drodze rozporządzenia, maksymalną
       opłatę, o której mowa w ust. 2.";
24) po art. 123 dodaje się art. 123a w brzmieniu:
   "Art. 123a. Rada Ministrów określi, w drodze rozporządzenia, termin i tryb
           dokonywania wypłat transferowych w przypadkach, o których mowa w
           art. 70 ust. 2 i art. 119 oraz w przepisach rozdziału 12 i 13.
           Rozporządzenie powinno w szczególności określać zasady
           współdziałania Krajowego Depozytu i Zakładu Ubezpieczeń Społecznych
           oraz otwartych funduszy emerytalnych i Zakładu Ubezpieczeń
           Społecznych przy dokonywaniu rozliczeń wypłat transferowych oraz
           sposób rozdysponowania odsetek z tytułu przechowywania na rachunku
           środków przekazanych przez otwarte fundusze w ramach rozliczenia
           tej wypłaty.";
25) w art. 124 dodaje się zdanie drugie w brzmieniu:
    "Regulamin określa także wysokość opłat należnych Krajowemu Depozytowi,
     wnoszonych przez otwarte fundusze w związku z dokonaniem rozliczenia
     wypłat transferowych.";
26) w art. 127 wyrazy "w terminie 3 miesięcy od dnia przedstawienia" zastępuje
  się wyrazami "w terminie, o którym mowa w art. 122, po przedstawieniu";
27) w art. 128 w ust. 1 zdanie trzecie otrzymuje brzmienie:
    "Fundusz niezwłocznie potwierdza na piśmie warunki członkostwa
     uprawnionego współmałżonka.";
28) w art. 131:
   a) w ust. 1 skreśla się wyrazy ", a odrębne przepisy dotyczące renty
     rodzinnej z ubezpieczenia społecznego nie stanowią inaczej",
   b) w ust. 2 wyrazy "w terminie 3 miesięcy od dnia przedstawienia" zastępuje
     się wyrazami "w terminie o którym mowa w art. 122, po przedstawieniu",
   c) po ust. 3 dodaje się ust. 4 i 5 w brzmieniu:
     "4. Jeżeli zmarły nie dopełnił obowiązku określonego w art. 83 ust. 1
       zdanie drugie lub w ust. 2, jego małżonek powinien potwierdzić na
       piśmie, że do chwili śmierci członka funduszu nie zmienił się stan
       stosunków majątkowych między małżonkami ustalony stosownie do art. 83
       ust. 3, a w przypadku zmiany tego stanu - przedstawić odpowiednie
       dowody tej zmiany.
     5.  Otwarty fundusz nie ponosi odpowiedzialności za skutki
       niedopełnienia lub nienależytego dopełnienia obowiązku określonego w
       ust. 2 lub 3.";
29) w art. 132 w ust. 1:
   a) skreśla się wyrazy "odrębnymi przepisami dotyczącymi renty rodzinnej z
     ubezpieczenia społecznego oraz",
   b) wyrazy "a w ich braku" zastępuje się wyrazami "a w przypadku ich braku
     lub nie wskazania";
30) w art. 134 w ust. 1:
   a) pkt 2 otrzymuje brzmienie:
     "2) w formie potrącenia, w momencie dokonywania wypłaty transferowej,
       określonej kwoty ze środków na rachunku członka funduszu, z
       zastrzeżeniem że może to nastąpić tylko wówczas, gdy od dnia wpływu
       pierwszej składki na rachunek członka w tym funduszu do dnia dokonania
       wypłaty transferowej do innego otwartego funduszu upłynęło mniej niż
       24 miesiące,",
   b) po pkt 2 dodaje się pkt 3 w brzmieniu:
     "3) w formie potrącenia w momencie dokonywania opłaty transferowej kwoty
       stanowiącej równowartość 4% kwoty najniższego wynagrodzenia ustalanej
       przez ministra właściwego do spraw pracy, na podstawie art. 77{4}
       Kodeksu pracy, niezależnie od kwoty, o której mowa w ust. 2.";
31) w art. 135 dotychczasową treść oznacza się jako ust. 1 i dodaje się ust. 2
  i 3 w brzmieniu:
     "2. Przy określaniu stażu członkowskiego w danym otwartym funduszu
       uwzględnia się także:
        1) staż członkowski w otwartym funduszu innego typu, o którym mowa w
         art. 229 ust. 2, zarządzanym przez to samo powszechne towarzystwo,
        2) staż członkowski w innym otwartym funduszu, w przypadku gdy jego
         likwidacja nastąpiła w drodze przeniesienia jego aktywów do tego
         funduszu.
     3. Staż członkowski, z zastrzeżeniem ust. 2, ustala się od dnia wpłaty
       pierwszej składki do otwartego funduszu. Dla celów, o których mowa w
       ust. 1, uwzględnia się okres nieprzerwanego członkostwa w danym
       otwartym funduszu, z wyłączeniem okresów nie opłacania składki przez
       okres dłuższy niż kolejnych 12 miesięcy.";
32) w art. 141 w ust. 1 pkt 13 otrzymuje brzmienie:
    "13) obligacjach i innych dłużnych papierach wartościowych emitowanych
        przez spółki publiczne, innych niż papiery wartościowe, o których mowa
        w pkt. 11 i 12,";
33) w art. 142 w ust. 4 w zdaniu pierwszym po wyrazach "o których mowa w ust.
  2" dodaje się wyrazy "pkt 5";
34) w art. 146 w ust. 1 wyrazy "bez względu na to, czy papiery te są
  dopuszczone do publicznego obrotu." zastępuje się wyrazami "o ile papiery te
  nie są dopuszczone do publicznego obrotu.";
35) w art. 160 w ust. 1 otrzymuje brzmienie:
     "1. Umowa z depozytariuszem o przechowywanie aktywów funduszu powinna
       określać szczegółowo obowiązki depozytariusza i funduszu, sposób ich
       wykonywania, wynagrodzenie depozytariusza, sposób obliczania kosztów i
       pobierania opłat obciążających fundusz, a także wskazywać osoby
       wyznaczone przez depozytariusza do wykonywania umowy. Umowa może także
       określać w szczególności wynagrodzenie z tytułu pełnienia przez
       depozytariusza funkcji podmiotu reprezentującego fundusz, zgodnie z
       art. 64 ust. 1, lub funkcji likwidatora pracowniczego funduszu. Umowa
       nie może ograniczać ustawowych obowiązków depozytariusza.";
36) art. 177 otrzymuje brzmienie:
      "Art. 177. 1. Niedobór nie pokryty z własnych środków powszechnego
             towarzystwa, zgodnie z art. 176 ust. 2, pokrywany jest ze
             środków Funduszu Gwarancyjnego w terminie 21 dni od dnia podania
             przez Prezesa Urzędu Nadzoru do publicznej wiadomości wysokości
             średniej ważonej stopy zwrotu wszystkich otwartych funduszy.
         2. Z tytułu pokrycia niedoboru Fundusz Gwarancyjny nabywa w stosunku
           do powszechnego towarzystwa lub jego masy upadłości roszczenie o
           zwrot środków Funduszu Gwarancyjnego wykorzystanych na pokrycie
           niedoboru.";
37) art. 178 otrzymuje brzmienie:
      "Art. 178. 1. Jeżeli pokrycie niedoboru, w sposób określony w art. 176
             ust. 2, okaże się niemożliwe, zarząd powszechnego towarzystwa
             jest obowiązany zawiadomić o tym niezwłocznie Urząd Nadzoru,
             który występuje do właściwego sądu z wnioskiem o ogłoszenie
             upadłości tego towarzystwa.
         2. W przypadku ogłoszenia upadłości towarzystwa zaspokojenie
           roszczeń Funduszu Gwarancyjnego, o których mowa w art. 177 ust. 2,
           z jego masy upadłości może nastąpić dopiero po uprzednim
           zaspokojeniu należności innych wierzycieli towarzystwa według
           kolejności określonej w art. 204 §1 pkt 1-2 rozporządzenia
           Prezydenta Rzeczypospolitej z dnia 24 października 1934 r. - Prawo
           upadłościowe (Dz.U. z 1991 r. Nr 118, poz. 512, z 1994 r. Nr 1,
           poz. 1, z 1995 r. Nr 85, poz. 426, z 1996 r. Nr 6, poz. 43, Nr 43,
           poz. 189, Nr 106, poz. 496 i Nr 149, poz. 703, z 1997 r. Nr 28,
           poz. 153, Nr 54, poz. 349, Nr 117, poz. 751, Nr 121, poz. 770 i Nr
           140, poz. 940 oraz z 1998 r. Nr 117, poz. 756), jednakże przed
           zaspokojeniem należności, o których mowa w art. 204 § pkt 2a-9
           tego rozporządzenia.";
38) w art. 185 w ust. 3 wyrazy "o ile wartość zobowiązań otwartego funduszu
  nie przekroczy tej wielkości." zastępuje się wyrazami "chyba że wartość
  zobowiązań Funduszu Gwarancyjnego wobec otwartych funduszy emerytalnych
  przekracza tę wielkość";
39) w art. 186 w ust. 2 po wyrazach "środkami Funduszu Gwarancyjnego," dodaje
  się wyrazy "wysokość opłat wnoszonych do Krajowego Depozytu za
  administrowanie Funduszem i tryb ich wnoszenia,";
40) w art. 197 w ust. 1 po wyrazach "przez powszechne towarzystwo" dodaje się
  wyrazy "lub na zlecenie powszechnego towarzystwa a także na rzecz
  powszechnego towarzystwa lub otwartego funduszu emerytalnego";
41) w art. 201 po ust. 4 dodaje się ust. 4a w brzmieniu:
    "4a. Prezes Rady Ministrów określa, w drodze rozporządzenia, zasady
       wynagradzania osób wymienionych w ust. 4, z uwzględnieniem sposobu
       ustalania wielkości środków na wynagrodzenia, o których mowa w ust.
       4.";
42) w art. 202 po ust. 3 dodaje się ust. 4 w brzmieniu:
     "4. Przy ustalaniu wysokości kary pieniężnej nakładanej na podstawie
       przepisów ustawy Urząd Nadzoru jest obowiązany uwzględniać rodzaj i
       wagę stwierdzonych nieprawidłowości.";
43) w art. 219 po ust. 3 dodaje się ust. 4 w brzmieniu:
     "4. Tej samej karze podlega ten, kto wbrew zakazowi określonemu w art.
       230a zawiera umowy lub przyjmuje oświadczenia, z których wynika
       zobowiązanie do przystąpienia do określonego otwartego funduszu bądź
       do korzystania z pośrednictwa określonego podmiotu przy przystępowaniu
       do otwartego funduszu.";
44) po art. 219 dodaje się art. 219a w brzmieniu:
   "Art. 219a. Kto, prowadzi działalność akwizycyjną na rzecz otwartego
            funduszu z naruszeniem zasad określonych w art. 93a,
            podlega grzywnie do 20 000 zł.".
                                       
                                   Art. 171.
W ustawie z dnia 29 sierpnia 1997 r. - Prawo bankowe (Dz.U. Nr 140 poz. 939)
po art. 63 dodaje się art. 63a w brzmieniu:
       "Art. 63a. Banki zobowiązane są do niezwłocznej realizacji poleceń
              przelewu na rachunki Zakładu Ubezpieczeń Społecznych z tytułu
              składek na ubezpieczenia społeczne i ubezpieczenie zdrowotne
              oraz innych składek i wpłat, do których poboru zobowiązany jest
              Zakład Ubezpieczeń Społecznych.".
       
                                   Art. 172.
W ustawie z dnia 13 października 1998 r. o systemie ubezpieczeń społecznych
(Dz.U. Nr 137, poz. 887) wprowadza się następujące zmiany:
1) dodaje się art. 2a w brzmieniu:
      "Art. 2a. 1. Ustawa stoi na gruncie równego traktowania wszystkich
             ubezpieczonych bez względu na płeć, stan cywilny, stan rodzinny.
         2. Zasada równego traktowania dotyczy w szczególności:
           1) warunków objęcia systemem ubezpieczeń społecznych,
           2) obowiązku opłacania i obliczania wysokości składek na
             ubezpieczenie społeczne,
           3) obliczania wysokości świadczeń,
           4) okresu wypłaty świadczeń i zachowania prawa do świadczeń.
         3. Ubezpieczony, który uważa, że nie zastosowano wobec niego zasady
           równego traktowania ma prawo dochodzić roszczeń z tytułu
           ubezpieczeń z ubezpieczenia społecznego przed sądem. Przepis art.
           83 stosuje się odpowiednio.";
2) w art. 6:
   a) ust. 1 pkt 4 po wyrazach "niż 14 dni" skreśla się wyrazy "a okres przerw
     między nimi wynosi mniej niż 60 dni" i dodaje się na końcu wyrazy "i ust.
     5",
   b) po ust. 4 dodaje się ust. 5 w brzmieniu:
     "5. Obowiązkowo ubezpieczeniom emerytalnemu i rentowym podlegają również
       zleceniobiorca i osoby z nim współpracujące, wykonujące na rzecz
       jednego zleceniodawcy pracę na podstawie umów agencyjnych lub zlecenia
       krótszych niż 15 dni, jeżeli łączny okres, na który umowy zostały
       zawarte, wynosi co najmniej 15 dni, a przerwy pomiędzy tymi umowami są
       krótsze niż 60 dni.";
3) w art. 13:
   a) w pkt 2 na końcu dodaje się wyrazy "z zastrzeżeniem pkt 2a",
   b) dodaje się pkt 2a w brzmieniu:
     "2a) zleceniobiorcy, o których mowa w art. 6 ust. 5 - od pierwszego dnia
       tej umowy, z której wynika, że łączny okres wykonywania umów wynosi co
       najmniej 15 dni.";
4) w art. 41 w ust. 2 wyrazy "w terminie 7 dni od zaistnienia tego faktu"
  zastępuje się wyrazami "w terminie i na zasadach określonych w art. 47 ust.
  1 i 2";
5) w art. 84 w ust. 7 dodaje się drugie zdanie w brzmieniu:
   "Przepisy art. 24 ust. 4 i 5 stosuje się odpowiednio.";
6) w art. 85 dodaje się ust. 2a w brzmieniu:
     "2a. Przepis ust. 1 stosuje się również do płatników składek
       zobowiązanych z mocy odrębnych przepisów do wypłaty świadczeń
       pieniężnych z ubezpieczeń społecznych.";
7) w art. 110:
   a) ust. 1 otrzymuje brzmienie:
     "1. Płatnicy składek podwyższą ubezpieczonym, o których mowa w art. 16
       ust. 1 przychód należny od dnia 1 stycznia 1999 r., przeliczając go w
       taki sposób, aby po potrąceniu składek na ubezpieczenia emerytalne i
       rentowe oraz na ubezpieczenie chorobowe nie był on niższy niż przed
       przeliczeniem.",
   b) skreśla się ust. 2,
   c) ust. 3 otrzymuje brzmienie:
     "3. Minister właściwy do spraw zabezpieczenia społecznego określi, w
       drodze rozporządzenia, sposób przeliczania przychodu, o którym mowa w
       ust. 1.",
   d) po ust. 4 dodaje się ust. 5 w brzmieniu:
     "5. Ilekroć w przepisach dotyczących zakładowego funduszu świadczeń
       socjalnych jest mowa o "przeciętnym wynagrodzeniu miesięcznym w
       gospodarce narodowej w roku poprzednim lub w drugim półroczu roku
       poprzedniego" lub "planowanych rocznych środkach przeznaczonych na
       wynagrodzenia osobowe" oznacza to:
         1) przeciętne wynagrodzenie miesięczne w gospodarce narodowej w roku
           poprzednim lub drugim półroczu roku poprzedniego,
         2) planowane roczne środki przeznaczone na wynagrodzenia osobowe pomniejszone
o potrącone od ubezpieczonych składki na ubezpieczenia
           emerytalne, rentowe oraz chorobowe.";
8) w art. 111 w ust. 3 po wyrazach "a przed dniem 1 stycznia 1969 r." dodaje
  się wyrazy "z wyjątkiem osób pobierających emeryturę";
9) po art. 113 dodaje się art. 113a-113c w brzmieniu:
        "Art. 113a. 1. Do dnia powołania Prezesa Zakładu, o którym mowa w
                  art. 73, jego funkcje sprawuje Prezes Zakładu Ubezpieczeń
                  Społecznych powołany w trybie ustawy, o której mowa w art.
                  122 ust. 1 pkt 1.
                2. Z dniem powołania Prezesa Zakładu, o którym mowa w art.
                  73, wygasa akt powołania Prezesa sprawującego jego funkcje.
        Art. 113b. 1. Z dniem 1 stycznia 1999 r. wygasają akty powołania
                  dyrektorów oddziałów Zakładu.
                2. Osoby, o których mowa w ust. 1, pełnią obowiązki do czasu
                  powołania kierowników terenowych jednostek organizacyjnych
                  Zakładu, o których mowa w art. 67 ust. 1 pkt 2.
        Art. 113c. 1. Stroną stosunków pracy pracowników zatrudnionych w
                  Zakładzie Ubezpieczeń Społecznych działającym na podstawie
                  art. 7 ustawy, o której mowa w art. 122 ust. 1 pkt 1 oraz w
                  jednostkach, o których mowa w art. 117 ust. 1 staje się
                  Zakład, z uwzględnieniem ust. 4 i 5.
                2. Pracownikom, o których mowa w ust. 1, nie przysługują
                  odprawy i inne świadczenia pieniężne wypłacane na podstawie
                  przepisów o szczególnych zasadach rozwiązywania z
                  pracownikami stosunków pracy z przyczyn dotyczących zakładu
                  pracy oraz na podstawie przepisów o pracownikach urzędów
                  państwowych, z zastrzeżeniem ust. 4 i 5.
                3. Zakład w terminie do dnia 31 stycznia 1999 r. zawiadamia
                  na piśmie pracowników zatrudnionych na podstawie umowy o
                  pracę o warunkach pracy oraz o skutkach w zakresie stosunków
                  pracy związanych ze zmianą, o której mowa w ust. 1 oraz w
                  art. 113b ust. 1.
                4. W terminie 30 dni od zawiadomienia przewidzianego w ust.
                  3, pracownik zatrudniony na podstawie umowy o pracę może bez
                  wypowiedzenia, za siedmiodniowym uprzedzeniem, rozwiązać
                  stosunek pracy. Rozwiązanie stosunku pracy w tym trybie
                  powoduje dla pracownika skutki, jakie przepisy prawa pracy
                  wiążą z rozwiązaniem stosunku pracy przez pracodawcę z
                  przyczyn dotyczących zakładu pracy.
                5. Pracownikom zatrudnionym na podstawie mianowania Zakład do
                  dnia 31 stycznia 1999 r. przedstawi na piśmie nowe warunki
                  pracy i płac z wynagrodzeniem nie niższym niż dotychczasowe.
                  Pracownicy w terminie 30 dni winni złożyć oświadczenie o
                  przyjęciu lub odmowie przyjęcia proponowanych warunków. W
                  razie nieuzgodnienia warunków, dotychczasowy stosunek pracy
                  rozwiązuje się z upływem okresu równego okresowi
                  wypowiedzenia, liczonego od dnia, w którym pracownik złożył
                  oświadczenie o odmowie przyjęcia proponowanych warunków lub
                  od dnia, do którego winien złożyć takie oświadczenie.
                  Rozwiązanie stosunku pracy w tym trybie powoduje skutki,
                  jakie przepisy ustawy o pracownikach urzędów państwowych
                  wiążą z rozwiązaniem stosunku pracy w związku z likwidacją
                  urzędu.
                6. Do czasu zawarcia układu zbiorowego, zasady wynagradzania
                  pracowników Zakładu oraz wielkość środków na wynagrodzenia
                  określa Prezes Zakładu.";
 10) w art. 122 ust. 1 otrzymuje brzmienie:
  "1. Tracą moc:
     1) ustawa z dnia 25 listopada 1986 r. o organizacji i finansowaniu
       ubezpieczeń społecznych (Dz.U. z 1989 r. Nr 25, poz. 137 i Nr 74, poz.
       441, z 1990 r. Nr 36, poz. 206, z 1991 r. Nr 7, poz. 24, Nr 104, poz.
       450 i Nr 110, poz. 474, z 1994 r. Nr 84, poz. 385, z 1995 r. Nr 4,
       poz. 17 i Nr 85, poz. 426, z 1997 r. Nr 121, poz. 770 oraz z 1989 r.
       Nr 106, poz. 668 i Nr 108, poz. 684),
     2) art. 1, art. 8, art. 14 ustawy z dnia 27 września 1973 r. o
       zaopatrzeniu emerytalnym twórców i ich rodzin (Dz.U. z 1983 r. Nr 31,
       poz. 145, z 1986 r. Nr 42, poz. 202, z 1989 r. Nr 35, poz. 190, z 1990
       r. Nr 36, poz. 206, z 1995 r. Nr 4, poz. 17, z 1996 r. Nr 100, poz.
       461 oraz z 1997 r. Nr 28, poz. 153),
     3) art. 1-5, art. 25-32, art. 34 ustawy z dnia 19 grudnia 1975 r. o
       ubezpieczeniu społecznym osób wykonujących pracę na podstawie umowy
       agencyjnej lub umowy zlecenia (Dz.U. z 1995 r. Nr 65, poz. 333 i Nr
       128, poz. 617, z 1996 r., Nr 100, poz. 461 oraz z 1997 r. Nr 28, poz.
       153),
     4) art. 1-4, art. 22-26, art. 28, art. 32 ustawy z dnia 18 grudnia 1976
       r. o ubezpieczeniu społecznym osób prowadzących działalność
       gospodarczą oraz ich rodzin (Dz.U. z 1989 r. Nr 46, poz. 250, z 1990
       r. Nr 36, poz. 206, z 1991 r. Nr 104, poz. 450 i Nr 110, poz. 474, z
       1995 r. Nr 4, poz. 17, z 1996 r. Nr 100, poz. 461 i Nr 124, poz. 585,
       z 1997 r. Nr 28, poz. 153 oraz z 1998 r.  Nr 106, poz. 668),
     5) rozdział 8 ustawy z dnia 28 kwietnia 1983 r. o zaopatrzeniu
       emerytalnym pracowników kolejowych i ich rodzin (Dz.U. Nr 23, poz. 99,
       z 1985 r. Nr 20, poz. 85, z 1990 r. Nr 36, poz. 206, z 1997 r. Nr 43,
       poz. 272 oraz z 1998 r. Nr 66, poz. 431),
     6) art. 1-6, art. 27-32, art. 34 ustawy z dnia 17 maja 1989 r. o
       ubezpieczeniu społecznym duchownych (Dz.U. Nr 29, poz. 156, z 1990 r.
       Nr 36, poz. 206, z 1991 r. Nr 104, poz. 450, z 1995 r. Nr 4, poz. 17,
       z 1996 r. Nr 100, poz. 461 oraz z 1997 r. Nr 28, poz. 153).".
                                       
                                  Rozdział 2
                             Przepisy przejściowe
 
                                   Art. 173.
1. Dla ubezpieczonych urodzonych po dniu 31 grudnia 1948 r., którzy przed
  dniem wejścia w życie ustawy opłacali składki na ubezpieczenie społeczne lub
  za których składki opłacali płatnicy składek, ustala się kapitał początkowy.
2. Kapitał początkowy stanowi równowartość kwoty obliczonej według zasad
  określonych w art. 174 pomnożonej przez wyrażone w miesiącach średnie dalsze
  trwanie życia ustalone zgodnie z art. 26 ust. 3 dla osób w wieku 62 lat.
3. Wartość kapitału początkowego ustala się na dzień wejścia w życie ustawy.
4. Pierwszej waloryzacji kapitału początkowego dokonuje się od 1 czerwca 1999
  r. poprzez pomnożenie tego kapitału wskaźnikiem wzrostu przeciętnego
  wynagrodzenia z pierwszego kwartału 1999 r. pomniejszonego o naliczone i
  potrącone od ubezpieczonego składki na ubezpieczenia emerytalne, rentowe i
  chorobowe w stosunku do przeciętnego wynagrodzenia z drugiego kwartału 1998
  r.
5. Drugiej waloryzacji przeprowadzanej od 1 września 1999 r. oraz kolejnych
  dokonuje się na zasadach określonych w art. 25 ust. 3-6.
6. Kapitał początkowy ewidencjonowany jest na koncie ubezpieczonego.
 
                                   Art. 174.
1. Kapitał początkowy ustala się na zasadach określonych w art. 53, z
  uwzględnieniem ust. 2-12.
2. Przy ustalaniu kapitału początkowego przyjmuje się przebyte przed dniem
  wejścia w życie ustawy okresy składkowe, o których mowa w art. 6, i okresy
  nieskładkowe, o których mowa w art. 7, w wymiarze nie większym niż określony
  w art. 5 ust. 2.
3. Podstawę wymiaru kapitału początkowego ustala się na zasadach określonych
  w art. 15, 16, 17 ust. 1 i 3 oraz art. 18, z tym że okres kolejnych 10 lat
  kalendarzowych ustala się z okresu od dnia 1 stycznia 1980 r. do dnia 31
  grudnia 1998 r.
4. Do obliczenia kapitału początkowego dla osoby mającej ustalone prawo do
  renty z tytułu niezdolności do pracy przyjmuje się podstawę wymiaru renty
  przyjętą w decyzji ustalającej prawo do świadczenia po raz pierwszy lub
  ponownie ustalającej wysokość renty bez uwzględnienia waloryzacji tej
  podstawy. W przypadku, gdy renta przyznana została przed dniem 15 listopada
  1991 r., do ustalenia kapitału początkowego przyjmuje się podstawę wymiaru
  ustaloną w wyniku rewaloryzacji, chyba że po tej dacie ponownie była
  ustalana jej wysokość.
5. Jeżeli z powodu niemożności ustalenia podstawy wymiaru renty jej wysokość
  została ustalona w kwocie najniższej renty, to w podstawie wymiaru kapitału
  początkowego przyjmuje się najniższe wynagrodzenie pracowników obowiązujące
  w okresie, o którym mowa w art. 15 ust. 1.
6. Przepisy ust. 5 stosuje się odpowiednio do ustalenia kapitału początkowego
  osób uznanych za repatriantów.
7. Do obliczenia kapitału poczatkowego przyjmuje się kwotę bazową wynoszącą
  100% przeciętnego miesięcznego wynagrodzenia w II kwartale kalendarzowym
  1998 r.
8. Przy obliczaniu kapitału początkowego część kwoty bazowej wynoszącej 24%
  tej kwoty mnoży się przez współczynnik proporcjonalny do wieku
  ubezpieczonego oraz okresu składkowego i nieskładkowego osiągniętego do dnia
  31 grudnia 1998 r. Współczynnik ten oblicza się według następującego wzoru:
   wiek ubezpieczonego - 18  staż ubezpieczeniowy
 p          x
   wiek emerytalny - 18   wymagany staż
 gdzie:
   "p" - oznacza współczynnik;
   wiek ubezpieczonego - oznacza wiek w dniu 31 grudnia 1998 r.;
   wiek emerytalny - oznacza 60 - dla kobiet i 65 - dla mężczyzn;
   staż ubezpieczeniowy - oznacza udowodniony okres składkowy i nieskładkowy,

   wymagany staż - oznacza 20 - dla kobiet i 25 - dla mężczyzn;
 z zastrzeżeniem ust. 12.
9. Staż ubezpieczonego, o którym mowa w ust. 8, określa się w pełnych latach,
  z tym że jeżeli ubezpieczony ma więcej niż 6 miesięcy tego stażu ponad pełne
  lata, staż ten zaokrągla się w górę.
10. Wiek ubezpieczonego, o którym mowa w ust. 8,  określa się w pełnych
  latach, z tym że jeżeli w dniu 31 grudnia 1998 r. ubezpieczony ma więcej niż
  6 miesięcy ponad wiek ustalony, to przyjmuje się pełne lata po zaokrągleniu
  w górę.
11. W przypadku gdy w momencie objęcia ubezpieczeniem po raz pierwszy,
  ubezpieczony nie ukończył 18 roku życia, we wzorze, o którym mowa w ust. 8,
  liczbę 18 zastępuje się faktycznym wiekiem, w którym powstał obowiązek
  ubezpieczenia.
12. Współczynnik, o którym mowa w ust. 8:
   1) zaokrągla się do setnych części procenta,
   2) nie może być wyższy od 100 %.
13. Wartość współczynnika, obliczonego na podstawie ust. 8, w zależności od
  płci, wieku ubezpieczonego oraz stażu ubezpieczeniowego w dniu 31 grudnia
  1998 r., przedstawiona jest w tabeli, stanowiącej załącznik do ustawy.
 
                                   Art. 175.
1. Ubezpieczeni oraz płatnicy składek zobowiązani są do przekazywania
  Zakładowi, w terminie i trybie ustalonym przez organ rentowy, dokumentacji
  umożliwiającej ustalenie kapitału początkowego nie później niż w ciągu 5 lat
  od wejścia w życie ustawy. Przepisy art. 115 ust. 1-3,  art. 116 ust. 5,
  art. 117, 121, 122 ust. 1, art. 123, 124 i 125  stosuje się odpowiednio.
2. Dla osób, które w dniu wejścia w życie ustawy nie pozostają w
  ubezpieczeniu, kapitał początkowy ustala się na ich udokumentowany wniosek.
3. Ustalenie kapitału początkowego następuje w formie decyzji organu
  rentowego w terminie 6 miesięcy od wyjaśnienia ostatniej okoliczności
  niezbędnej do obliczenia tego kapitału. Od decyzji organu rentowego
  przysługują osobie zainteresowanej środki odwoławcze określone w odrębnych
  przepisach.
4. Ponowne ustalenie wysokości kapitału początkowego następuje w
  okolicznościach określonych w art. 114.
5. Minister właściwy do spraw zabezpieczenia społecznego określi, w drodze
  rozporządzenia, szczegółowe zasady współpracy Zakładu z ubezpieczonymi i
  płatnikami składek w zakresie ustalania kapitału początkowego.
                                       
                                   Art. 176.
Podstawę wymiaru emerytury i renty w 1999 r. stanowi ustalona, w sposób
określony w art. 15 ust. 4 i 5, przeciętna podstawa wymiaru składki na
ubezpieczenie społeczne w okresie kolejnych 10 lat kalendarzowych wybranych
przez zainteresowanego z ostatnich 19 lat kalendarzowych, poprzedzających
bezpośrednio rok, w którym zgłoszono wniosek o emeryturę lub rentę, lub
wniosek o ponowne ustalenie wysokości tych świadczeń.
                                       
                                   Art. 177.
W dniu wejścia w życie ustawy kwota bazowa stanowi 100% przeciętnego
miesięcznego wynagrodzenia w II kwartale kalendarzowym 1998 r. i wynosi 1.220,
89 zł.
                                   Art. 178.
W okresie od dnia 1 stycznia 1999 r. do dnia 31 maja 1999 r. do przychodu, o
którym mowa w art. 104 ust. 8, nie wlicza się płaconej przez ubezpieczonego
składki z tytułu ubezpieczenia emerytalnego, rentowego i chorobowego.
                                   Art. 179.
Od 1 stycznia 1999 r. emerytury i renty przyznane od uposażeń osiągniętych
przed tą datą na podstawie przepisów o zaopatrzeniu emerytalnym osób, o
których mowa w art. 1 ust. 2, podlegają dodatkowej waloryzacji wskaźnikiem
104,3%.
   
                                   Art. 180.
1. Osoby, którym w dniu wejścia w życie ustawy przysługują emerytury, renty z
  tytułu niezdolności do pracy i renty rodzinne na podstawie:
   1) przepisów, o których mowa w art. 195,
   2) art. 19a ustawy z dnia 24 maja 1990 r. o zmianie niektórych przepisów o
     zaopatrzeniu emerytalnym (Dz.U. Nr 36, poz. 206, Nr 66, poz. 390 i Nr 92,
     poz. 540),
   3) ustawy z dnia 14 grudnia 1990 r. o rewaloryzacji emerytur i rent dla
     osób, które ukończyły 80 lat, oraz o zmianie niektórych przepisów o
     zaopatrzeniu emerytalnym (Dz.U. Nr 92, poz. 540)
 " zachowują prawo do tych świadczeń w wysokości ustalonej przed  dniem
  wejścia w życie ustawy, z zastrzeżeniem ust. 2-5 i z uwzględnieniem ust. 69.

2. Wysokość świadczeń dla osób wymienionych w ust. 1 pkt 1 i 3, które zgłoszą
  wniosek o przyznanie zwiększenia określonego w art. 56, oblicza się poprzez
  doliczenie tego zwiększenia do kwoty przysługującego świadczenia. Kwota
  emerytury lub renty wraz z tymi zwiększeniami nie może przekraczać 100%
  podstawy wymiaru. Przepisy art. 73 ust. 3 i 4 stosuje się odpowiednio.
3. Jeżeli osobie, o której mowa w ust. 2, przysługuje emerytura lub renta w
  kwocie świadczenia najniższego, zwiększenie, o którym mowa w art. 56,
  dolicza się przed podwyższeniem świadczenia do kwoty najniższej.
4. Do ustalenia wysokości oraz przy wypłacie rent rodzinnych przysługujących
  w dniu wejścia w życie ustawy przepisy art. 74 i 131 stosuje się
  odpowiednio.
5. Świadczenia, o których mowa w ust. 1 i 2, wypłaca się z Funduszu, z tym że
  koszty tych świadczeń - w części odpowiadającej części składkowej emerytury
  lub renty rolniczej, zwiększeniu z tytułu opłacania składek na ubezpieczenie
  społeczne rolników za cały udowodniony okres pracy w gospodarstwie rolnym, w
  tym również przypadający wcześniej niż 25 lat przed ustaleniem prawa do
  emerytury lub renty oraz podwyższeniu do kwoty najniższej emerytury lub
  renty - podlegają odpowiedniej refundacji z funduszu emerytalno-rentowego
  określonego w przepisach o ubezpieczeniu społecznym rolników.
6. Emerytury i renty, o których mowa w ust. 1, podlegają waloryzacji na
  zasadach określonych w ustawie.
7. W razie złożenia wniosku o ponowne ustalenie wysokości świadczenia:
   1) przez doliczenie nie uwzględnionych dotychczas w wymiarze świadczenia
     okresów składkowych lub nieskładkowych stosuje się art. 112 i 113,
   2) przez zmianę okresu, z którego podstawę wymiaru składki przyjmuje się
     jako podstawę wymiaru świadczenia, stosuje się odpowiednio art. 110 lub
     art. 111.
8. Do ustalenia wysokości świadczeń dla osób wymienionych w ust. 1 pkt 1,
  które zgłoszą wniosek o zastosowanie przeliczników do okresów pracy
  górniczej, stosuje się odpowiednio przepisy art. 51 lub 52.
9. W razie przyznania emerytury osobie, która wcześniej miała ustalone prawo
  do renty z tytułu niezdolności do pracy, przyjmuje się wszystkie okresy
  uwzględnione w decyzji o przyznaniu renty z tytułu niezdolności do pracy lub
  o ponownym ustaleniu jej wysokości.
                                   Art. 181.
Prawo do górniczej renty rodzinnej ustalonej na podstawie przepisów ustawy, o
której mowa w art. 195 pkt 6, zachowuje wdowa, która zawarła ponownie związek
małżeński przed dniem wejścia w życie niniejszej ustawy, jeżeli:
   1) wychowuje co najmniej jedno z dzieci, wnuków lub rodzeństwa, uprawnione
     do renty rodzinnej po zmarłym mężu,
   2) po dniu wejścia w życie niniejszej ustawy osiągnie wiek 50 lat życia
     albo stanie się niezdolna do pracy, jeżeli nie wychowuje co najmniej
     jednego z dzieci, wnuków lub rodzeństwa, uprawnionych do renty rodzinnej
     po zmarłym mężu.
                                       
                                   Art. 182.
Ubezpieczeni urodzeni po dniu 31 grudnia 1948 r., do których nie stosuje się
art. 46-50, zgłaszają wnioski o emeryturę bezpośrednio w organie rentowym.
 
                                   Art. 183.
1. Emerytura przyznana na wniosek osoby ubezpieczonej urodzonej po dniu 31
  grudnia 1948 r., z wyjątkiem ubezpieczonych, którzy pobrali emeryturę na
  podstawie przepisów art. 46 lub 50, o ile osoba ta nie była członkiem
  otwartego funduszu emerytalnego, zgłoszony w roku kalendarzowym 2009 wynosi:
   1) 80% emerytury obliczonej na podstawie art. 53 oraz
   2) 20% emerytury obliczonej na podstawie art. 26.
2. Emerytura przyznana na wniosek osoby ubezpieczonej, o której mowa w ust.
  1, zgłoszony w roku kalendarzowym 2010 wynosi:
   1) 70% emerytury obliczonej na podstawie art. 53 oraz
   2) 30% emerytury obliczonej na podstawie art. 26.
3. Emerytura przyznana na wniosek osoby ubezpieczonej, o której mowa w ust.
  1, zgłoszony w roku kalendarzowym 2011 wynosi:
   1) 55% emerytury obliczonej na podstawie art. 53 oraz
   2) 45% emerytury obliczonej na podstawie art. 26.
4. Emerytura przyznana na wniosek osoby ubezpieczonej, o której mowa w ust.
  1, zgłoszony w roku kalendarzowym 2012 wynosi:
   1) 35% emerytury obliczonej na podstawie art. 53 oraz
   2) 65% emerytury obliczonej na podstawie art. 26.
5. Emerytura przyznana na wniosek osoby ubezpieczonej, o której mowa w ust.
  1, zgłoszony w roku kalendarzowym 2013 wynosi:
   1) 20% emerytury obliczonej na podstawie art. 53 oraz
   2) 80% emerytury obliczonej na podstawie art. 26.
6. Do ponownego ustalenia wysokości emerytury, o której mowa w ust. 1-5, z
  tytułu podlegania ubezpieczeniom emerytalnemu i rentowym po dniu przyznania
  emerytury stosuje się art. 108.
                                   Art. 184.
1. Ubezpieczonym urodzonym po dniu 31 grudnia 1948 r. przysługuje emerytura
  po osiągnięciu wieku przewidzianego w art. 32-34, 39 i 40, jeżeli w dniu
  wejścia w życie ustawy osiągnęli:
   1) okres zatrudnienia w szczególnych warunkach lub w szczególnym
     charakterze wymaganym w przepisach dotychczasowych do nabycia prawa do
     emerytury w wieku niższym niż 60 lat - dla kobiet i 65 lat - dla
     mężczyzn, oraz
   2) okres składkowy i nieskładkowy, o którym mowa w art. 27.
2. Emerytura, o której mowa w ust. 1, przysługuje pod warunkiem
  nieprzystąpienia do otwartego funduszu emerytalnego oraz rozwiązania
  stosunku pracy - w przypadku ubezpieczonego będącego pracownikiem.
   
                                   Art. 185.
1. Przy ustalaniu wysokości emerytury dla osób nabywających prawo do
  emerytury w wieku określonym w art. 184 kapitał początkowy podlega
  przeliczeniu poprzez dodanie do okresów składkowych okresu równego różnicy
  pomiędzy wiekiem emerytalnym, o którym mowa w art. 24, a faktycznym wiekiem
  przejścia na emeryturę. Do przeliczonego kapitału początkowego stosuje się
  przepisy art. 173 ust. 3-6.
2. Okresy składkowe, o których mowa w ust. 1, ustala się z dokładnością do
  pełnego miesiąca.
                                       
                                   Art 186.
1.Rozpatrzeniu na podstawie ustawy podlegają wnioski:
   1) osób, które nie odpowiadały warunkom wymaganym do uzyskania prawa do
     emerytury lub renty na podstawie przepisów dotychczasowych, jeżeli osoby
     te odpowiadają warunkom do uzyskania świadczeń na podstawie ustawy,
   2) osób, które przedłożyły nowe dowody mające wpływ na prawo do świadczeń
     lub ich wysokość.
2. Przepisy ustawy stosuje się do wniosków o świadczenia zgłoszonych:
   1) począwszy od dnia wejścia w życie ustawy,
   2) przed dniem wejścia w życie ustawy, jeżeli choćby jeden z warunków do
     uzyskania prawa do świadczenia został spełniony, poczynając od tego dnia.
3. Do wniosków osób urodzonych przed dniem 1 stycznia 1949 r., które do dnia
  wejścia w życie ustawy nie zgłosiły wniosku o emeryturę, mimo że spełniły
  warunki do nabycia prawa do tego świadczenia - stosuje się przepisy ustaw i
  dekretu wymienionych w art. 195 dotyczące warunków nabycia prawa do
  emerytury, chyba że przepisy ustawy są dla tych osób korzystniejsze.
4. Prawo do emerytury określonej w art. 28 ust. 3 ustawy, o której mowa w
  art. 166, w brzmieniu obowiązującym do dnia wejścia w życie niniejszej
  ustawy, zachowuje poseł lub senator, który do dnia 31 grudnia 1997 r.
  spełnił warunki wymagane do jej przyznania.
 
                                   Art 187.
Orzekanie w sprawach niezdolności do pracy osób mających ustalone prawo do
renty na podstawie przepisów obowiązujących w dniu 31 sierpnia 1997 r., w
przypadkach gdy osoby te mają wyznaczone kontrolne badania stopnia ich
niezdolności do pracy, następuje przy zastosowaniu przepisów art. 12-14.
 
                                   Art. 188.
Potrąceń z tytułu zaległych składek na ubezpieczenie społeczne ubezpieczonego
będącego jednocześnie płatnikiem składek, za okres poprzedzający nabycie prawa
do pobieranej emerytury, renty z tytułu niezdolności do pracy albo renty
rodzinnej po tym ubezpieczonym, ustalonych przed dniem wejścia w życie ustawy,
dokonuje się na zasadach określonych w ustawie dla świadczeń wypłacanych w
kwocie zaliczkowej.
 
                                   Art. 189.
Do czasu wprowadzenia zewnętrznej wymienialności złotego świadczenia
przekazywane za granicę, na podstawie umów międzynarodowych, przelicza się ze
złotych na walutę obcą (wymienialną) według kursu tej waluty, obowiązującego w
dniu dokonywania przeliczenia przez organ rentowy.
 
                                   Art. 190.
1. Członków rodziny emeryta lub rencisty, odbywającego karę pozbawienia
  wolności na mocy orzeczenia sądu, którym wypłacano przysługujące emerytowi
  lub renciście świadczenia w całości lub w części, uznaje się począwszy od
  dnia wejścia w życie ustawy za osoby, o których mowa w art. 130 ust. 3 pkt
  2, bez konieczności ich wskazania przez osobę uprawnioną do świadczeń.
2. Osobom tym wypłaca się świadczenia określone ustawą, po uprzednim
  pouczeniu o okolicznościach, o których mowa w art. 138 ust. 2 pkt 1.
3. W razie wydania orzeczenia uniewinniającego lub umarzającego postępowanie
  emerytowi lub renciście wypłaca się, za cały okres pozbawienia wolności
  przypadający przed dniem wejścia w życie ustawy, część świadczenia, której
  wypłata była wstrzymana na podstawie art. 85 ust. 1 lub 4 ustawy wymienionej
  w art. 195 pkt 5.
 
                                   Art. 191.
1. Ponowne ustalenie wysokości świadczenia, przy uwzględnieniu nowych okresów
  składkowych, o których mowa w art. 6 ust. 2 pkt 8, następuje na wniosek
  zainteresowanego, z tym że świadczenia w podwyższonej wysokości wypłaca się
  od miesiąca, w którym zgłoszony został ten wniosek, i nie wcześniej niż od
  dnia wejścia w życie ustawy.
2. Do emerytur i rent podlegających zawieszeniu lub zmniejszeniu w związku z
  osiąganiem dochodów w 1998 r. stosuje się zamiast przepisów art. 103-106,
  przepisy art. 24 i 25 ustawy, o której mowa w art. 195 pkt 9.
3. Do potrąceń i egzekucji ze świadczeń pieniężnych określonych w ustawie,
  dokonywanych na podstawie przepisów dotychczasowych, począwszy od dnia
  wejścia w życie ustawy stosuje się przepisy art. 139-141, 143 i 144.
                                   Art. 192.
Ilekroć przepisy odsyłają do przepisów o zaopatrzeniu emerytalnym pracowników
i ich rodzin oraz o rewaloryzacji emerytur i rent, o zasadach ustalania
emerytur i rent oraz o zmianie niektórych ustaw, należy przez to rozumieć
odesłanie do przepisów o emeryturach i rentach z Funduszu Ubezpieczeń
Społecznych.
 
                                   Art. 193.
1. Zasiłek chorobowy, do którego prawo określone w przepisach wymienionych w
  art. 147, 149, art. 154, art. 195 pkt 2 i 3 powstało przed dniem wejścia w
  życie ustawy, wypłaca się w wysokości i na zasadach określonych w przepisach
  dotychczasowych za cały okres nieprzerwanej niezdolności do pracy z powodu
  choroby.
2. Przepis ust. 1 stosuje się do zasiłku wyrównawczego, macierzyńskiego,
  opiekuńczego i świadczenia rehabilitacyjnego.
3. Wysokość świadczenia rehabilitacyjnego przyznanego po zakończeniu
  pobierania zasiłku chorobowego ustalonego według dotychczasowych przepisów,
  ustala się z uwzględnieniem podstawy wymiaru zasiłku chorobowego ustalonej
  według dotychczasowych zasad.
                                       
                                   Art. 194.
Do czasu wydania przepisów wykonawczych przewidzianych w ustawie pozostają w
mocy przepisy wykonawcze wydane na podstawie ustaw i dekretu wymienionych w
art. 195, jeżeli nie są sprzeczne z przepisami niniejszej ustawy.
                                  Rozdział 3
                         Przepisy końcowe i uchylające
                                       
                                   Art. 195.
Tracą moc:
   1) art. 2 pkt 1 lit. a) i e), art. 3, art. 4 ust. 1 pkt 3 i ust. 6, art. 6
     pkt 1, art. 7 ust. 1, ust. 2 pkt 3 i ust. 3, art. 9, art. 10, art. 11,
     art. 12, art. 13, art. 17, art. 18, art. 19 pkt 1 i art. 20 ustawy z dnia
     27 września 1973 r. o zaopatrzeniu emerytalnym twórców i rodzin (Dz.U. z
     1983 r. Nr 31, poz. 145, z 1986 r. Nr 42, poz. 202,z 1989 r. Nr 35, poz.
     190, z 1990 r. Nr 36, poz. 206, z 1995 r. Nr 4, poz. 17, z 1996 r. Nr
     100, poz. 461 oraz z 1997 r. Nr 28, poz. 153),
   2) art. 6 ust. 1 pkt 4 i 7, ust. 2 pkt 3, art. 15-18, art. 24, art. 33 ust.
     1-3 i art. 41 ustawy z dnia 19 grudnia 1975 r. o ubezpieczeniu społecznym
     osób wykonujących pracę na podstawie umowy agencyjnej lub umowy zlecenia
     (Dz.U. z 1995 r. Nr 65, poz. 333 i Nr 128, poz. 617, z 1996 r. Nr 100,
     poz. 461 oraz z 1997 r. Nr 28, poz. 153),
   3) art. 1, 2, 3 pkt 3, 5 i 9, ust. 2 pkt 3 i ust. 3, art. 13-16, art. 1820,
art. 22, art. 25, art. 26, art. 28 dekretu z dnia 4 marca 1976 r. o
     ubezpieczeniu społecznym członków rolniczych spółdzielni produkcyjnych i
     spółdzielni kółek rolniczych oraz ich rodzin (Dz.U. z 1983 r. Nr 27, poz.
     135, z 1989 r. Nr 35, poz. 190, z 1990 r. Nr 36, poz. 206, z 1995 r. Nr
     4, poz. 17, z 1996 r. Nr 100, poz. 461 oraz z 1997 r. Nr 28, poz. 153),
   4) art. 5 pkt 4 i 7, art. 9, art. 11 ust. 1 pkt 3 i ust. 2, art. 12, art.
     15 ust. 2 i 3, art. 16, art. 17, art. 21, art. 29, art. 31 ustawy z dnia
     18 grudnia 1976 r. o ubezpieczeniu społecznym osób prowadzących
     działalność gospodarczą oraz ich rodzin (Dz.U. z 1989 r. Nr 46, poz. 250,
     z 1990 r. Nr 36, poz. 206, z 1991 r. Nr 104, poz. 450 i Nr 110, poz. 474,
     z 1995 r. Nr 4, poz. 17, z 1996 r. Nr 100, poz. 461 i Nr 124, poz. 585, z
     1997 r. Nr 28, poz. 153 oraz z 1998 r.  Nr 106, poz. 668),
   5) ustawa z dnia 14 grudnia 1982 r. o zaopatrzeniu emerytalnym pracowników
     i ich rodzin (Dz.U. Nr 40, poz. 267, z 1984 r. Nr 52, poz. 268 i 270, z
     1986 r. Nr 1, poz.1, z 1989 r. Nr 35, poz. 190 i 192, z 1990 r. Nr 10,
     poz. 58 i 61, Nr 36, poz. 206, Nr 66, poz. 390 i Nr 87, poz. 506, z 1991
     r. Nr 7, poz. 24, Nr 80, poz. 350 i Nr 94, poz. 422, z 1992 r. Nr 21,
     poz. 84 i Nr 64, poz. 321, z 1994 r. Nr 74, poz. 339 i Nr 108, poz. 516,
     z 1995 r. Nr 4, poz.17, z 1996 r. Nr 100, poz. 461, Nr 136, poz. 636 i Nr
     147, poz. 687, z 1997 r. Nr 28, poz. 153, Nr 93, poz. 569 i Nr 111, poz.
     725 oraz z 1998 r. Nr 106, poz. 668 i Nr 117, poz. 756),
   6) ustawa z dnia 1 lutego 1983 r. o zaopatrzeniu emerytalnym górników i ich
     rodzin (Dz.U. z 1995 r. Nr 30, poz. 154, z 1997 r. Nr 28, poz. 153 oraz z
     1998 r. Nr 74, poz. 473),
   7) ustawa z dnia 28 kwietnia 1983 r. o zaopatrzeniu emerytalnym pracowników
     kolejowych i ich rodzin (Dz.U. Nr 23, poz. 99, z 1985 r. Nr 20, poz. 85,
     z 1990 r. Nr 36, poz. 206, z 1997 r. Nr 43, poz. 272 oraz z 1998 r. Nr
     66, poz. 431),
   8) art. 7 ust. 1 pkt 4 i 7, ust. 2 pkt 3, art. 11, art. 12 pkt 3, art. 17,
     art. 21, art. 22 , art. 24, art. 25, art. 33, art. 34, art. 36 i art. 37
     ustawy z dnia 17 maja 1989 r. o ubezpieczeniu społecznym duchownych
     (Dz.U. Nr 29, poz. 156, z 1990 r. Nr 36, poz. 206, z 1991 r. Nr 104, poz.
     450, z 1995 r. Nr 4, poz. 17, z 1996 r. Nr 100, poz. 461 oraz z 1997 r.
     Nr 28, poz. 153),
   9) ustawa z dnia 7 października 1991 r. o rewaloryzacji emerytur i rent, o
     zasadach ustalania emerytur i rent oraz o zmianie niektórych ustaw (Dz.U.
     Nr 104, poz. 450, z 1992 r. Nr 21, poz. 84, z 1993 r. Nr 127, poz. 583 i
     Nr 129, poz. 602, z 1994 r. Nr 84, poz. 385, z 1995 r. Nr 4, poz.17, Nr
     95, poz. 473 i Nr 138, poz. 681, z 1996 r. Nr 87, poz. 395, Nr 100, poz.
     461, Nr 136, poz. 636 i Nr 147, poz. 687, z 1997 r. Nr 30, poz. 164, Nr
     106, poz. 676, Nr 111, poz. 725 i Nr 141, poz. 943 oraz z 1998 r. Nr 55,
     poz. 351),
  10) art. 2-4 ustawy z dnia 30 czerwca 1994 r. o zmianie ustawy o
     zaopatrzeniu emerytalnym górników i ich rodzin oraz o zmianie niektórych
     innych ustaw (Dz.U. Nr 84, poz. 385),
  11) ustawa z dnia 25 października 1996 r. o waloryzacji emerytur i rent
     oraz o zmianie niektórych ustaw (Dz.U. Nr 136, poz. 636).
                                       
                                   Art. 196.
Ustawa wchodzi w życie z dniem 1 stycznia 1999 r., z tym że art. 182 wchodzi w
życie z dniem 1 stycznia 2004 r.
                                       
                                       
                                       
