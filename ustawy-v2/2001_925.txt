



Dz.U. z 2001 r. Nr 85, poz. 925
                                        
                                        
                                 
       
                                     USTAWA
                             z dnia 20 lipca 2001 r.
                                        
      o zmianie ustawy o dyscyplinie wojskowej oraz niektórych innych ustaw
                                     Art. 1.
W ustawie z dnia 4 września 1997 r. o dyscyplinie wojskowej (Dz.U. Nr 141, poz.
944,
i  Nr 160, poz. 1083 oraz z 2000 r. Nr 48, poz. 553) wprowadza się następujące
zmiany:
1) w art. 2 ust. 2 otrzymuje brzmienie:
   "2. Dyscyplina wojskowa zobowiązuje żołnierza do przestrzegania przepisów
     prawa dotyczących służby wojskowej lub innych przepisów prawa
     przewidujących odpowiedzialność dyscyplinarną na zasadach i w trybie
     określonych w ustawie oraz do wykonywania rozkazów i decyzji wydanych w
     sprawach służbowych.";
2) w art. 3:
   a) pkt 2 otrzymuje brzmienie:
     "2) przełożony - żołnierza lub osobę nie będącą żołnierzem, którym na mocy
       przepisu prawa, rozkazu lub decyzji podporządkowano żołnierza,",
   b) dodaje się pkt 3a w brzmieniu:
     "3a) wyższy przełożony dyscyplinarny - przełożonego dyscyplinarnego,
       którego przepisy ustawy upoważniają do rozpoznawania odwołania
       wniesionego od orzeczenia, decyzji lub postanowienia przełożonego
       dyscyplinarnego albo orzeczenia organu wojskowego uprawnionego do
       wymierzenia kary dyscyplinarnej, wydanych w pierwszej instancji, oraz do
       podejmowania innych czynności w sprawach dyscyplinarnych,",
   c) pkt 5 otrzymuje brzmienie:
     "5) ukaranie - wymierzenie kary dyscyplinarnej, w tym z warunkowym
       zawieszeniem jej wykonania oraz zastosowanie środka dyscyplinarnego,",
   d) pkt 6 otrzymuje brzmienie:
     "6) przewinienie dyscyplinarne - naruszenie, w wyniku działania lub
       zaniechania działania, przepisu prawa dotyczącego służby wojskowej lub
       innego przepisu prawa przewidującego odpowiedzialność dyscyplinarną na
       zasadach i w trybie określonych w ustawie albo rozkazu lub decyzji
       wydanych w sprawach służbowych, które nie jest przestępstwem lub
       wykroczeniem albo przestępstwem skarbowym lub wykroczeniem skarbowym,",
   e) pkt 9 otrzymuje brzmienie:
     "9) organ orzekający - przełożonego dyscyplinarnego, organ wojskowy
       uprawniony do wymierzenia kary dyscyplinarnej lub sąd wojskowy,",
   f) pkt 10 otrzymuje brzmienie:
     "10) organ odwoławczy - wyższego przełożonego dyscyplinarnego lub sąd
       wojskowy uprawnionych do rozpatrzenia odwołania od orzeczenia, decyzji
       lub postanowienia przełożonego dyscyplinarnego, orzeczenia organu
       wojskowego uprawnionego do wymierzenia kary dyscyplinarnej albo
       orzeczenia sądu wojskowego.";
3) w art. 4:
   a) w ust. 1 wyrazy "ust. 2 i 3" zastępuje się wyrazami "ust. 3",
   b) skreśla się ust. 2;
4) w art. 5:
   a) w ust. 1:
     - pkt 1 otrzymuje brzmienie:
        "1) Minister Obrony Narodowej - w stosunku do wszystkich żołnierzy,",
     - pkt 3 i 4 otrzymują brzmienie:
        "3) Szef Sztabu Generalnego - w stosunku do podporządkowanych mu
         żołnierzy,
        4) przełożony zajmujący stanowisko służbowe dowódcy nie niższe niż
         stanowisko dowódcy plutonu lub równorzędne - w stosunku do
         podporządkowanych mu żołnierzy.",
     - skreśla się pkt 5 i 6,
   b) skreśla się ust. 2,
   c) ust. 3 otrzymuje brzmienie:
     "3. Minister Obrony Narodowej określi, w drodze rozporządzenia,
       równorzędne stanowiska służbowe, o których mowa w ust. 1 pkt 4, z
       uwzględnieniem odpowiedniości stanowisk służbowych, wynikającej z
       wewnętrznej organizacji Ministerstwa Obrony Narodowej, jednostek
       organizacyjnych podporządkowanych Ministrowi Obrony Narodowej lub przez
       niego nadzorowanych oraz przedsiębiorstw państwowych, dla których jest
       on organem założycielskim.";
5) w art. 8 ust. 3 i 4 otrzymują brzmienie:
   "3. Nagrody rzeczowej udziela się w postaci przedmiotu, którego wartość nie
     może być wyższa od dwukrotnego najniższego uposażenia zasadniczego
     żołnierza zawodowego, obowiązującego w dniu udzielenia tej nagrody.
   4. Nagrody pieniężnej udziela się w wysokości, która nie może być wyższa od
     dwukrotnego uposażenia zasadniczego ostatnio otrzymanego przez
     wyróżnionego żołnierza.";
6) w art. 10:
   a) ust. 1 otrzymuje brzmienie:
     "1. Udzielenie żołnierzowi wyróżnienia i wyrażenie mu uznania stwierdza
       się w rozkazie dziennym lub specjalnym albo w decyzji.",
   b) dodaje się ust. 3 w brzmieniu:
     "3. Żołnierz, któremu nadano tytuł honorowy, jest uprawniony do noszenia
       odznaki tego tytułu, z zastrzeżeniem art. 29b.";
7) w art. 12:
   a) dotychczasową treść oznacza się jako ust. 1,
   b) w ust. 1 pkt 3 otrzymuje brzmienie:
     "3) szczegółowe warunki i tryb udzielania żołnierzom wyróżnień oraz
       wyrażania im uznania, z zastrzeżeniem ust. 2,",
   c) dodaje się ust. 2 w brzmieniu:
     "2. Szczegółowe warunki i tryb udzielania żołnierzom wyróżnienia w postaci
       nagrody pieniężnej określają odrębne przepisy.";
8) w art. 15 ust. 3 otrzymuje brzmienie:
   "3. Żołnierze pełniący służbę w pododdziale lub oddziale, któremu nadano
     tytuł honorowy, są uprawnieni do noszenia odznaki tego tytułu, z
     zastrzeżeniem art. 29b.";
9) w art. 18 w ust. 1:
   a) pkt 1 otrzymuje brzmienie:
     "1) czyny, za które, w myśl odrębnych przepisów, właściwe organy są
       uprawnione do nakładania kar porządkowych lub wymierzania kar
       pieniężnych, jeżeli właściwy organ wystąpił do dowódcy jednostki
       wojskowej z wnioskiem o ukaranie dyscyplinarne,",
   b) pkt 3 otrzymuje brzmienie:
     "3) czyny o znamionach przestępstwa lub wykroczenia albo przestępstwa
       skarbowego lub wykroczenia skarbowego, jeżeli sąd lub prokurator albo
       inny organ uprawniony do orzekania w tych sprawach wystąpił do dowódcy
       jednostki wojskowej z wnioskiem o ukaranie dyscyplinarne, w wypadkach
       przewidzianych w odrębnych przepisach.";
10) w art. 20 skreśla się ust. 2;
11) w art. 25 ust. 2 otrzymuje brzmienie:
   "2. Karę aresztu koszarowego można wymierzyć za czyny, o których mowa w art.
     18 ust. 1, oraz za przewinienie dyscyplinarne popełnione w czasie
     odbywania kary zakazu opuszczania wyznaczonego miejsca przebywania lub w
     ciągu trzech miesięcy od dnia jej odbycia, a także w warunkach, o których
     mowa w art. 31 ust. 2.";
12) w art. 26 ust. 2 i 3 otrzymują brzmienie:
   "2. Karę aresztu izolacyjnego można wymierzyć za czyny, o których mowa w
     art. 18 ust. 1, oraz za przewinienie dyscyplinarne popełnione w czasie
     odbywania kary zakazu opuszczania wyznaczonego miejsca przebywania lub
     odbywania kary aresztu koszarowego albo w ciągu trzech miesięcy od dnia
     odbycia jednej z tych kar, a także w warunkach, o których mowa w art. 31
     ust. 2.
   3. W czasie odbywania kary, o której mowa w ust. 1, ukarany przebywa w
     wojskowym areszcie dyscyplinarnym, a ponadto ma obowiązek wykonywać pod
     kontrolą dodatkowe zadania służbowe na rzecz jednostki wojskowej,
     określone przez przełożonego, w wymiarze do 6 godzin dziennie.";
13) w art. 27 w ust. 2 i w art. 28 w ust. 2 wyrazy "art. 18 ust. 1" zastępuje
  się wyrazami "art. 18 ust. 1 pkt 2 i 3";
14) w art. 29:
   a) w ust. 1:
     - po pkt 2 dodaje się pkt 2a i 2b w brzmieniu:
        "2a) zobowiązanie do wykonania dodatkowych zadań służbowych,
        2b) pozbawienie prawa do noszenia odznaki tytułu honorowego,",
     - pkt 3 otrzymuje brzmienie:
        "3) podanie informacji o ukaraniu do wiadomości innych osób.",
   b) ust. 2 otrzymuje brzmienie:
     "2. Środek dyscyplinarny można zastosować samoistnie albo obok kary
       dyscyplinarnej, z zastrzeżeniem art. 29a ust. 2 pkt 2.";
15) po art. 29 dodaje się art. 29a i 29b w brzmieniu:
      "Art. 29a. 1. Środek dyscyplinarny zobowiązania do wykonania dodatkowych
             zadań służbowych stosuje się na okres od trzech do siedmiu dni.
         2. Środek dyscyplinarny, o którym mowa w ust. 1:
           1) oznacza obowiązek wykonywania przez ukaranego w czasie wolnym od
             zajęć służbowych zadań służbowych na rzecz jednostki wojskowej
             określonych przez przełożonego dyscyplinarnego w wymiarze do trzech
             godzin dziennie,
           2) można zastosować obok kary dyscyplinarnej wymienionej w art. 22
             ust. 1 pkt 1-3 oraz 7 i 9.
     Art. 29b. Środek dyscyplinarny pozbawienia prawa do noszenia odznaki
           tytułu honorowego obejmuje utratę prawa do noszenia odznaki tytułu
           honorowego, o którym mowa w art. 10 ust. 3 lub art. 15 ust. 3, w
           okresie od dnia uprawomocnienia się orzeczenia o ukaraniu do dnia
           zatarcia ukarania.";
16) w art. 30 ust. 1 otrzymuje brzmienie:
     "1. Organ orzekający wymierza karę dyscyplinarną według swojego uznania, w
       granicach przewidzianych ustawą, uwzględniając stopień winy, stopień
       szkodliwości przewinienia dyscyplinarnego dla służby wojskowej oraz cele
       zapobiegawcze i wychowawcze, które kara ma osiągnąć w stosunku do
       żołnierza.";
17) art. 32 i 33 otrzymują brzmienie:
     "Art. 32. Postępowania dyscyplinarnego nie wszczyna się, jeżeli
           okoliczności sprawy nie budzą wątpliwości i jest wystarczające
           zwrócenie żołnierzowi uwagi albo przeprowadzenie z nim rozmowy
           ostrzegawczej.
     Art. 33. Organ orzekający może odstąpić od ukarania, jeżeli stopień winy
           lub stopień szkodliwości przewinienia dyscyplinarnego dla służby
           wojskowej nie jest znaczny, a właściwości i warunki osobiste
           żołnierza oraz dotychczasowy przebieg jego służby uzasadniają
           przypuszczenie, że pomimo odstąpienia od ukarania będzie on
           przestrzegał dyscypliny wojskowej.";
18) art. 35 i 36 otrzymują brzmienie:
     "Art. 35. Warunkowe zawieszenie wykonania wymierzonej kary dyscyplinarnej
           następuje na okres próby, który wynosi od miesiąca do trzech i
           biegnie od dnia, w którym orzeczenie stało się prawomocne.
     Art. 36. Organ orzekający może zarządzić wykonanie wymierzonej kary
           dyscyplinarnej, które zostało zawieszone, jeżeli żołnierz w okresie
           próby uchyla się od spełnienia obowiązku wynikającego z
           zastosowanego środka dyscyplinarnego, o którym mowa w art. 29 ust. 1
           pkt 1-2b, albo popełnia przewinienie dyscyplinarne.";
19) w dziale III tytuł rozdziału 2 otrzymuje brzmienie: "Osadzenie w izbie
  zatrzymań i zawieszenie w czynnościach służbowych";
20) art. 38 otrzymuje brzmienie:
      "Art. 38. 1. Przełożony dyscyplinarny może podjąć decyzję o osadzeniu w
             izbie zatrzymań żołnierza będącego w stanie nietrzeźwości w
             obiekcie zajmowanym przez organ wojskowy, a także w rejonie
             obiektów koszarowych lub zakwaterowania przejściowego jednostki
             wojskowej albo w innym miejscu wykonywania zadań służbowych lub w
             miejscu publicznym, który zachowaniem swoim daje powód do
             zgorszenia, znajduje się w okolicznościach zagrażających jego
             zdrowiu lub życiu albo zagraża zdrowiu lub życiu innej osoby.
         2. Przełożony dyscyplinarny może podjąć decyzję o doprowadzeniu
           żołnierza, o którym mowa w ust. 1, do miejsca zamieszkania lub
           zakwaterowania.
         3. Żołnierza osadzonego w izbie zatrzymań zwalnia się niezwłocznie po
           wytrzeźwieniu, nie później niż z upływem dwudziestu czterech godzin
           od chwili osadzenia.
         4. Uprawnienia, o których mowa w ust. 1 i 2, przysługują również
           Żandarmerii Wojskowej i wojskowym organom porządkowym.
         5. Żołnierzowi osadzonemu w izbie zatrzymań w warunkach, o których
           mowa w ust. 1, przysługuje zażalenie do wojskowego sądu
           garnizonowego. W zażaleniu żołnierz może się domagać zbadania
           zasadności i legalności osadzenia jak również decyzji o osadzeniu
           oraz prawidłowości jej wykonania.
         6. Termin do wniesienia zażalenia wynosi siedem dni od dnia osadzenia.
           Do rozpoznania zażalenia jest właściwy, bez względu na stopień
           wojskowy żołnierza, wojskowy sąd garnizonowy miejsca osadzenia;
           przepisy Kodeksu postępowania karnego stosuje się.
         7. W przypadku stwierdzenia bezzasadności lub nielegalności osadzenia
           albo poważnych nieprawidłowości związanych z wykonaniem osadzenia
           sąd powiadamia o tym prokuratora i organ przełożony wobec organu,
           który wydał decyzję o osadzeniu lub wykonywał osadzenie.
         8. Minister Obrony Narodowej w porozumieniu z ministrem właściwym do
           spraw zdrowia i Ministrem Sprawiedliwości, odpowiednio do ich
           właściwości, określi, w drodze rozporządzenia, warunki i tryb
           osadzania żołnierza, o którym mowa w ust. 1, w izbie zatrzymań,
           sposób postępowania z osadzonym żołnierzem oraz organizację
           osadzania żołnierzy w izbach zatrzymań, z uwzględnieniem właściwości
           organów wojskowych do podejmowania decyzji o osadzeniu żołnierza w
           izbie zatrzymań i trybu podejmowania tej decyzji, trybu
           doprowadzania do izby zatrzymań żołnierza, w stosunku do którego
           została wydana decyzja o osadzeniu w izbie zatrzymań, warunków
           przyjęcia żołnierza doprowadzonego do izby zatrzymań i postępowania
           w razie jego nieprzyjęcia do izby zatrzymań, składu obsługi izby
           zatrzymań, czynności dokonywanych przez obsługę wobec osadzonych
           żołnierzy i sposobu ich dokumentowania, a także rodzajów pomieszczeń
           wydzielanych w izbach zatrzymań dla osadzonych żołnierzy i
           niezbędnego wyposażenia tych izb.";
21) w art. 39:
   a) ust. 4 otrzymuje brzmienie:
     "4. Przełożony dyscyplinarny, o którym mowa w ust. 1, w szczególnie
       uzasadnionych wypadkach może podjąć decyzję o przedłużeniu okresu
       zawieszenia żołnierza w czynnościach służbowych do trzech miesięcy.",
   b) ust. 6 otrzymuje brzmienie:
     "6. Minister Obrony Narodowej określi, w drodze rozporządzenia,
       szczegółowy tryb postępowania w sprawach zawieszania żołnierzy w
       czynnościach służbowych, z uwzględnieniem postępowania przełożonego
       dyscyplinarnego przed podjęciem decyzji o zawieszeniu żołnierza w
       czynnościach służbowych, elementów decyzji wydawanych w sprawach
       zawieszania żołnierzy w czynnościach służbowych, sposobu i terminu ich
       doręczania żołnierzom oraz zawiadamiania właściwych przełożonych,
       organów wojskowych i zainteresowanych osób, a także czynności
       dokonywanych w postępowaniu odwoławczym i ich terminów, jak również
       obiegu dokumentów i sposobu ich przechowywania w tym postępowaniu.";
22) art. 40-42 otrzymują brzmienie:
     "Art. 40. Decyzje o zawieszeniu w czynnościach służbowych i o przedłużeniu
           okresu zawieszenia w czynnościach służbowych doręcza się żołnierzowi
           niezwłocznie na piśmie wraz z uzasadnieniem oraz poucza się go o
           prawie, terminie i trybie wniesienia odwołania.
       Art. 41. 1. Od decyzji o zawieszeniu w czynnościach służbowych i o
              przedłużeniu okresu zawieszenia w czynnościach służbowych
              żołnierzowi przysługuje odwołanie.
         2. Wniesienie odwołania nie wstrzymuje wykonania decyzji o zawieszeniu
           żołnierza w czynnościach służbowych i przedłużeniu okresu
           zawieszenia żołnierza w czynnościach służbowych.
       Art. 42. 1. Odwołanie od decyzji o zawieszeniu żołnierza w czynnościach
              służbowych i o przedłużeniu okresu zawieszenia żołnierza w
              czynnościach służbowych rozpoznaje wyższy przełożony
              dyscyplinarny, z zastrzeżeniem ust. 2.
         2. Odwołanie od decyzji o zawieszeniu żołnierza w czynnościach
           służbowych oraz o przedłużeniu okresu zawieszenia żołnierza w
           czynnościach służbowych, wydanych przez Ministra Obrony Narodowej,
           rozpoznaje wojskowy sąd garnizonowy.
         3. W sprawach, o których mowa w ust. 2, bez względu na stopień
           wojskowy żołnierza, orzeka wojskowy sąd garnizonowy obejmujący swoją
           właściwością jednostkę wojskową, w której żołnierz pełnił służbę w
           chwili wydania decyzji przez Ministra Obrony Narodowej.
         4. Organ odwoławczy rozpoznaje odwołanie niezwłocznie.";
23) art. 43 i 44 skreśla się;
24) w art. 45 skreśla się wyrazy "art. 38 ust. 1 i 4 oraz";
25) w art. 46:
   a) po ust. 1 dodaje się ust. 1a w brzmieniu:
     "1a. W wypadkach określonych w ustawie postępowanie dyscyplinarne można
       ograniczyć do postępowania przed organem orzekającym w pierwszej
       instancji i przed organem odwoławczym.",
   b) ust. 2 otrzymuje brzmienie:
     "2. Postępowanie dyscyplinarne jest jawne wyłącznie dla jego uczestników,
       chyba że przepis ustawy stanowi inaczej.";
26) w art. 47:
   a) ust. 1-3 otrzymują brzmienie:
     "1. W postępowaniu dyscyplinarnym uczestniczy rzecznik dyscyplinarny.
      2. Rzeczników dyscyplinarnych wyznacza, spośród żołnierzy zawodowych, na
       okres trzech lat,  przełożony dyscyplinarny zajmujący stanowisko
       służbowe co najmniej dowódcy jednostki wojskowej.
      3. Przełożony dyscyplinarny, o którym mowa w ust. 2, może wyznaczyć
       żołnierza zawodowego, za jego pisemną zgodą, do pełnienia funkcji
       rzecznika dyscyplinarnego na kolejne trzy lata.",
   b) w ust. 4 pkt 3 otrzymuje brzmienie:
     "3) otrzymania w opinii okresowej, oceny ogólnej niższej od dobrej,";
27) po art. 47 dodaje się art. 47a w brzmieniu:
    "Art. 47a. Z tytułu pełnienia funkcji rzecznika dyscyplinarnego żołnierzowi
           zawodowemu przysługuje miesięczne dodatkowe wynagrodzenie,
           przewidziane wyłącznie w niniejszej ustawie.";
28) art. 48 otrzymuje brzmienie:
     "Art. 48. Minister Obrony Narodowej określi, w drodze rozporządzenia,
           przełożonych dyscyplinarnych uprawnionych do wyznaczania rzeczników
           dyscyplinarnych oraz wymagania, jakie powinien spełniać rzecznik
           dyscyplinarny, a także warunki i tryb przyznawania i wypłacania
           dodatkowego wynagrodzenia przysługującego rzecznikom dyscyplinarnym
           oraz wysokość i termin płatności tego wynagrodzenia, z
           uwzględnieniem zwiększenia obowiązków służbowych związanych z
           pełnioną funkcją rzecznika dyscyplinarnego oraz ilości prowadzonych
           spraw i stopnia ich skomplikowania.";
29) w art. 49:
   a) w ust. 1 pkt 4 otrzymuje brzmienie:
     "4) został pokrzywdzony czynem, którego dotyczy postępowanie
       dyscyplinarne.",
   b) po ust. 1 dodaje się ust. 1a  i 1b w brzmieniu:
     "1a. Przełożony dyscyplinarny i wyższy przełożony dyscyplinarny podlega
       wyłączeniu z urzędu także wtedy, gdy brał udział w sprawie jako rzecznik
       dyscyplinarny albo przełożony dyscyplinarny.
     1b. Rzecznik dyscyplinarny podlega wyłączeniu z urzędu także wtedy, gdy:
         1) jest podwładnym żołnierza objętego postępowaniem dyscyplinarnym,
         2) brał udział w sprawie jako przełożony dyscyplinarny.",
   c) ust. 4 otrzymuje brzmienie:
     "4. O wyłączeniu, o którym mowa w ust. 2, rozstrzyga organ odwoławczy.",
   d) w ust. 5 skreśla się wyrazy "art. 38 ust. 1-4 oraz";
30) w art. 50:
   a) w ust. 1 wyrazy "art. 49 ust. 1 i 2" zastępuje się wyrazami "art. 49 ust.
     1, 1a lub 2",
   b) ust. 3 otrzymuje brzmienie:
     "3. W razie wyłączenia, na podstawie przepisów art. 49 ust. 1, 1b lub 2,
       rzecznika dyscyplinarnego, czynności w postępowaniu dyscyplinarnym
       przejmuje inny rzecznik dyscyplinarny.";
31) w art. 51 ust. 2 i 3 otrzymują brzmienie:
   "2. Prokurator wojskowy, który wszczął lub przejął postępowanie
     dyscyplinarne na podstawie przepisu ust. 1, występuje do wojskowego sądu
     garnizonowego z wnioskiem o ukaranie albo wydanie orzeczenia, o którym
     mowa w art. 74 pkt 1, 2 lub 3.
   3. Wojskowy sąd garnizonowy rozpoznając wniosek prokuratora wojskowego, o
     którym mowa w ust. 2, może wydać orzeczenie, o którym mowa w art. 74 pkt
     1, 2 lub 3, albo orzeczenie o ukaraniu, z zastrzeżeniem art. 22 ust. 2.";
32) w art. 54:
   a) w ust. 1 skreśla się wyrazy "ust. 1",
   b) w ust. 2 w pkt 3 po wyrazach "na wniosek" dodaje się wyrazy "Żandarmerii
     Wojskowej lub";
33) art. 55 otrzymuje brzmienie:
      "Art. 55. 1. Minister Obrony Narodowej może wszcząć postępowanie
             dyscyplinarne w stosunku do każdego żołnierza.
         2. Przełożony dyscyplinarny może wszcząć postępowanie dyscyplinarne w
           stosunku do podporządkowanego mu żołnierza, z wyjątkiem swojego
           zastępcy.
         3. Postępowanie dyscyplinarne w związku z czynem określonym w art. 18
           ust. 1 wszczyna dowódca jednostki wojskowej lub na jego polecenie
           albo wniosek inny przełożony dyscyplinarny.
          4. Przełożony dyscyplinarny bada z urzędu swoją właściwość na każdym
           etapie postępowania dyscyplinarnego, a w razie stwierdzenia swej
           niewłaściwości przekazuje sprawę właściwemu przełożonemu
           dyscyplinarnemu.";
34) po art. 55 dodaje się art. 55a- 55c w brzmieniu:
      "Art. 55a. 1. Postępowania dyscyplinarnego nie wszczyna się, jeżeli:
           1) czynu nie popełniono albo brak jest danych dostatecznie
             uzasadniających przypuszczenie jego popełnienia,
           2) czyn nie nosi cech przewinienia dyscyplinarnego,
           3) czyn nie zawiera znamion naruszenia prawa, o których mowa w art.
             18 ust. 1 pkt 2,
           4) żołnierzowi będącemu sprawcą czynu lub osobą współdziałającą, o
             których mowa w art. 19 ust. 1 lub 2, nie można przypisać winy albo
             zachodzi inna okoliczność wyłączająca odpowiedzialność
             dyscyplinarną, także z mocy odrębnych przepisów,
           5) uznaje się za wystarczające zastosowanie środków, o których mowa
             w art. 32,
           6) zachodzą okoliczności wyłączające ukaranie dyscyplinarne, o
             których mowa w art. 37 ust. 1, 3 lub 4 albo w innych przepisach,
           7) możliwość przeprowadzenia postępowania dyscyplinarnego jest
             wyłączona, gdyż:
             a) żołnierz, który miałby być nim objęty zmarł,
             b) postępowanie dyscyplinarne co do tego samego czynu tego samego
               żołnierza zostało prawomocnie zakończone albo wcześniej wszczęte
               toczy się,
             c) w sprawie o czyn, o którym mowa w art. 18 ust. 1 pkt 1 lub 3,
               brak jest wniosku uprawnionego organu o ukaranie dyscyplinarne.
         2. Po wszczęciu postępowania dyscyplinarnego, w razie stwierdzenia
           okoliczności, o której mowa w ust. 1 w:
           1) pkt 1-4 - wydaje się orzeczenie o uniewinnieniu,
           2) pkt 5-7 - wydaje się orzeczenie o umorzeniu tego postępowania.
      Art. 55b. 1. Do odmowy wszczęcia postępowania dyscyplinarnego na wniosek,
             o którym mowa w art. 54 ust. 3, stosuje się odpowiednio art. 49
             ust. 1-4, art. 50 ust. 1 i 2, art. 51 ust. 1 i 4 oraz art. 55 ust.
             1 i 2.
         2. Odmowa wszczęcia postępowania dyscyplinarnego następuje w formie
           postanowienia.
         3. Osobom, o których mowa w art. 54 ust. 3, doręcza się odpis
           postanowienia o odmowie wszczęcia postępowania dyscyplinarnego wraz
           z uzasadnieniem oraz poucza się ich o prawie, terminie i trybie
           wniesienia odwołania.
      Art. 55c. 1. Od postanowienia o odmowie wszczęcia postępowania
             dyscyplinarnego osobom, o których mowa w art. 54 ust. 3,
             przysługuje odwołanie.
         2. W sprawach odwołania od postanowienia o odmowie wszczęcia
           postępowania dyscyplinarnego, w tym wydanego przez prokuratora
           wojskowego na podstawie art. 51 ust. 1, stosuje się odpowiednio art.
           56, 58, 77, 80-83 i 86.
         3. Postanowienie organu odwoławczego wraz z uzasadnieniem, wydane po
           rozpatrzeniu odwołania od postanowienia o odmowie wszczęcia
           postępowania dyscyplinarnego, doręcza się osobom, o których mowa w
           art. 54 ust. 3, oraz w wypadku, o którym mowa w art. 50 ust. 1 albo
           art. 51 ust. 1, przełożonemu dyscyplinarnemu albo Ministrowi Obrony
           Narodowej.";
35) w art. 56 ust. 1 otrzymuje brzmienie:
   "1. W kwestiach nie uregulowanych w ustawie w sprawach o przewinienia
     dyscyplinarne w postępowaniu przed sądem wojskowym stosuje się odpowiednio
     przepisy Kodeksu postępowania karnego o postępowaniu uproszczonym, z
     wyjątkiem art. 469-471 oraz art. 483.";
36) art. 57 otrzymuje brzmienie:
      "Art. 57. 1. Przełożony dyscyplinarny lub organ wojskowy uprawniony do
             wymierzenia kary dyscyplinarnej orzeka podczas raportu
             dyscyplinarnego, z zastrzeżeniem ust. 2.
         2. W wypadku, gdy zebrany materiał to uzasadnia, orzeczenie o
           uniewinnieniu lub umorzeniu postępowania dyscyplinarnego można wydać
           bez przeprowadzenia raportu dyscyplinarnego.
         3. W wypadku, o którym mowa w ust. 2, o treści orzeczenia zawiadamia
           się na piśmie osoby uprawnione do złożenia odwołania, o których mowa
           w art. 76 ust. 1-2a, pouczając je o prawie oraz terminie złożenia
           wniosku o sporządzenie na piśmie i doręczenie uzasadnienia
           orzeczenia, a także o prawie, terminie i trybie wniesienia
           odwołania.";
37) art. 59 otrzymuje brzmienie:
      "Art. 59. 1. Przełożony dyscyplinarny orzeka w pierwszej instancji we
             wszystkich sprawach dyscyplinarnych, z zastrzeżeniem ust. 2 pkt 25
i ust. 3.
         2. Kary dyscyplinarne, o których mowa w art. 22 ust. 1, mogą
           wymierzać:
           1) wymienione w pkt 1-5 - każdy przełożony dyscyplinarny,
           2) wymienioną w pkt 6 - wojskowy sąd garnizonowy, na wniosek dowódcy
             jednostki wojskowej,
           3) wymienione w pkt 7 i 9 - przełożony dyscyplinarny zajmujący
             stanowisko służbowe nie niższe niż dowódcy jednostki wojskowej,
           4) wymienioną w pkt 8 - przełożony dyscyplinarny lub organ wojskowy,
             którzy mają prawo wyznaczania na to stanowisko,
           5) wymienioną w pkt 10 - dowódca jednostki wojskowej, w której
             żołnierz pełni nadterminową zasadniczą służbę wojskową, przełożony
             dyscyplinarny, który ma prawo zwalniania ze służby wojskowej
             pełnionej w charakterze kandydata na żołnierza zawodowego oraz
             przełożony dyscyplinarny lub organ wojskowy, którzy mają prawo
             zwalniania z zawodowej służby wojskowej.
         3. Jeżeli sąd wojskowy, stwierdzając winę, nie znajduje podstaw do
           wymierzenia kary aresztu izolacyjnego, może orzec inną karę
           dyscyplinarną, o której mowa w art. 22 ust. 1 pkt 1-5, zastosować
           środek dyscyplinarny albo odstąpić od ukarania.";
38) po art. 59 dodaje się art. 59a w brzmieniu:
      "Art. 59a. 1. W wypadku przeniesienia żołnierza do innej jednostki
             organizacyjnej lub innego pododdziału wszczęte wobec niego
             postępowanie dyscyplinarne przejmuje i orzeka w pierwszej
             instancji nowy przełożony dyscyplinarny, chyba że dotychczasowy
             przełożony dyscyplinarny zachowuje właściwość.
         2. Ilekroć w dalszych przepisach jest mowa o przełożonym
           dyscyplinarnym, który wszczął postępowanie dyscyplinarne, to
           przepisy te stosuje się również do nowego przełożonego
           dyscyplinarnego, o którym mowa w ust. 1.";
39) w art. 61:
   a) w ust. 1 skreśla się pkt 2,
   b) ust. 2 i 3 otrzymują brzmienie:
     "2. Notatkę służbową sporządza się, jeżeli rzecznik dyscyplinarny lub
       przełożony dyscyplinarny uzna to za konieczne.
     3. Wszczęcie i przejęcie postępowania dyscyplinarnego, stopień wojskowy,
       imię i nazwisko rzecznika dyscyplinarnego uczestniczącego w tym
       postępowaniu oraz wyznaczenie terminu i miejsca raportu dyscyplinarnego
       stwierdza się w rozkazie dziennym lub decyzji.",
   c) dodaje się ust. 4 w brzmieniu:
     "4. Z rozkazem lub decyzją, o których mowa w ust. 3, zapoznaje się
       żołnierza objętego postępowaniem dyscyplinarnym albo obwinionego.";
40) w art. 63 ust. 1 otrzymuje brzmienie:
   "1. Protokół spisuje przeprowadzający czynność lub żołnierz wyznaczony do
     protokołowania przez przełożonego dyscyplinarnego, a podpisują go
     uczestnicy czynności.";
41) art. 64 skreśla się;
42) art. 66 otrzymuje brzmienie:
     "Art. 66. Rzecznik dyscyplinarny przeprowadza postępowanie wyjaśniające na
           polecenie lub na wniosek przełożonego dyscyplinarnego, który wszczął
           postępowanie dyscyplinarne.";
43) art. 67 skreśla się;
44) art. 68 otrzymuje brzmienie:
      "Art. 68. 1. Postępowanie wyjaśniające nie powinno trwać dłużej niż
             czternaście dni.
         2. W szczególnie uzasadnionym wypadku termin, o którym mowa w ust. 1,
           może być przedłużony przez przełożonego dyscyplinarnego, który
           wszczął postępowanie dyscyplinarne, na dalszy czas oznaczony.";
45) po art. 68 dodaje się art. 68a w brzmieniu:
      "Art. 68a. 1. Jeżeli rzecznik dyscyplinarny uzna, że zostały wyjaśnione
             wszystkie okoliczności sprawy dotyczącej żołnierza objętego
             postępowaniem dyscyplinarnym, zawiadamia tego żołnierza i jego
             obrońcę, jeżeli został ustanowiony, o terminie i miejscu
             zapoznania się z całością materiałów sprawy oraz poucza o prawie
             złożenia wniosku o ich uzupełnienie, w ciągu trzech dni od daty
             tej czynności.
         2. Nieusprawiedliwione niestawiennictwo żołnierza objętego
           postępowaniem dyscyplinarnym lub jego obrońcy do udziału w
           czynności, o której mowa w ust. 1, nie wstrzymuje postępowania.";
46) w art. 69:
   a) ust. 2 i 3 otrzymują brzmienie:
     "2. Sprawozdanie powinno zawierać:
         1) imię i nazwisko obwinionego,
         2) dane dotyczące przebiegu służby obwinionego oraz jego wyróżnień i
           ukarań,
         3) stwierdzenie pouczenia obwinionego o przysługujących mu prawach
           określonych w art. 53 ust. 1 i 2,
         4) określenie przewinienia dyscyplinarnego zarzucanego obwinionemu, ze
           wskazaniem czasu, miejsca, sposobu i okoliczności jego popełnienia
           oraz skutków,
         5) wskazanie dowodów popełnienia przewinienia,
         6) wskazanie innych okoliczności istotnych dla rozstrzygnięcia sprawy,
         7) stwierdzenie i datę zapoznania obwinionego z całością materiałów
           sprawy lub wzmiankę o nieprzeprowadzeniu tej czynności z przyczyny,
           o której mowa w art. 68a ust. 2.
     3. We wniosku zamieszcza się propozycję co do orzeczenia.",
   b) ust. 4 skreśla się;
47) art. 70 otrzymuje brzmienie:
      "Art. 70. 1.  Postępowania wyjaśniającego można nie przeprowadzać,
             jeżeli:
           1) okoliczności popełnienia przewinienia dyscyplinarnego oraz wina
             żołnierza nie budzą wątpliwości,
           2) postępowanie dyscyplinarne wszczęto na jeden z wniosków, o
             których mowa w art. 54 ust. 2 pkt 2-4.
         2. Jeżeli w wypadkach, o których mowa w ust. 1, postępowania
           wyjaśniającego nie przeprowadza się, rzecznik dyscyplinarny poucza
           obwinionego o przysługujących mu prawach określonych w art. 53 ust.
           1 i 2 oraz przedstawia przełożonemu dyscyplinarnemu dane dotyczące
           przebiegu służby obwinionego, jego wyróżnień i ukarań,
           a także wniosek, w którym zamieszcza propozycję co do orzeczenia.";
48) art. 71 skreśla się;
49) art. 72 otrzymuje brzmienie:
      "Art. 72. 1. Przełożony dyscyplinarny, który wszczął postępowanie
             dyscyplinarne, po rozpatrzeniu sprawozdania i wniosku rzecznika
             dyscyplinarnego, o których mowa w art. 69 lub art. 70 ust. 2:
           1) w wypadku gdy nie jest uprawniony do wymierzenia danej kary
             dyscyplinarnej, przedstawia:
             a) właściwemu przełożonemu dyscyplinarnemu albo organowi
               wojskowemu uprawnionemu do wymierzenia kary dyscyplinarnej,
               wniosek o wymierzenie tej kary,
             b) dowódcy jednostki wojskowej wniosek o wystąpienie do wojskowego
               sądu garnizonowego o wymierzenie kary aresztu izolacyjnego albo
           2) wyznacza termin i miejsce raportu dyscyplinarnego, z
             zastrzeżeniem art. 57 ust. 2.
         2. W wypadku złożenia wniosku, o którym mowa w ust. 1 pkt 1 lit. a,
           w nim wymieniony organ orzekający wyznacza termin i miejsce raportu
           dyscyplinarnego.
         3. Przełożony dyscyplinarny albo organ wojskowy uprawniony do
           wymierzenia kary dyscyplinarnej w czasie raportu dyscyplinarnego:
           1) odczytuje wnioski, o których mowa w ust. 1 pkt 1 lit. a  lub w
             art. 54 ust. 2 pkt 2-4 i ust. 3,
           2) wysłuchuje rzecznika dyscyplinarnego,
           3) wysłuchuje obwinionego i jego obrońcy, jeżeli został ustanowiony
             i wniósł o takie wysłuchanie,
           4) rozpatruje sprawę i wydaje orzeczenie, pouczając o prawie,
             terminie i trybie wniesienia odwołania.";
50) po art. 72 dodaje się art. 72a i 72b w brzmieniu:
    "Art. 72a. W wypadku, o którym mowa w art. 72 ust. 1 pkt 1 lit. a,
           przełożony dyscyplinarny albo organ wojskowy uprawniony do
           wymierzenia kary dyscyplinarnej, orzekający w pierwszej instancji na
           wniosek przełożonego dyscyplinarnego, który wszczął postępowanie
           dyscyplinarne:
           1) umożliwia temu przełożonemu, jeżeli o to wnosi, udział w raporcie
             dyscyplinarnym i przedstawienie swojego stanowiska w sprawie,
           2) może orzec odmiennie niż we wniosku.
     Art. 72b. W wypadku, o którym mowa w art. 72 ust. 1 pkt 1 lit. b, w
           postępowaniu przed dowódcą jednostki wojskowej stosuje się
           odpowiednio przepisy art. 72 ust. 2 i 3 oraz art. 72a.";
51) art. 73-75 otrzymują brzmienie:
     "Art. 73. W wypadkach przewidzianych w art. 18 ust. 1 pkt 1 i 3 ustalenia
           co do faktów oraz ocena prawna czynu zawarta we wniosku o ukaranie
           dyscyplinarne właściwego organu uprawnionego do nakładania kar
           porządkowych lub wymierzania kar pieniężnych albo w orzeczeniu sądu
           lub postanowieniu prokuratora są wiążące dla przełożonego
           dyscyplinarnego.
      Art. 74. Orzeczenie organu orzekającego stanowi o:
           1) uniewinnieniu,
           2) umorzeniu postępowania dyscyplinarnego,
           3) odstąpieniu od ukarania,
           4) ukaraniu.
       Art. 75. 1. Orzeczenie sporządza się na piśmie.
         2. W terminie trzech dni od dnia raportu dyscyplinarnego, a gdy go nie
           przeprowadzono, od dnia zawiadomienia, o którym mowa w art. 57 ust.
           3, osoby uprawnione do złożenia odwołania, o których mowa w art. 76
           ust. 1-2a, mogą złożyć do przełożonego dyscyplinarnego albo organu
           wojskowego uprawnionego do wymierzenia kary dyscyplinarnej wniosek o
           sporządzenie na piśmie i doręczenie uzasadnienia orzeczenia.
         3. Termin określony w ust. 2 jest nieprzekraczalny i nie podlega
           przywróceniu.
         4. Uzasadnienie orzeczenia sporządza się w ciągu trzech dni od dnia
           złożenia wniosku i wraz z orzeczeniem doręcza się osobie, która
           złożyła wniosek oraz innym osobom uprawnionym do złożenia
           odwołania.";
52) w art. 76:
   a) ust. 2 otrzymuje brzmienie:
     "2. Od orzeczenia przełożonego dyscyplinarnego albo organu wojskowego
       uprawnionego do wymierzenia kary dyscyplinarnej, wydanego w pierwszej
       instancji, rzecznikowi dyscyplinarnemu przysługuje odwołanie na korzyść
       albo na niekorzyść obwinionego.",
   b) po ust. 2 dodaje się ust. 2a w brzmieniu:
     "2a. Od orzeczenia orzekającego odmiennie niż we wniosku o wymierzenie
       kary dyscyplinarnej lub we wniosku o wystąpienie do wojskowego sądu
       garnizonowego o wymierzenie kary aresztu izolacyjnego, wydanego w
       pierwszej instancji przez:
         1) przełożonego dyscyplinarnego albo organ wojskowy uprawniony do
           wymierzenia kary dyscyplinarnej,
         2) dowódcę jednostki wojskowej
         - przełożonemu dyscyplinarnemu, który złożył wniosek o wymierzenie
           kary dyscyplinarnej lub wniosek o wystąpienie do wojskowego sądu
           garnizonowego o wymierzenie kary aresztu izolacyjnego, przysługuje
           odwołanie na korzyść albo na niekorzyść obwinionego.",
   c) ust. 3 otrzymuje brzmienie:
     "3. Od orzeczenia wojskowego sądu garnizonowego, o którym mowa w art. 59
       ust. 2 pkt 2 lub ust. 3, oprócz osób wymienionych w ust. 1, także
       dowódcy jednostki wojskowej przysługuje odwołanie na korzyść albo
       niekorzyść obwinionego.";
53) w art. 77:
   a) w ust. 1 wyrazy "ust. 2-4" zastępuje się wyrazami "ust. 3 i 4",
   b) ust. 2 otrzymuje brzmienie:
     "2. Odwołanie od orzeczenia wydanego w pierwszej instancji przez organ
       wojskowy uprawniony do wymierzenia kary dyscyplinarnej, o której mowa w
       art. 22 ust. 1 pkt 8, rozpoznaje Minister Obrony Narodowej.",
   c) w ust. 5 wyrazy "art. 59 ust. 4 i 5" zastępuje się wyrazami "art. 59 ust.
     2 pkt 2 i ust. 3";
54) art. 79 skreśla się;
55) art. 81 i 82 otrzymują brzmienie:
      "Art. 81. 1. Termin do wniesienia odwołania do wyższego przełożonego
             dyscyplinarnego wynosi trzy dni, od dnia:
           1) doręczenia orzeczenia wraz z uzasadnieniem,
           2) raportu dyscyplinarnego, jeżeli nie został złożony wniosek o
             sporządzenie na piśmie i doręczenie uzasadnienia orzeczenia,
           3) zawiadomienia, o którym mowa w art. 57 ust. 3, jeżeli raportu
             dyscyplinarnego nie przeprowadzono i nie został złożony wniosek o
             sporządzenie na piśmie i doręczenie uzasadnienia orzeczenia.
         2. Termin do wniesienia odwołania do sądu wojskowego wynosi siedem
           dni, od daty:
           1) doręczenia orzeczenia wraz z uzasadnieniem,
           2) raportu dyscyplinarnego, jeżeli nie został złożony wniosek o
             sporządzenie na piśmie i doręczenie uzasadnienia orzeczenia,
           3) zawiadomienia, o którym mowa w art. 57 ust. 3, jeżeli raportu
             dyscyplinarnego nie przeprowadzono i nie został złożony wniosek o
             sporządzenie na piśmie i doręczenie uzasadnienia orzeczenia.
         3. Terminy określone w ust. 1 i 2 są nieprzekraczalne i nie podlegają
           przywróceniu.
       Art. 82. 1. Wyższy przełożony dyscyplinarny zawiadamia o terminie i
             miejscu rozpoznania odwołania:
           1) obwinionego i jego obrońcę, jeżeli został ustanowiony,
           2) rzecznika dyscyplinarnego,
           3) przełożonego dyscyplinarnego, który złożył wniosek o wymierzenie
             kary dyscyplinarnej.
         2. Wyższy przełożony dyscyplinarny rozpoznając odwołanie wysłuchuje
           osoby, o których mowa w ust. 1, jeżeli stawiły się i wniosły o
           wysłuchanie.
         3. Przy rozpoznawaniu odwołania przez wyższego przełożonego
           dyscyplinarnego obwiniony i jego obrońca, jeżeli został ustanowiony,
           oraz rzecznik dyscyplinarny są obowiązani stawić się przed wyższym
           przełożonym dyscyplinarnym na jego wezwanie.";
56) w art. 83 ust. 2 otrzymuje brzmienie:
   "2. Jeżeli jest to potrzebne do prawidłowego wydania orzeczenia, o którym
     mowa w ust. 1, wyższy przełożony dyscyplinarny może uzupełnić materiał
     dowodowy.";
57) art. 87 otrzymuje brzmienie:
     "Art. 87. Minister Obrony Narodowej określi, w drodze rozporządzenia,
           szczegółowy tryb postępowania dyscyplinarnego, z uwzględnieniem
           terminów do dokonania czynności w tym postępowaniu i sposobu
           obliczania tych terminów, sposobu doręczania pism, a także czynności
           wymaganych przy wyłączeniu ze sprawy przełożonego dyscyplinarnego i
           rzecznika dyscyplinarnego.";
58) w art. 88:
   a) w ust. 1 pkt 1 otrzymuje brzmienie:
     "1) z upływem terminu do wniesienia odwołania, jeżeli go nie wniesiono,",
   b) ust. 2 otrzymuje brzmienie:
     "2. Do wykonania kary dyscyplinarnej przystępuje się niezwłocznie:
         1) po upływie terminu do wniesienia odwołania, jeżeli go nie
           wniesiono,
         2) po doręczeniu orzeczenia organu odwoławczego.",
   c) dodaje się ust. 3 w brzmieniu:
     "3.  Karę dyscyplinarną, o której mowa w art. 22 ust. 1 pkt 1, 2, 7 i 9,
       uważa się za wykonaną z chwilą uprawomocnienia się orzeczenia.";
59) w art. 89:
   a) ust. 1 otrzymuje brzmienie:
     "1. Wykonanie kary dyscyplinarnej zarządza i nadzoruje organ, który wydał
       orzeczenie o ukaraniu w pierwszej instancji, z zastrzeżeniem art. 88
       ust. 3.",
   b) skreśla się ust. 3,
   c) ust. 4 otrzymuje brzmienie:
     "4. Prawomocne orzeczenie o wymierzeniu kary pieniężnej stanowi podstawę
       jej potrącenia z uposażenia żołnierza na zasadach określonych w
       przepisach o uposażeniu żołnierzy.";
60) art. 93 otrzymuje brzmienie:
      "Art. 93. 1. Minister Obrony Narodowej, w porozumieniu z Ministrem
             Sprawiedliwości, określi, w drodze rozporządzenia, regulamin
             wykonywania i odbywania kar i środków dyscyplinarnych, z
             uwzględnieniem w szczególności elementów zarządzeń i orzeczeń
             wydawanych w sprawach wykonania kar i środków dyscyplinarnych oraz
             ich wzorów, sposobu ich przechowywania oraz sposobu postępowania
             przy wykonywaniu poszczególnych kar i środków dyscyplinarnych.
         2. Minister Obrony Narodowej, w porozumieniu z Ministrem
           Sprawiedliwości, określi, w drodze rozporządzenia, warunki tworzenia
           wojskowych aresztów dyscyplinarnych oraz warunki, jakim powinny
           odpowiadać pomieszczenia tych aresztów, z uwzględnieniem
           rozmieszczenia wojskowych aresztów dyscyplinarnych, organów
           wojskowych uprawnionych do ich tworzenia i znoszenia, obowiązku
           zawiadamiania o tym wojskowego sądu garnizonowego i wojskowego
           prokuratora garnizonowego, warunków lokalizacji wojskowych aresztów
           dyscyplinarnych, wyposażenia tych aresztów w instalację alarmową,
           szczegółowych warunków, jakim powinny odpowiadać pomieszczenia dla
           żołnierzy odbywających karę aresztu izolacyjnego, w szczególności
           zapewniających wymaganą minimalną powierzchnię, warunków wymaganych
           od innych pomieszczeń i ich wyposażenia oraz warunków wydzielania i
           lokalizacji pomieszczeń aresztu.";
61) w art. 94:
   a) ust. 2 otrzymuje brzmienie:
     "2. Uchylenie lub zmiana prawomocnego orzeczenia może nastąpić:
         1) z powodu określonego w ust. 1 pkt 1 - tylko na korzyść obwinionego,
         2) z powodu określonego w ust. 1 pkt 2 - na korzyść lub na niekorzyść
           obwinionego, jeżeli nie upłynął okres przedawnienia ukarania
           dyscyplinarnego, o którym mowa w art. 37 ust. 1, 3 i 4, z
           zastrzeżeniem ust. 4.",
   b) dodaje się ust. 4 w brzmieniu:
     "4. Przedawnienie ukarania dyscyplinarnego nie stoi na przeszkodzie do
       wydania orzeczenia o uniewinnieniu lub umorzeniu postępowania
       dyscyplinarnego.";
62) art. 97 i 98 otrzymują brzmienie:
     "Art. 97. Minister Obrony Narodowej określi, w drodze rozporządzenia,
           szczegółowy tryb wzruszania przez wyższych przełożonych
           dyscyplinarnych w drodze nadzoru prawomocnych orzeczeń przełożonych
           dyscyplinarnych oraz organu wojskowego uprawnionego do wymierzenia
           kary dyscyplinarnej, z uwzględnieniem sposobu sprawowania nadzoru
           nad prawomocnymi orzeczeniami, sposobu postępowania w wypadku
           ujawnienia przesłanek wzruszenia tych orzeczeń, w tym terminów i
           rodzajów dokonywanych czynności oraz formy i wzorów dokumentów tych
           czynności.
      Art. 98. Jeżeli orzeczenie o ukaraniu zostało:
           1) uchylone - skutki, jakie to orzeczenie wywołało, ulegają
             uchyleniu w całości,
           2) zmienione - skutki, jakie to orzeczenie wywołało, ulegają
             uchyleniu w części niezgodnej z dokonaną zmianą.";
63) w art. 99 skreśla się ust. 3;
64) po art. 99 dodaje się art. 99a w brzmieniu:
       "Art. 99a. W sprawach, o których mowa w art. 98 i 99, przepisy art. 417419
Kodeksu cywilnego nie mają zastosowania.";
65) w art. 100 w ust. 2 wyrazy "art. 76-86" zastępuje się wyrazami "art. 76-78 i
  art. 80-86";
66) w art. 101 ust. 1 otrzymuje brzmienie:
   "1. W razie uchylenia orzeczenia o wymierzeniu kary aresztu izolacyjnego lub
     złagodzenia tej kary, żołnierzowi przysługuje odszkodowanie na zasadach
     określonych w przepisach Kodeksu postępowania karnego, które stosuje się
     odpowiednio.";
67) w dziale V tytuł rozdziału 3 otrzymuje brzmienie: "Ewidencjonowanie ukarań i
  zatarcie ukarania oraz rejestrowanie postępowań dyscyplinarnych";
68) art. 103 otrzymuje brzmienie:
      "Art. 103. 1. Ewidencję ukarań żołnierza prowadzi jego przełożony
             dyscyplinarny.
         2. W ewidencji umieszcza się kartę zawierającą dane o:
           1) organie orzekającym i dacie wydania orzeczenia,
           2) rodzaju przewinienia dyscyplinarnego,
           3) wymierzonej karze dyscyplinarnej lub zastosowanym środku
             dyscyplinarnym,
           4) terminie wykonania kary dyscyplinarnej lub środka dyscyplinarnego
             albo o terminie warunkowego zawieszenia wykonania wymierzonej kary
             dyscyplinarnej.";
69) w art. 104:
   a) w ust. 1 pkt 1 i 2 otrzymują brzmienie:
     "1) upływu sześciu miesięcy od dnia wykonania kary lub środka
       dyscyplinarnego albo od dnia przedawnienia ich wykonania,
     2) upływu orzeczonego okresu próby, o którym mowa w art. 35, jeżeli
       wykonanie kary nie zostało zarządzone,",
   b) ust. 2 otrzymuje brzmienie:
     "2. Zatarcie ukarania z przyczyn, o których mowa w ust. 1 pkt 3 i 4,
       dotyczy wszystkich kar.",
   c) ust. 4 otrzymuje brzmienie:
     "4. Jeżeli w okresie sześciu miesięcy od dnia uprawomocnienia się
       orzeczenia o ukaraniu nastąpiło skazanie przez sąd wojskowy, wydanie
       postanowienia o warunkowym umorzeniu postępowania karnego lub ukaranie w
       postępowaniu dyscyplinarnym, zatarcie ukarania nie może nastąpić przed
       upływem roku od dnia uprawomocnienia się ostatniego orzeczenia.";
70) w art. 105 wyrazy "art. 104" zastępuje się wyrazami "art. 103 i 104";
71) w art. 106 ust. 1 otrzymuje brzmienie:
   "1. Z chwilą zatarcia ukarania uważa się je za niebyłe i wszelkie wpisy o
     ukaraniu ulegają usunięciu z ewidencji, o której mowa w art. 103.";
72) po art. 106 dodaje się art. 106a w brzmieniu:
      "Art. 106a. 1. Rejestr postępowań dyscyplinarnych prowadzi się w komórce
             organizacyjnej Ministerstwa Obrony Narodowej, jednostce
             organizacyjnej podporządkowanej Ministrowi Obrony Narodowej lub
             przez niego nadzorowanej oraz przedsiębiorstwie państwowym, dla
             którego jest on organem założycielskim.
         2. W rejestrze umieszcza się dane o wszczęciu i sposobie zakończenia
           postępowania dyscyplinarnego.";
73) art. 107 otrzymuje brzmienie:
     "Art. 107. Minister Obrony Narodowej określi, w drodze rozporządzenia:
           1) sposób i czas przechowywania dokumentacji postępowania
             dyscyplinarnego,
           2) sposób prowadzenia ewidencji ukarań żołnierza oraz rejestrowania
             postępowań dyscyplinarnych w komórce organizacyjnej Ministerstwa
             Obrony Narodowej, jednostce organizacyjnej podporządkowanej
             Ministrowi Obrony Narodowej lub przez niego nadzorowanej oraz
             przedsiębiorstwie państwowym, dla którego jest on organem
             założycielskim
           -  z uwzględnieniem warunków zapewniających ochronę danych zebranych
             w postępowaniu dyscyplinarnym przed ich nieuprawnionym ujawnieniem,
             formy i wzoru ewidencji ukarań żołnierza oraz rejestru postępowań
             dyscyplinarnych, a także okresu przechowywania dokumentacji
             postępowania dyscyplinarnego zapewniającego możliwość wzruszania
             prawomocnych orzeczeń w drodze nadzoru.";
74) w art. 108 w ust. 2 pkt 3 otrzymuje brzmienie:
   "3) przejazdów osób, z zastrzeżeniem art. 109,";
75) art. 109 otrzymuje brzmienie:
    "Art. 109. Kosztami związanymi z postępowaniem dyscyplinarnym, ponoszonymi
           przez obwinionego, są jego wydatki na ustanowienie obrońcy adwokata
i udział tego obrońcy w tym postępowaniu.";
76) art. 110 skreśla się;
77) w art. 111:
   a) skreśla się ust. 1,
   b) ust. 2 i 3 otrzymują brzmienie:
     "2. Jeżeli obwinionego uniewinniono albo postępowanie dyscyplinarne
       zostało umorzone, obwinionemu zwraca się koszty, o których mowa w art.
       109.
      3. W razie uniewinnienia obwinionego od niektórych zarzucanych mu
       przewinień dyscyplinarnych albo umorzenia postępowania dyscyplinarnego
       co do niektórych przewinień dyscyplinarnych, przepis ust. 2 stosuje się
       odpowiednio w części uniewinniającej lub umarzającej.";
78) art. 112 i 113 skreśla się;
79) art. 114 otrzymuje brzmienie:
       "Art. 114. Roszczenie z tytułu kosztów, o których mowa w art. 109, ulega
              przedawnieniu z upływem trzech lat od dnia uprawomocnienia się
              orzeczenia kończącego postępowanie dyscyplinarne w danej
              instancji.".
       
                                     Art. 2.
Tracą moc przepisy art. 34, 35, 39 ust. 1 i 4 oraz art. 45 i 47 ustawy z dnia 21
maja 1963 r. o dyscyplinie wojskowej oraz o odpowiedzialności żołnierzy za
przewinienia dyscyplinarne i za naruszenia honoru i godności żołnierskiej (Dz.U.
z 1992 r. Nr 5, poz. 17 oraz z 1997 r. Nr 117, poz. 753 i Nr 141, poz. 944).
                                     Art. 3.
W ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej (Dz.U. z 1992 r. Nr 4, poz. 16, Nr 40, poz. 174 i Nr
54, poz. 254, z 1994 r. Nr 43, poz. 165, z 1996 r. Nr 7, poz. 44, Nr 10, poz. 56
i Nr 106, poz. 496, z 1997 r. Nr 6, poz. 31, Nr 28, poz. 153, Nr 80, poz. 495,
Nr 88, poz. 554, Nr 121, poz. 770 i Nr 141, poz. 944, z 1998 r. Nr 146, poz. 961
i Nr 162, poz. 1114 i 1126, z 1999 r. Nr 50, poz. 500, z 2000 r. Nr 12, poz. 136
i Nr 109, poz. 1156 oraz z 2001 r. Nr 48, poz. 506) wprowadza się następujące
zmiany:
1) w art. 78 w:
   a) ust. 1 pkt 2 otrzymuje brzmienie:
     "2) zastosowania prawomocnym wyrokiem sądu środka karnego pozbawienia praw
       publicznych albo degradacji,",
   b) ust. 2 pkt 1 otrzymuje brzmienie:
     "1) zastosowania prawomocnym wyrokiem sądu środka karnego obniżenia
       stopnia wojskowego,";
2) w art. 80 w ust. 1 pkt 1 otrzymuje brzmienie:
   "1) prawomocnego wyroku sądu, w którym został zastosowany środek karny
     pozbawienia praw publicznych albo degradacji lub obniżenia stopnia
     wojskowego,";
3) w art. 81 ust. 2 otrzymuje brzmienie:
   "2. Przywrócenie stopnia wojskowego w razie jego utraty wskutek zastosowania
     środka karnego pozbawienia praw publicznych nie może nastąpić przed
     upływem czasu, na który został zastosowany ten środek karny.".
   
                                     Art. 4.
W ustawie z dnia 30 czerwca 1970 r. o służbie wojskowej żołnierzy zawodowych
(Dz.U. z 1997 r. Nr 10, poz. 55, Nr 28, poz. 153, Nr 106, poz. 678, Nr 107, poz.
688, Nr 117, poz. 753, Nr 121, poz. 770 i Nr 141, poz. 944, z 1998 r. Nr 162,
poz. 1117 oraz z 1999 r. Nr 1, poz. 7) wprowadza się następujące zmiany:
1) w art. 75 w ust. 1 pkt 10 i 11 otrzymują brzmienie:
  "10) zastosowania prawomocnym wyrokiem sądu środka karnego wydalenia z
     zawodowej służby wojskowej albo zakazu wykonywania zawodu żołnierza
     zawodowego,
  11) prawomocnego orzeczenia o wymierzeniu kary dyscyplinarnej usunięcia z
     zawodowej służby wojskowej,";
2) w art. 102 w ust. 1 w pkt 4 kropkę zastępuje się przecinkiem oraz po pkt 4
  dodaje się pkt 5 w brzmieniu:
   "5) prawomocnego orzeczenia o wymierzeniu kary dyscyplinarnej usunięcia z
     czynnej służby wojskowej pełnionej w charakterze kandydata na żołnierza
     zawodowego.";
3) w art. 103:
   a) w ust. 1 pkt 1 i 2 otrzymują brzmienie:
     "1) skazania prawomocnym wyrokiem sądu na karę pozbawienia wolności albo
       aresztu wojskowego,
     2) zastosowania prawomocnym wyrokiem sądu środka karnego pozbawienia praw
       publicznych albo degradacji,",
   b) ust. 2 otrzymuje brzmienie:
     "2. Kandydata na żołnierza zawodowego można zwolnić ze służby kandydackiej
       wskutek zastosowania prawomocnym wyrokiem sądu środka karnego obniżenia
       stopnia wojskowego.".
     
                                     Art. 5.
W ustawie z dnia 17 grudnia 1974 r. o uposażeniu żołnierzy (Dz.U. z 1992 r. Nr
5, poz. 18, z 1995 r. Nr 4, poz. 17 i Nr 34, poz. 163, z 1996 r. Nr 7, poz. 44 i
Nr 139, poz. 647, z 1997 r. Nr 80, poz. 496, Nr 106, poz. 678 i Nr 141, poz. 943
i 944 oraz z 1999 r. Nr 50, poz. 500 i Nr 110, poz. 1255) wprowadza się
następujące zmiany:
1) w art. 40 w ust. 1 pkt 1a otrzymuje brzmienie:
  "1a) prawomocnego orzeczenia o wymierzeniu kary pieniężnej wydanego w
     postępowaniu dyscyplinarnym,";
2) w art. 42:
   a) skreśla się ust. 1a,
   b) w ust. 3 wyrazy "w ust. 1, 1a i 2" zastępuje się wyrazami "w ust. 1 i 2".
   
                                     Art. 6.
W ustawie z dnia 25 maja 2001 r. o przebudowie i modernizacji technicznej oraz
finansowaniu Sił Zbrojnych Rzeczypospolitej Polskiej w latach 2001-2006 (Dz.U.
Nr ..., poz. ...) skreśla się art. 13.".
                                        
                                     Art. 7.
Jeżeli przewinienie dyscyplinarne zostało popełnione przed dniem wejścia w życie
niniejszej ustawy:
1) żołnierz ponosi odpowiedzialność dyscyplinarną na zasadach określonych w
  niniejszej ustawie, chyba że przepisy dotychczasowe są dla niego
  względniejsze,
2) postępowanie dyscyplinarne, a także uchylanie prawomocnych orzeczeń
  dyscyplinarnych oraz orzeczeń sądów honorowych prowadzi się według przepisów
  niniejszej ustawy; jeżeli jednak zostało wydane orzeczenie w pierwszej
  instancji, postępowanie dyscyplinarne prowadzi się do jego zakończenia według
  przepisów dotychczasowych.
                                     Art. 8.
Przepisy wykonawcze wydane na podstawie upoważnień ustawowych zmienianych
niniejszą ustawą pozostają w mocy do czasu zastąpienia ich przepisami wydanymi
na podstawie niniejszej ustawy, o ile nie są sprzeczne z jej przepisami, nie
dłużej jednak niż przez dziewięć miesięcy od dnia jej wejścia w życie.
                                     Art. 9.
Jednolity tekst ustawy z dnia 4 września 1997 r. o dyscyplinie wojskowej
zostanie ogłoszony w terminie 3 miesięcy od dnia wejścia w życie niniejszej
ustawy.
                                    Art. 10.
Ustawa wchodzi w życie z dniem 1 stycznia 2002 r.
