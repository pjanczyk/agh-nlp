



                                    
Dz.U. z 1996 r. Nr 147, poz. 687
                                    
                                    
                                    
                                USTAWA
                        z dnia 6 grudnia 1996 r.
                                    
     o zmianie ustawy o zatrudnieniu i przeciwdziałaniu bezrobociu
                    oraz o zmianie niektórych ustaw
                                    
                                    
                                Art. 1.
W ustawie z dnia 14 grudnia 1994 r. o zatrudnieniu i przeciwdziałaniu bezrobociu
(Dz.U. z 1996 r. Nr 47, poz. 211, Nr 100, poz. 459 i Nr 106, poz. 496) 
wprowadza się następujące zmiany:
 
 1) w art. 2 w ust. 1:
   a) w pkt 2:
       - skreśla się wyrazy "z zastrzeżeniem art. 26 ust. 1,",
       - lit. c) otrzymuje brzmienie:
          "c) nie nabyła prawa do emerytury lub renty inwalidzkiej albo po 
             ustaniu zatrudnienia, innej pracy zarobkowej, zaprzestaniu 
             prowadzenia pozarolniczej działalności gospodarczej nie pobiera
             zasiłku przedemerytalnego, świadczenia przedemerytalnego,
             świadczenia rehabilitacyjnego, zasiłku chorobowego, 
             macierzyńskiego lub wychowawczego,",
       - w lit. f) po wyrazach "obowiązkowi ubezpieczenia społecznego" 
         dodaje się wyrazy ", z wyjątkiem ubezpieczenia społecznego rolników,",
       - po lit. h) dodaje się lit. i) w brzmieniu:
          "i) nie uzyskuje miesięcznie dochodu w wysokości przekraczającej
             połowę  najniższego  wynagrodzenia,  z zastrzeżeniem 
             lit. d),",
   b) w pkt 4 skreśla się wyrazy "wynagrodzenie lub dochody uzyskane z tytułu
     zatrudnienia albo innej pracy zarobkowej wykonywanej w okresie 
     posiadania statusu bezrobotnego oraz",
   c) po pkt 5 dodaje się pkt 5a w brzmieniu:
         "5a) dodatku szkoleniowym - oznacza to kwotę wypłaconą bezrobotnemu
             w okresie szkolenia obejmującego przyuczenie 
             do zawodu, przekwalifikowanie lub podwyższenie kwalifikacji
             zawodowych,",
   d) po pkt 18 dodaje się pkt 18a w brzmieniu:
        "18a) pożyczce szkoleniowej - oznacza to pożyczkę udzieloną bezrobotnemu
             na sfinansowanie kosztów szkolenia podejmowanego
             bez skierowania rejonowego urzędu pracy na to szkolenie,",
   e) pkt 21 otrzymuje brzmienie:
         "21) robotach publicznych - oznacza to zatrudnienie bezrobotnego
             w okresie nie dłuższym niż 12 miesięcy przy wykonywaniu 
             prac zorganizowanych przez organy samorządu terytorialnego,
             administracji rządowej lub instytucje użyteczności publicznej
             oraz organizacje statutowo zajmujące się problematyką:
             ochrony środowiska, kultury, oświaty, sportu i turystyki, 
             opieki zdrowotnej oraz pomocy społecznej, a także spółki 
             wodne i ich związki, jeżeli prace te są finansowane lub dofinansowane
             ze środków samorządu terytorialnego, budżetu 
             państwa, funduszy celowych lub środków instytucji, organizacji,
             spółek wodnych i ich związków,",
   f) pkt 22 otrzymuje brzmienie:
         "22) szkoleniu - oznacza to przyuczenie do zawodu, przekwalifikowanie,
             podwyższenie kwalifikacji zawodowych lub naukę 
             umiejętności poszukiwania i uzyskiwania zatrudnienia,",
   g) skreśla się pkt 24;
 
 2) w art. 2 w ust. 3 skreśla się wyrazy "uprawnieni do przeprowadzania badań
   lekarskich pracowników na podstawie odrębnych przepisów";
 
 3) w art. 5:
   a) w ust. 1 w pkt 10 na końcu dodaje się wyrazy "z uwzględnieniem potrzeb
     lokalnego rynku pracy",
   b) skreśla się ust. 2;
 
 4) w art. 6:
   a) w ust. 1:
       - w pkt 3 na końcu dodaje się wyrazy "i innych świadczeń pieniężnych,",
       - po pkt 3 dodaje się pkt 3a w brzmieniu:
          "3a) przyznawanie i wypłacanie osobom uprawnionym zasiłków 
             przedemerytalnych, świadczeń przedemerytalnych oraz innych
             świadczeń pieniężnych,",
   b) w ust. 2:
       - pkt 2 i 3 otrzymują brzmienie:
          "2) przyznaniu, odmowie przyznania, wstrzymaniu, wznowieniu 
             wypłaty oraz utracie lub pozbawieniu prawa do zasiłku, dodatku
             szkoleniowego, stypendium, zasiłku przedemerytalnego
             lub świadczenia przedemerytalnego,
           3) obowiązku zwrotu nienależnie pobranego zasiłku, dodatku 
             szkoleniowego, stypendium, zasiłku przedemerytalnego, 
             świadczenia przedemerytalnego oraz kosztów szkolenia,",
       - skreśla się pkt 4;
 
 5) w art. 7 w ust. 2 po pkt 3 dodaje się pkt 3a w brzmieniu:
      "3a) opiniowanie zasad i kryteriów przyznawania przez Ministra Pracy 
         i Polityki Socjalnej, z funduszy będących w jego dyspozycji, środków
         na dofinansowanie programów i przedsięwzięć realizowanych 
         w ramach zadań statutowych przez instytucje i organizacje na 
         rzecz bezrobotnych oraz młodzieży wchodzącej na rynek pracy,";
 
 6) w art. 8 w ust. 2:
   a) w pkt 4 wyraz "opiniowanie" zastępuje się wyrazami "składanie wniosków
     i wydawanie opinii w sprawach dotyczących",
   b) w pkt 8 skreśla się wyrazy "i umarzania";
 
 7) w art. 9 po ust. 2 dodaje się ust. 3 w brzmieniu:
      "3. Rejonowe rady zatrudnienia opiniują kryteria refundowania kosztów
         szkolenia, o których mowa w art. 15 ust. 5.";
      
 8) w art. 12 w ust. 5 liczbę "7" zastępuje się liczbą "5";
 
 9) w art. 13 w ust. 3:
   a) skreśla się pkt 2,
   b) w pkt 3 po wyrazach "Funduszu Pracy" dodaje się wyrazy "lub Państwowego
     Funduszu Rehabilitacji Osób Niepełnosprawnych",
   c) pkt 5 otrzymuje brzmienie:
          "5) nie stawiła się w rejonowym urzędzie pracy w wyznaczonym 
             terminie i nie powiadomiła w ciągu 5 dni o uzasadnionej 
             przyczynie tego niestawiennictwa; pozbawienie statusu bezrobotnego
             następuje na okres 3 miesięcy od dnia niestawienia
             się w rejonowym urzędzie pracy,",
   d) pkt 6 otrzymuje brzmienie:
          "6) odmówiła poddania się badaniom lekarskim mającym na celu 
             ustalenie zdolności do pracy; pozbawienie statusu bezrobotnego
             następuje na okres 3 miesięcy od dnia tej odmowy,";
 
10) w art. 14:
   a) pkt 1 otrzymuje brzmienie:
          "1) inicjują i finansują szkolenia bezrobotnych oraz przyznają i 
             wypłacają dodatki szkoleniowe,",
   b) w pkt 6 kropkę zastępuje się przecinkiem i po pkt 6 dodaje się pkt 7 w 
     brzmieniu:
          "7) inicjują i realizują inne zadania przewidziane w ustawie oraz 
             w odrębnych przepisach.";
 
11) w art. 15 w ust. 5 wyrazy "50 pracowników" zastępuje się wyrazami "20 
   pracowników" oraz skreśla się wyrazy ", po zasięgnięciu opinii rejonowej 
   rady zatrudnienia";
12) w art. 16:
   a) ust. 1 i 2 otrzymują brzmienie:
          "1. Dodatek szkoleniowy przysługuje bezrobotnemu w okresie 
             odbywania szkolenia, na które został skierowany przez rejonowy
             urząd pracy.
           2. Wysokość dodatku szkoleniowego wynosi miesięcznie 20% 
             zasiłku, o którym mowa w art. 24 ust. 1.",
   b) ust. 4-8 otrzymują brzmienie:
          "4. Osoba, która z własnej winy nie ukończyła szkolenia, obowiązana
             jest do zwrotu kosztów szkolenia, chyba że powodem 
             nieukończenia szkolenia było podjęcie zatrudnienia.
           5. Osobom pobierającym zasiłki w okresie odbywania szkolenia 
             przysługują, na zasadach przewidzianych dla pracowników, 
             świadczenia z tytułu wypadków przy pracy i chorób zawodowych
             powstałych w związku ze szkoleniem oraz w drodze do 
             i z miejsca szkolenia.
           6. Świadczenia, o których mowa w ust. 5, z wyjątkiem renty inwalidzkiej
             lub rodzinnej, wypłacane są przez rejonowy urząd 
             pracy na podstawie orzeczenia komisji lekarskiej do spraw 
             inwalidztwa i zatrudnienia, po sporządzeniu protokołu okoliczności
             i przyczyn wypadku przez zespół powypadkowy jednostki
             szkoleniowej lub po stwierdzeniu przez państwowego 
             inspektora sanitarnego choroby zawodowej.
           7. Osobom nie pobierającym zasiłku w okresie odbywania szkolenia
             przysługuje odszkodowanie z tytułu ubezpieczenia od 
             następstw nieszczęśliwych wypadków powstałych w związku 
             ze szkoleniem oraz w drodze do i z miejsca szkolenia.
           8. Jednostka szkoleniowa obowiązana jest ubezpieczyć osobę, o 
             której mowa w ust. 7, od następstw nieszczęśliwych wypadków.",
   c) skreśla się ust. 9;
13) po art. 16 dodaje się art. 16a w brzmieniu:
       "Art. 16a. 1. W celu umożliwienia podjęcia zatrudnienia wymagającego
                szczególnych kwalifikacji, rejonowy urząd pracy może 
                na wniosek bezrobotnego udzielić mu pożyczki na sfinansowanie
                kosztów szkolenia do wysokości czterokrotnego
                przeciętnego wynagrodzenia obowiązującego w dniu 
                podpisania z nim umowy.
              2. Pożyczka, o której mowa w ust. 1, jest nieoprocentowana,
                a okres jej spłaty może wynosić do 18 miesięcy od 
                ustalonego w umowie dnia zakończenia szkolenia.
              3. W przypadku wykorzystania pożyczki na inne cele niż 
                określone w umowie, niepodjęcia lub nieukończenia 
                szkolenia, pożyczka podlega bezzwłocznemu zwrotowi w 
                całości, wraz z odsetkami ustawowymi. Odsetki ustawowe
                ustala się także od kwoty pożyczki nie spłaconej w 
                terminie.
              4. Przepis art. 15 ust. 3 stosuje się odpowiednio.";
14) w art. 18:
   a) po ust. 5 dodaje się ust. 5a w brzmieniu:
      "5a. Umowa zawarta z osobą, o której mowa w ust. 1 pkt 2, może 
         przewidywać dokonanie przez rejonowy urząd pracy zwrotu do 
         80% udokumentowanych kosztów szkolenia, konsultacji lub doradztwa
         dotyczących podejmowanej działalności, poniesionych w 
         okresie do 6 miesięcy od dnia udzielenia pożyczki, w kwocie nie 
         przekraczającej jednak przeciętnego wynagrodzenia.",
   b) skreśla się ust. 8;
15) w art. 20 po ust. 5 dodaje się ust. 6 w brzmieniu:
      "6. Minister Pracy i Polityki Socjalnej może, w drodze rozporządzenia,
         określić rejony administracyjne (gminy) nie uznane za zagrożone
         szczególnie wysokim bezrobociem strukturalnym, w których, 
         na zasadach określonych w ust. 4, mogą być refundowane rzeczowe
         koszty organizacji robót publicznych.";
16) po art. 22 dodaje się art. 22a w brzmieniu:
       "Art. 22a. 1. Rejonowy urząd pracy może zawrzeć z pracodawcą 
                umowę przewidującą zrefundowanie poniesionych kosztów
                z tytułu opłaconych składek na ubezpieczenie społeczne
                w związku z zatrudnieniem skierowanego bezrobotnego.
              2. Kwota zrefundowanych składek, o których mowa w ust. 
                1, nie może przekroczyć trzykrotnej wysokości najniższego
                wynagrodzenia obowiązującego w dniu spełnienia 
                warunków wymienionych w ust. 3.
              3. Refundacja następuje w przypadku, gdy:
                 1) pracodawca zatrudniał skierowanego bezrobotnego 
                   w pełnym wymiarze czasu pracy przez okres co 
                   najmniej 12 miesięcy oraz
                 2) po upływie 12 miesięcy zatrudnienia umowa o pracę 
                   będzie nadal umową o pracę na czas nieokreślony.";
17) w art. 23:
   a) ust. 1 otrzymuje brzmienie:
      "1. Prawo do zasiłku przysługuje bezrobotnemu za każdy dzień kalendarzowy
         po upływie 7 dni od dnia zarejestrowania się we właściwym
         rejonowym urzędzie pracy, z zastrzeżeniem art. 27, jeżeli:
          1) nie ma dla niego propozycji odpowiedniego zatrudnienia, 
             skierowania do prac interwencyjnych, robót publicznych lub 
             na utworzone dodatkowe miejsce pracy oraz
          2) w okresie 18 miesięcy poprzedzających dzień zarejestrowania,
             łącznie przez okres co najmniej 365 dni:
             a) był zatrudniony i osiągał wynagrodzenie w kwocie co 
               najmniej najniższego wynagrodzenia; w okresie tym nie 
               uwzględnia się okresów urlopów bezpłatnych trwających 
               łącznie dłużej niż 30 dni, z zastrzeżeniem ust. 2 pkt 2,
             b) wykonywał pracę na podstawie umowy o pracę nakładczą, 
               jeżeli osiągał z tego tytułu dochód w wysokości co najmniej
               najniższego wynagrodzenia,
             c) wykonywał pracę na podstawie umowy agencyjnej lub 
               umowy zlecenia albo współpracował przy wykonywaniu 
               tych umów, jeżeli podstawę wymiaru składki na ubezpieczenie
               społeczne i Fundusz Pracy stanowiła kwota co 
               najmniej najniższego wynagrodzenia, 
             d) podlegał ubezpieczeniu społecznemu lub zaopatrzeniu 
               emerytalnemu z tytułu prowadzenia pozarolniczej działalności
               lub współpracy, jeżeli podstawę wymiaru składki na 
               ubezpieczenie społeczne lub zaopatrzenie emerytalne i 
               Fundusz Pracy stanowiła kwota wynosząca co najmniej 
               najniższe wynagrodzenie,
             e) wykonywał pracę w okresie tymczasowego aresztowania 
               lub odbywania kary pozbawienia wolności, jeżeli podstawę 
               wymiaru składki na ubezpieczenie społeczne i Fundusz 
               Pracy stanowiła kwota co najmniej najniższego wynagrodzenia,
             f) wykonywał pracę w rolniczej spółdzielni produkcyjnej lub 
               w spółdzielni kółek rolniczych (usług rolniczych), będąc 
               członkiem tej spółdzielni, jeżeli podstawę wymiaru składki 
               na ubezpieczenie społeczne i Fundusz Pracy stanowiła 
               kwota co najmniej najniższego wynagrodzenia, 
             g) opłacał składkę na Fundusz Pracy w związku z zatrudnieniem
               za granicą u pracodawcy zagranicznego.", 
   b) w ust. 2:
       - liczbę "180" zastępuje się liczbą "365",
       - pkt 3 otrzymuje brzmienie:
          "3) pobierania renty inwalidzkiej, świadczenia rehabilitacyjnego 
             oraz przypadające bezpośrednio po ustaniu zatrudnienia, 
             wykonywania innej pracy zarobkowej albo zaprzestania prowadzenia
             pozarolniczej działalności - okresy pobierania zasiłku
             chorobowego, macierzyńskiego lub opiekuńczego, jeżeli 
             podstawę wymiaru tych zasiłków stanowiła kwota w wysokości
             co najmniej najniższego wynagrodzenia,",
       - pkt 4 otrzymuje brzmienie:
          "4) nie wymienione w ust. 1 w pkt 2, za które opłacana była 
             składka na ubezpieczenie społeczne i Fundusz Pracy lub zaopatrzenie
             emerytalne i Fundusz Pracy, jeżeli podstawę wymiaru
             składki stanowiła kwota wynosząca co najmniej najniższe
             wynagrodzenie.",
   c) ust. 4 otrzymuje brzmienie:
       "4. Prawo do zasiłku przysługuje bezrobotnym zwolnionym z zakładów
         karnych i aresztów śledczych, zarejestrowanym w okresie 30 
         dni od dnia zwolnienia, jeżeli suma okresów, o których mowa w 
         ust. 1 pkt 2 i w ust. 2, przypadających w okresie 18 miesięcy przed 
         ostatnim pozbawieniem wolności, oraz wykonywania pracy w 
         okresie pozbawienia wolności wynosiła co najmniej 365 dni. W 
         przypadku pozbawienia wolności w okresie pobierania zasiłku, po 
         zwolnieniu z zakładu karnego lub aresztu śledczego przysługuje 
         prawo do zasiłku na okres skrócony o okres pobierania zasiłku 
         przed pozbawieniem wolności i w trakcie przerw w odbywaniu kary.";
18) w art. 24:
   a) w ust. 1:
       - po wyrazie "złotych" dodaje się wyraz "miesięcznie",
       - wyrazy "3 i 5" zastępuje się wyrazami "2 i 3 oraz 6a",
   b) po ust. 1 dodaje się ust. 2 w brzmieniu:
          "2. Bezrobotnemu, którego łączne okresy zatrudnienia, innej 
             pracy zarobkowej, pozarolniczej działalności, wymienione w 
             art. 23 ust. 1 pkt 2, oraz okresy, o których mowa w art. 23 
             ust. 2 pkt 1, 2 i 4, zwane dalej "okresem uprawniającym do 
             zasiłku", wynoszą do 5 lat, przysługuje zasiłek w wysokości 
             80% kwoty zasiłku określonego w ust. 1.",
   c) ust. 3 i 4 otrzymują brzmienie:
          "3. Bezrobotnemu, którego okres uprawniający do zasiłku wynosi 
             co najmniej 20 lat, przysługuje zasiłek w wysokości 120% 
             kwoty zasiłku określonego w ust. 1.
           4. Do okresu uprawniającego do zasiłku, od którego zależy wysokość
             i okres pobierania zasiłku, zalicza się również okresy 
             urlopu bezpłatnego, udzielonego na podstawie przepisów w 
             sprawie bezpłatnych urlopów dla matek pracujących, opiekujących
             się małymi dziećmi, innych udzielonych w tym celu 
             urlopów bezpłatnych, a także okresy niewykonywania pracy 
             przed dniem 8 czerwca 1968 r. stanowiące przerwę w zatrudnieniu
             spowodowaną opieką nad dzieckiem:
              1) w wieku do 4 lat - w granicach do 3 lat na każde dziecko
                oraz łącznie z okresami, o których mowa w art. 23 
                ust. 2 pkt 2 - bez względu na liczbę dzieci - do 6 lat,
              2) na które ze względu na jego stan fizyczny, psychiczny 
                lub psychofizyczny przysługuje pielęgnacyjny zasiłek rodzinny
                - dodatkowo do 3 lat na każde dziecko.",
   d) skreśla się ust. 5 i 6,
   e) w ust. 6a skreśla się wyrazy "z zastrzeżeniem ust. 3",
   f) w ust. 7 zdanie drugie otrzymuje brzmienie:
        "Zasiłek za niepełny miesiąc ustala się dzieląc kwotę przysługującego
         zasiłku przez 30 i mnożąc przez liczbę dni kalendarzowych 
         przypadających w okresie, za który przysługuje zasiłek.",
   g) po ust. 7 dodaje się ust. 7a w brzmieniu:
          "7a. Przepis ust. 7 stosuje się odpowiednio do dodatków szkoleniowych,
             zasiłków przedemerytalnych, świadczeń przedemerytalnych
             i stypendiów, o których mowa w art. 37d ust. 1.",
   h) ust. 8 otrzymuje brzmienie:
          "8. Uprawnionym do zasiłku, dodatku szkoleniowego, stypendium,
             zasiłku przedemerytalnego oraz świadczenia przedemerytalnego
             przysługują odsetki ustawowe, jeżeli rejonowy 
             urząd pracy z przyczyn niezależnych od uprawnionych osób 
             nie dokonał ich wypłaty w terminie.";
          
19) w art. 25:
   a) ust. 1 otrzymuje brzmienie:
          "1. Okres pobierania zasiłku, z zastrzeżeniem ust. 5, 8, 11 i 12, 
             wynosi:
             1) 6 miesięcy - dla bezrobotnych zamieszkałych w okresie 
               pobierania zasiłku na obszarze działania rejonowego 
               urzędu pracy, jeżeli stopa bezrobocia na tym obszarze w 
               dniu 30 czerwca roku poprzedzającego dzień nabycia 
               prawa do zasiłku nie przekraczała przeciętnej stopy bezrobocia
               w kraju,
             2) 12 miesięcy - dla bezrobotnych zamieszkałych w okresie 
               pobierania zasiłku na obszarze działania rejonowego 
               urzędu pracy, jeżeli stopa bezrobocia na tym obszarze w 
               dniu 30 czerwca roku poprzedzającego dzień nabycia 
               prawa do zasiłku przekraczała przeciętną stopę bezrobocia
               w kraju,
             3) 18 miesięcy dla bezrobotnych:
                 a) zamieszkałych w dniu nabycia prawa do zasiłku oraz 
                   w okresie jego pobierania na obszarze działania rejonowego
                   urzędu pracy, jeżeli stopa bezrobocia na 
                   tym obszarze w dniu 30 czerwca roku poprzedzającego
                   dzień nabycia prawa do zasiłku przekraczała 
                   2-krotnie przeciętną stopę bezrobocia w kraju, oraz 
                   posiadających jednocześnie co najmniej 20-letni 
                   okres uprawniający do zasiłku lub
                 b) którzy mają na utrzymaniu co najmniej jedno dziecko
                   w wieku do 15 lat, a małżonek bezrobotnego jest 
                   także bezrobotny i utracił prawo do zasiłku z powodu
                   upływu okresu jego pobierania.",
   b) skreśla się ust. 3-4a,
   c) w ust. 5 skreśla się wyrazy "i 3,",
   d) skreśla się ust. 6 i 7,
   e) w ust. 8 wyrazy "1 i 3, 5 i 7" zastępuje się wyrazami "1 i 5", po wyrazach 
     "pkt 1-4" dodaje się wyrazy "i ust. 3" oraz skreśla się wyrazy "oraz o 
     okres pobierania zasiłku szkoleniowego w przypadku nieukończenia 
     szkolenia z własnej winy",
   f) skreśla się ust. 9 i 10,
   g) ust. 11 otrzymuje brzmienie:
         "11. Bezrobotny, który w okresie posiadania prawa do zasiłku 
             utracił status bezrobotnego na okres krótszy niż 365 dni z 
             powodu podjęcia zatrudnienia, innej pracy zarobkowej, pozarolniczej
             działalności lub uzyskiwania dochodu w wysokości
             przekraczającej połowę najniższego wynagrodzenia miesięcznie
             i zarejestrował się w rejonowym urzędzie pracy jako 
             bezrobotny w ciągu 7 dni od dnia ustania zatrudnienia, zaprzestania
             wykonywania innej pracy zarobkowej, prowadzenia
             pozarolniczej działalności lub osiągania dochodu przekraczającego
             połowę najniższego wynagrodzenia miesięcznie, 
             posiada prawo do zasiłku na czas skrócony o okres pobierania
             zasiłku przed utratą statusu bezrobotnego.";
   h) w ust. 12 liczbę "180" zastępuje się liczbą "365",
   i) skreśla się ust. 13;
 
20) art. 26 otrzymuje brzmienie:
       "Art. 26. Bezrobotny jest obowiązany zawiadomić w ciągu 5 dni rejonowy
              urząd pracy o podjęciu zatrudnienia, innej pracy 
              zarobkowej lub pozarolniczej działalności oraz o zaistnieniu
              innych okoliczności powodujących utratę statusu bezrobotnego
              albo utratę prawa do zasiłku.";
 
21) w art. 27:
   a) w ust. 1:
       - skreśla się pkt 1,
       - pkt 3 otrzymuje brzmienie:
          "3) w okresie 6 miesięcy przed zarejestrowaniem w rejonowym 
             urzędzie pracy rozwiązał stosunek pracy (stosunek służbowy) 
             za wypowiedzeniem albo na mocy porozumienia stron, chyba
             że porozumienie stron nastąpiło z powodu upadłości, likwidacji
             pracodawcy lub zmniejszenia zatrudnienia z przyczyn
             dotyczących pracodawcy,",
       - w pkt 4 wyrazy "u ostatniego pracodawcy" zastępuje się wyrazami 
         "w okresie 6 miesięcy przed zarejestrowaniem się w rejonowym 
         urzędzie pracy",
   b) w ust. 2 w pkt 1 wyrazy "pkt 1-3" zastępuje się wyrazami "pkt 2 i 3";
22) w art. 28:
   a) ust. 1-3 otrzymują brzmienie:
          "1. Osoba, która pobrała nienależnie świadczenie pieniężne, 
             obowiązana jest do jego zwrotu w terminie 14 dni od dnia 
             doręczenia decyzji.
           2. Za nienależnie pobrane świadczenie w rozumieniu ust. 1 
             uważa się:
              1) świadczenie wypłacone mimo zaistnienia okoliczności 
                powodujących ustanie prawa do jego pobierania, jeżeli 
                pobierający to świadczenie był pouczony o tych okolicznościach,
              2) świadczenie wypłacone na podstawie nieprawdziwych 
                oświadczeń lub sfałszowanych dokumentów albo w innych
                przypadkach świadomego wprowadzenia w błąd rejonowego
                urzędu pracy przez osobę pobierającą to 
                świadczenie,
              3) zasiłek, dodatek szkoleniowy, stypendium, zasiłek przedemerytalny,
                świadczenie przedemerytalne lub inne 
                świadczenie pieniężne finansowane z Funduszu Pracy, 
                wypłacone osobie za okres, za który nabyła prawo do 
                emerytury, renty inwalidzkiej lub renty rodzinnej, jeżeli 
                organ rentowy, który przyznał świadczenie, nie dokonał 
                jego pomniejszenia na zasadach określonych w art. 29.
           3. Roszczenia bezrobotnego i innej uprawnionej osoby oraz rejonowego
             urzędu pracy z tytułu zasiłków, dodatków szkoleniowych,
             stypendiów, zasiłków przedemerytalnych, świadczeń 
             przedemerytalnych i innych świadczeń pieniężnych finansowanych
             z Funduszu Pracy ulegają przedawnieniu z upływem 
             3 lat od dnia, w którym roszczenie stało się wymagalne.",
   b) skreśla się ust. 4 i 6;
   
23) art. 29 otrzymuje brzmienie:
       "Art. 29. 1. Bezrobotnemu lub innej uprawnionej osobie, którym 
                przyznano prawo do emerytury, renty inwalidzkiej lub 
                renty rodzinnej w wysokości co najmniej połowy najniższego
                wynagrodzenia za okres, za który wypłacono zasiłek,
                dodatek szkoleniowy, stypendium, zasiłek przedemerytalny,
                świadczenie przedemerytalne lub inne świadczenie
                pieniężne finansowane z Funduszu Pracy, Zakład 
                Ubezpieczeń Społecznych oraz inne organy rentowe, 
                które przyznały świadczenie, wypłacają to świadczenie 
                pomniejszone o kwotę odpowiadającą wysokości wypłaconych
                za ten okres zasiłków, dodatków szkoleniowych, 
                stypendiów, zasiłków przedemerytalnych, świadczeń 
                przedemerytalnych lub innych świadczeń pieniężnych i 
                przekazują te kwoty na konto Funduszu Pracy właściwego
                rejonowego urzędu pracy.
              2. Kwota pomniejszenia, o której mowa w ust. 1, nie może 
                być wyższa niż przyznana za ten okres kwota emerytury, 
                renty inwalidzkiej lub renty rodzinnej.";
24) w art. 30:
   a) w ust. 1 skreśla się wyrazy ", zasiłku szkoleniowego",
   b) w ust. 2 skreśla się wyrazy ", zasiłków szkoleniowych";
   
25) w art. 31:
   a) ust. 1 otrzymuje brzmienie:
          "1. Bezrobotnym pobierającym zasiłki przysługują, na zasadach 
             przewidzianych dla pracowników:
             1) zasiłki porodowe i pogrzebowe,
             2) świadczenia publicznych zakładów opieki zdrowotnej, które
               są udzielane na podstawie wpisu do legitymacji ubezpieczeniowej,
               dokonywanego przez rejonowy urząd pracy.",
   b) po ust. 1 dodaje się ust. 2 w brzmieniu:
          "2. Świadczenia, o których mowa w ust. 1 pkt 2, przysługują również
             członkowi rodziny osoby pobierającej zasiłek.",
   c) w ust. 3 wyrazy "w art. 16 ust. 5 pkt 3" zastępuje się wyrazami "w ust. 1 
     pkt 2",
   d) po ust. 3 dodaje się ust. 3a w brzmieniu:
          "3a. Bezrobotnym uprawnionym do zasiłku zasiłek przysługuje 
             również za okres udokumentowanej niezdolności do pracy, 
             za który na podstawie odrębnych przepisów pracownicy zachowują
             prawo do wynagrodzenia lub przysługują im zasiłki 
             z ubezpieczenia społecznego w razie choroby lub macierzyństwa.",
   e) ust. 5 otrzymuje brzmienie:
          "5. Świadczenia, o których mowa w ust. 1 pkt 1, ust. 3a oraz art. 
             16 ust. 6, podlegają rozliczeniu przez rejonowe urzędy pracy 
             w ciężar składek na ubezpieczenie społeczne, w trybie przewidzianym
             dla tych składek.",
   f) po ust. 7 dodaje się ust. 8 w brzmieniu:
          "8. Minister Pracy i Polityki Socjalnej może określić, w drodze 
             rozporządzenia, rejony administracyjne (gminy) nie uznane 
             za zagrożone szczególnie wysokim bezrobociem strukturalnym,
             w których rejonowy urząd pracy może dokonywać 
             zwrotu kosztów, o których mowa w ust. 6.";
26) art. 34 otrzymuje brzmienie:
       "Art. 34. Kwoty zasiłków, dodatków szkoleniowych, stypendiów, zasiłków
              przedemerytalnych i świadczeń przedemerytalnych za 
              należny okres zaokrągla się w górę do 10 groszy.";
27) art. 35 otrzymuje brzmienie:
       "Art. 35. Prezes Głównego Urzędu Statystycznego w terminie do 
              dnia 30 września każdego roku ogłasza w drodze obwieszczenia
              w Dzienniku Urzędowym Rzeczypospolitej Polskiej 
              "Monitor Polski" przeciętną stopę bezrobocia w kraju oraz 
              na obszarze działania rejonowych urzędów pracy według 
              stanu na dzień 30 czerwca danego roku.";
        
28) w art. 37a wyrazy "ust. 4-6 oraz ust. 8 i 9" zastępuje się wyrazami "ust. 
   4-8";
29) w art. 37b w ust. 5 wyrazy "ust. 4-6 oraz ust. 8 i 9" zastępuje się wyrazami 
   "ust. 4-8";
30) w art. 37c skreśla się wyrazy "i zasiłków szkoleniowych";
31) w art. 37i w ust. 4 wyrazy "art. 24 ust. 5" zastępuje się wyrazami "art. 37j 
   ust. 3";
32) dodaje się rozdział 3c w brzmieniu:
                              "Rozdział 3c
         Zasiłki przedemerytalne i świadczenia przedemerytalne
       Art. 37j. 1. Zasiłek przedemerytalny przysługuje osobie spełniającej 
                określone w ustawie warunki do uzyskania statusu bezrobotnego
                i prawa do zasiłku oraz posiadającej okres 
                uprawniający do emerytury, jeżeli:
                 1) posiada okres uprawniający do zasiłku wynoszący 30 
                   lat dla kobiet i 35 lat dla mężczyzn lub
                 2) posiada okres uprawniający do zasiłku wynoszący 25 
                   lat dla kobiet i 30 lat dla mężczyzn, w tym co najmniej
                   15 lat wykonywania prac uznanych w przepisach
                   emerytalnych za zatrudnienie w szczególnych 
                   warunkach lub w szczególnym charakterze.
              2. Wysokość zasiłku przedemerytalnego wynosi 120% kwoty
                zasiłku, o którym mowa w art. 24 ust. 1, z zastrzeżeniem
                ust. 3-6.
              3. Wysokość zasiłku przedemerytalnego wynosi 160% kwoty
                zasiłku, o którym mowa w art. 24 ust. 1, dla osoby 
                zamieszkałej w dniu nabycia prawa do zasiłku przedemerytalnego
                oraz w okresie jego pobierania w rejonach 
                administracyjnych (gminach) uznanych za zagrożone 
                szczególnie wysokim bezrobociem strukturalnym, jeżeli 
                stosunek pracy lub stosunek służbowy został rozwiązany 
                z przyczyn dotyczących zakładu pracy. Zasiłek ten przysługuje
                również w przypadku, gdy w okresie pobierania 
                zasiłku przedemerytalnego rejon został wykreślony z wykazu
                rejonów administracyjnych (gmin) uznanych za zagrożone
                szczególnie wysokim bezrobociem strukturalnym.
              4. W rejonach administracyjnych (gminach), które utraciły 
                status rejonu zagrożonego szczególnie wysokim bezrobociem
                strukturalnym, przepis ust. 3 stosuje się do końca
                roku kalendarzowego następującego po roku, w którym
                nastąpiła utrata tego statusu.
              5. Zasiłek przedemerytalny, w wysokości określonej w ust. 
                3, przysługuje również osobie nie zamieszkałej w rejonie 
                administracyjnym (gminie) uznanym za zagrożony szczególnie
                wysokim bezrobociem strukturalnym, jeżeli stosunek
                pracy lub stosunek służbowy rozwiązany został po 
                dniu 1 lipca 1996 r. z przyczyn dotyczących zakładu pracy
                w wyniku jednorazowego lub w okresie nie dłuższym 
                niż 3 miesiące zmniejszenia zatrudnienia o co najmniej 
                100 pracowników.
              6. Wysokość zasiłku przedemerytalnego nie może przekroczyć
                90% przeciętnego miesięcznego wynagrodzenia stanowiącego
                podstawę wymiaru składki na ubezpieczenie 
                społeczne i Fundusz Pracy, w okresie 12 miesięcy kalendarzowych
                poprzedzających miesiąc zgłoszenia wniosku 
                o zasiłek przedemerytalny, i być niższa od 120% kwoty 
                zasiłku, o którym mowa w art. 24 ust. 1.
       Art. 37k. 1. Świadczenie przedemerytalne przysługuje osobie spełniającej
                określone w ustawie warunki do uzyskania statusu 
                bezrobotnego i prawa do zasiłku, jeżeli:
                 1) osiągnęła wiek co najmniej 58 lat kobieta i 63 lata 
                   mężczyzna i posiada okres uprawniający do emerytury
                   lub
                 2) w roku kalendarzowym, w którym został rozwiązany 
                   stosunek pracy lub stosunek służbowy z przyczyn 
                   dotyczących zakładu pracy, ukończyła 55 lat kobieta 
                   i 60 lat mężczyzna oraz posiada okres uprawniający 
                   do emerytury, lub
                 3) do dnia rozwiązania stosunku pracy, z przyczyn dotyczących
                   zakładu pracy, osiągnęła okres uprawniający
                   do emerytury, wynoszący co najmniej 35 lat dla 
                   kobiet i 40 lat dla mężczyzn.
              2. Wysokość świadczenia przedemerytalnego wynosi 80% 
                kwoty emerytury określonej w decyzji organu rentowego 
                ustalającej wysokość emerytury w celu ustalenia świadczenia
                przedemerytalnego, nie mniej jednak niż odpowiednio
                wysokość zasiłku określona w art. 37j ust. 2 i 3.
              3. Decyzję ustalającą wysokość emerytury w celu ustalenia 
                wysokości świadczenia przedemerytalnego organ rentowy
                wydaje na wniosek rejonowego urzędu pracy.
              4. Do postępowania w sprawie ustalenia wysokości emerytury
                w celu ustalenia wysokości świadczenia przedemerytalnego
                stosuje się odpowiednio przepisy dotyczące postępowania
                w sprawie świadczeń emerytalnych.
              5. Od decyzji organu rentowego, o której mowa w ust. 3, 
                przysługują środki odwoławcze, określone w odrębnych 
                przepisach.
              6. W przypadku braku możliwości ustalenia wysokości 
                świadczenia przedemerytalnego z powodu trwającego 
                postępowania dotyczącego ustalenia wysokości emerytury,
                świadczenie przedemerytalne wypłaca się w kwocie 
                zaliczkowej, w wysokości odpowiednio określonej w art. 
                37j ust. 2 i 3.
              7. Pracodawca obowiązany jest do przekazywania rejonowym
                urzędom pracy dokumentacji umożliwiającej wydanie
                decyzji ustalającej wysokość emerytury w celu ustalenia
                wysokości świadczenia przedemerytalnego oraz zasiłku
                przedemerytalnego. Przepisy dotyczące przygotowania
                wniosku o emeryturę stosuje się odpowiednio.
              8. W przypadku równoczesnego spełnienia kilku warunków 
                uprawniających do zasiłku przedemerytalnego i świadczenia
                przedemerytalnego, uprawnionej osobie przysługuje
                wybór podstawy ich przyznania.
       Art. 37l. Zasiłki przedemerytalne i świadczenia przedemerytalne 
              podlegają waloryzacji na zasadach przewidzianych dla zasiłków
              dla bezrobotnych.
       Art. 37ł. Osoby pobierające zasiłek przedemerytalny lub świadczenie 
              przedemerytalne nie mają obowiązku zgłaszania się do rejonowego
              urzędu pracy w celu potwierdzenia gotowości do 
              podjęcia pracy. Osoby te mogą być za ich zgodą skierowane
              przez rejonowy urząd pracy na szkolenie, do prac interwencyjnych
              lub robót publicznych.
       Art. 37m. 1. Do osób uprawnionych i pobierających zasiłek przedemerytalny
                lub świadczenie przedemerytalne przepisy art. 
                23 ust. 4, art. 26, art. 27 ust. 1 pkt 3-5 i ust. 2, art. 31 
                ust. 1 i 2 oraz art. 34 stosuje się odpowiednio.
              2. Zasiłki, o których mowa w art. 31 ust. 1 pkt 1, finansowane
                są ze środków Funduszu Pracy.
       Art. 37n. 1. Prawo do zasiłku przedemerytalnego i świadczenia 
                przedemerytalnego ustaje z dniem niespełnienia warunków,
                o których mowa w art. 2 ust. 1 pkt 2, z zastrzeżeniem
                ust. 2 oraz art. 37ł.
              2. W przypadku podjęcia zatrudnienia, innej pracy zarobkowej,
                pozarolniczej działalności albo osiągania miesięcznie
                dochodu w wysokości przekraczającej połowę najniższego
                wynagrodzenia przez osobę uprawnioną do zasiłku
                przedemerytalnego lub świadczenia przedemerytalnego,
                prawo do zasiłku lub świadczenia ulega zawieszeniu.
       Art. 37o. 1. Prawo do zasiłków przedemerytalnych i świadczeń przedemerytalnych
                ustalają oraz zasiłki i świadczenia przyznają
                i wypłacają rejonowe urzędy pracy.
              2. Zasiłki przedemerytalne i świadczenia przedemerytalne 
                finansowane są z budżetu państwa, w ramach dotacji dla 
                Funduszu Pracy.";
33) w art. 39:
   a) w pkt 1 skreśla się wyrazy "z wyłączeniem okresu pobierania zasiłku 
     szkoleniowego,",
   b) pkt 3 otrzymuje brzmienie:
      "3) prawo do dodatku szkoleniowego określonego w art. 16 ust. 2,";
34) w art. 40 w pkt 1 liczbę "12" zastępuje się liczbą "18", wyrazy "połowę najniższego
   wynagrodzenia" zastępuje się wyrazami "najniższe wynagrodzenie",
   a liczbę "180" zastępuje się liczbą "365";
35) w art. 48 w ust. 2:
   a) w pkt 1 na końcu przecinek zastępuje się średnikiem i dodaje wyrazy 
     "jeżeli zawiadomienie i przystąpienie do opłacania składek następuje w 
     ciągu miesiąca, podstawę wymiaru składki dzieli się przez 30 i mnoży 
     przez liczbę dni, za które składka ma być opłacona,"
   b) w pkt 2 na końcu kropkę zastępuje się średnikiem i dodaje wyrazy "jeżeli
     zawiadomienie i przystąpienie do opłacania składek następuje w 
     ciągu miesiąca, najniższą podstawę wymiaru składki dzieli się przez 30 i 
     mnoży przez liczbę dni, za które składka ma być opłacona.";
36) w art. 50 po ust. 13 dodaje się ust. 14 w brzmieniu:
      "14. Minister Pracy i Polityki Socjalnej może określać, w drodze rozporządzenia,
         przypadki, w których zatrudnienie lub powierzenie 
         innej pracy zarobkowej cudzoziemcowi jest dopuszczalne bez konieczności
         uzyskania zezwolenia i  zgody dyrektora wojewódzkiego 
         urzędu pracy, jeżeli potrzeba zatrudnienia lub powierzenia innej 
         pracy zarobkowej wynika w szczególności z umów i porozumień 
         międzynarodowych albo dotyczy usług artystycznych.";
37) w art. 53:
   a) w ust. 1 wyrazy "połowę najniższego wynagrodzenia" zastępuje się wyrazami
     "najniższe wynagrodzenie",
   b) w ust. 3 wyrazy "połowę najniższego wynagrodzenia" zastępuje się wyrazami
     "najniższe wynagrodzenie";
38) w art. 56 w ust. 2 skreśla się wyrazy "i zasiłków szkoleniowych";
39) w art. 57 w ust. 1:
   a) pkt 3 otrzymuje brzmienie:
          "3) dodatków szkoleniowych, o których mowa w art. 16, pożyczek
             szkoleniowych, o których mowa w art. 16a, oraz badań, 
             o których mowa w art. 17 ust. 5,",
   b) w pkt 4 wyrazy "pożyczek, o których mowa w art. 18" zastępuje się wyrazami
     "pożyczek i kosztów szkolenia, o których mowa w art. 18",
   c) w pkt 5 na końcu dodaje się wyrazy "oraz składek na ubezpieczenie 
     społeczne, o których mowa w art. 22a",
   d) w pkt 6 po przecinku dodaje się wyrazy "a także zasiłków przedemerytalnych
     i świadczeń przedemerytalnych",
   e) w pkt 12 po wyrazie "uczniowskich" dodaje się wyrazy "oraz opłaconych 
     od nich składek na ubezpieczenie społeczne,",
   f) po pkt 29 dodaje się pkt 30 w brzmieniu:
          "30) zasiłków porodowych i pogrzebowych, o których mowa w 
             art. 37m ust. 2.".
                                Art. 2.
W ustawie z dnia 26 czerwca 1974 r. - Kodeks pracy (Dz.U. Nr 24, poz. 141, z 
1975 r. Nr 16, poz. 91, z 1981 r. Nr 6, poz. 23, z 1982 r. Nr 31, poz. 214, z 
1985 r. Nr 20, poz. 85 i Nr 35, poz. 162, z 1986 r. Nr 42, poz. 201, z 1987 r. 
Nr 21, poz. 124, z 1988 r. Nr 20, poz. 134, z 1989 r. Nr 20, poz. 107 i Nr 35, 
poz. 192, z 1990 r. Nr 4, poz. 19, Nr 43, poz. 251 i Nr 55, poz. 319, z 1991 r. 
Nr 53, poz. 226 i Nr 55, poz. 236 i 237, z 1994 r. Nr 113, poz. 547, z 1995 r. 
Nr 16, poz. 77 oraz z 1996 r. Nr 24, poz. 110 i Nr 87, poz. 396) art. 85 otrzymuje
brzmienie:
      "Art. 85. §1. Wypłaty wynagrodzenia za pracę dokonuje się co najmniej
                raz w miesiącu, w stałym i ustalonym z góry terminie.
             §2. Wynagrodzenie za pracę płatne raz w miesiącu wypłaca 
                się z dołu, niezwłocznie po ustaleniu jego pełnej wysokości,
                nie później jednak niż w ciągu pierwszych 10 dni 
                następnego miesiąca kalendarzowego.
             §3. Jeżeli ustalony dzień wypłaty wynagrodzenia za pracę 
                jest dniem wolnym od pracy, wynagrodzenie wypłaca się 
                w dniu poprzedzającym.
             §4. Składniki wynagrodzenia za pracę, przysługujące pracownikowi
                za okresy dłuższe niż jeden miesiąc, wypłaca się 
                z dołu w terminach określonych w przepisach prawa 
                pracy.
             §5. Pracodawca, na żądanie pracownika, jest obowiązany 
                udostępnić do wglądu dokumenty, na których podstawie 
                zostało obliczone jego wynagrodzenie.".
                                Art. 3.
W ustawie z dnia 14 grudnia 1982 r. o zaopatrzeniu emerytalnym pracowników
i ich rodzin (Dz.U. Nr 40, poz. 267, z 1984 r. Nr 52, poz. 268 i 270, z 
1986 r. Nr 1, poz. 1, z 1989 r. Nr 35, poz. 190 i 192, z 1990 r. Nr 10, poz. 58 i 
61, Nr 36, poz. 206, Nr 66, poz. 390 i Nr 87, poz. 506, z 1991 r. Nr 7, poz. 24, 
Nr 80, poz. 350 i Nr 94, poz. 422, z 1992 r. Nr 21, poz. 84 i Nr 64, poz. 321, z 
1994 r. Nr 74, poz. 339 i Nr 108, poz. 516, z 1995 r. Nr 4, poz. 17 oraz z 1996 
r. Nr 100, poz. 461 i Nr 136, poz. 636) w art. 27 skreśla się ust. 3.
             
                                Art. 4.
W ustawie z dnia 29 listopada 1990 r. o pomocy społecznej (Dz.U. z 1993 r. 
Nr 13, poz. 60, z 1994 r. Nr 62, poz. 265 oraz z 1996 r. Nr 100, poz. 459) 
wprowadza się następujące zmiany:
 
 1) w art. 2a:
   a) w ust. 1 w pkt 2:
       - po wyrazie "wniosku" dodaje się wyrazy "lub w przypadku utraty 
         dochodu z miesiąca, w którym wniosek został złożony",
       - po wyrazie "alimentów" skreśla się wyrazy "ustalonych na podstawie
         wyroku lub ugody sądowej",
       - wyrazy "świadczeń o charakterze jednorazowym" zastępuje się wyrazami
         "jednorazowych pieniężnych świadczeń socjalnych oraz 
         świadczeń w naturze",
   b) po pkt 2 dodaje się pkt 2a w brzmieniu:
         "2a) dochodzie na osobę w rodzinie lub kryterium dochodowym 
             na osobę w rodzinie - oznacza to dochód rodziny podzielony 
             przez liczbę osób w tej rodzinie lub sumę składników, o których
             mowa w art. 4 ust. 1, ustalonych zgodnie z wiekiem 
             osób w tej rodzinie, podzieloną przez liczbę osób w rodzinie,",
   c) po pkt 8 dodaje się pkt 9 w brzmieniu:
      "9) mieszkaniu chronionym - oznacza to mieszkanie przeznaczone 
         przede wszystkim dla osób z zaburzeniami psychicznymi opuszczających
         na stałe lub okresowo dom pomocy społecznej, które podejmują
         samodzielnie egzystencję wymagającą jednak wsparcia ze 
         strony pomocy społecznej.",
   d) w ust. 2 wyrazy "100 zł" zastępuje się wyrazami "125 zł";
 
 2) w art. 10:
   a) w ust. 1:
       - w pkt 1 skreśla się wyrazy "i ośrodków opiekuńczych",
       - w pkt 2 skreśla się przecinek i dodaje się wyrazy "i specjalnych celowych,",
   b) w ust. 2 w pkt 2 po wyrazie "opiekuńczych" dodaje się wyrazy "w tym 
     specjalistycznych";
   
 3) w art. 11:
   a) w pkt 2 po przecinku dodaje się wyrazy "gwarantowanych okresowych i 
     specjalnych okresowych",
   b) po pkt 2 dodaje się pkt 2a w brzmieniu:
          "2a) opłacanie składek na ubezpieczenie społeczne za osoby, o 
             których mowa w art. 27 ust. 1 oraz w art. 31 ust. 4a,";
 
 4) w art. 21 w ust. 1 skreśla się kropkę i dodaje się wyrazy ", w tym mieszkanie
   chronione.";
 
 5) w art. 27:
   a) w ust. 4:
       - w pkt 1 przed wyrazem "niezdolnej" dodaje się wyraz "całkowicie",
       - w pkt 2 przed wyrazem "niezdolnej" dodaje się wyraz "całkowicie" 
         oraz po wyrazie "dochodowego" dodaje się wyrazy "na osobę w 
         rodzinie",
   b) ust. 6 otrzymuje brzmienie:
          "6. Zasiłek stały wyrównawczy, o którym mowa w ust. 4, ustala 
             się w wysokości:
              1) w przypadku osoby samotnie gospodarującej, jako różnicę
                pomiędzy kryterium dochodowym osoby samotnie gospodarującej,
                określonym w art. 4 ust. 1, a dochodem tej 
                osoby,
              2) w przypadku osoby w rodzinie, jako różnicę między kryterium
                dochodowym na osobę w rodzinie, ustalonym 
                zgodnie z art. 4 ust. 1, a posiadanym dochodem na osobę
                w rodzinie,
              3) wysokość zasiłku, o którym mowa w pkt 1 i 2, nie może 
                być wyższa od kwoty zasiłku stałego, o którym mowa w 
                ust. 5. Zasiłek stały wyrównawczy nie może być niższy 
                od 10 zł.",
   c) po ust. 6 dodaje się ust. 7 w brzmieniu:
          "7. Osobę przebywającą w domu pomocy społecznej lub do niego
             kierowaną uznaje się za osobę samotnie gospodarującą, 
             jeżeli przed skierowaniem do domu pomocy społecznej była 
             uprawniona do zasiłku stałego wyrównawczego.";
 
 6) w art. 27a w ust. 4 po wyrazach "ubezpieczenia społecznego" dodaje się 
   wyrazy "z wyłączeniem renty rodzinnej";
 
 7) w art. 30 po wyrazie "stałego" dodaje się wyrazy "i stałego wyrównawczego";
 
 8) w art. 31:
   a) w ust. 1 wyrazy "jeżeli dochód na osobę w rodzinie nie przekracza kryterium
     określonego w art. 4 ust. 1" zastępuje się wyrazami "jeżeli dochód
     osoby samotnie gospodarującej lub dochód rodziny nie przekracza 
     kryterium dochodowego osoby lub rodziny ustalonego zgodnie z art. 4 
     ust. 1",
   b) w ust. 4 wyrazy "dochodem ustalonym na podstawie art. 4 ust. 1 a posiadanym
     dochodem" zastępuje się wyrazami "kryterium dochodowym 
     osoby samotnie gospodarującej lub kryterium dochodowym rodziny, 
     ustalonym zgodnie z art. 4 ust. 1, a dochodem tej osoby lub rodziny",
   c) po ust. 4 dodaje się ust. 4a-4d w brzmieniu:
      "4a. Osobie, która utraciła prawo do zasiłku dla bezrobotnych, pobieranego
         na podstawie przepisów o zatrudnieniu i przeciwdziałaniu 
         bezrobociu, z powodu upływu okresu jego pobierania, a dochód 
         rodziny nie przekracza kryterium dochodowego ustalonego zgodnie
         z art. 4 ust. 1 - przysługuje gwarantowany zasiłek okresowy, 
         jeżeli w dniu utraty prawa do zasiłku dla bezrobotnych oraz w 
         okresie pobierania gwarantowanego zasiłku okresowego samotnie 
         wychowuje co najmniej jedno dziecko do dnia ukończenia szkoły 
         podstawowej, nie dłużej jednak niż do 15 roku życia, z zastrzeżeniem
         ust. 4d.
      4b. Gwarantowany zasiłek okresowy przysługuje przez okres do 36 
         miesięcy.
      4c. Gwarantowany zasiłek okresowy wynosi:
          1) kwotę równą kryterium dochodowemu osoby samotnie gospodarującej,
             o której mowa w art. 4 ust. 1 pkt 1 - przez 
             okres pierwszych 12 miesięcy,
          2) 80% kwoty, o której mowa w pkt 1 - przez okres następnych
             24 miesięcy.
      4d. Gwarantowany zasiłek okresowy nie przysługuje w przypadku podjęcia
         zatrudnienia lub pozarolniczej działalności w rozumieniu 
         przepisów o zatrudnieniu i przeciwdziałaniu bezrobociu.";
   
 9) po art. 31 dodaje się art. 31a w brzmieniu:
       "Art. 31a. W szczególnie uzasadnionych przypadkach osobie lub rodzinie
              nie spełniającej kryterium dochodowego określonego 
              w art. 4 ust. 1 może być przyznany specjalny zasiłek okresowy
              lub celowy, przy czym:
              1) miesięczna wysokość zasiłku okresowego nie może być 
                wyższa niż kwota kryterium dochodowego osoby samotnie
                gospodarującej, określona w art. 4 ust. 1,
              2) wysokość zasiłku celowego nie może być wyższa niż 
                100% kwoty kryterium dochodowego osoby samotnie 
                gospodarującej lub rodziny, ustalonej zgodnie z art. 4 
                ust. 1.";
 
10) po art. 31a dodaje się art. 31b w brzmieniu:
       "Art. 31b. 1. Osobie, o której mowa w art. 27 ust. 1 oraz w art. 31 
                ust. 4a, posiadającej co najmniej 5-letni okres składkowy 
                w rozumieniu przepisów o zaopatrzeniu emerytalnym, 
                opłacana jest składka na ubezpieczenie społeczne od 
                kwoty odpowiadającej najniższemu wynagrodzeniu obowiązującemu
                w danym roku.
              2. Składka wynosi 32% kwoty najniższego wynagrodzenia i 
                jest opłacana:
                 a) za osobę, o której mowa w art. 27 ust. 1, przez 
                   okres niezbędny do spełnienia warunku dotyczącego 
                   okresu zatrudnienia (ubezpieczenia) wymaganego 
                   do uzyskania prawa do emerytury,
                 b) za osobę, o której mowa w art. 31 ust. 4a, przez 
                   okres pobierania gwarantowanego zasiłku okresowego.
              3. Z tytułu opłacania składek, o których mowa w ust. 2, 
                osobom określonym w ust. 1 przysługują w razie spełnienia
                wymaganych warunków emerytalne świadczenia 
                pieniężne.
              4. Świadczenie pieniężne w postaci składki ubezpieczeniowej
                nie jest wliczane do dochodu, o którym mowa w art. 
                2a ust. 1 pkt 2.";
11) art. 35 otrzymuje brzmienie:
       "Art. 35. 1. Pobyt w domu pomocy społecznej jest odpłatny według 
                następujących zasad:
                 1) miesięczną opłatę za pobyt w domu pomocy społecznej
                   osoby pełnoletniej posiadającej dochód ustala 
                   się w wysokości 200% kwoty określonej w art. 4 ust. 
                   1 pkt 1; opłata ta nie może być jednak wyższa niż 
                   70% dochodu osoby przebywającej w domu pomocy 
                   społecznej,
                 2) miesięczną opłatę za pobyt dzieci w domu pomocy 
                   społecznej ponoszą rodzice lub opiekunowie w wysokości
                   150% kwoty określonej w art. 4 ust. 1 pkt 1, 
                   jednak nie wyższej niż kwota odpowiadająca 70% 
                   dochodu na osobę w rodzinie; wlicza się w to dziecko
                   kierowane lub przebywające w domu,
                 3) miesięczną opłatę za pobyt w domu pomocy społecznej
                   osoby pełnoletniej nie posiadającej własnego 
                   dochodu ustala się w wysokości odpowiadającej 
                   200% kwoty określonej w art. 4 ust. 1 pkt 1. Miesięczna
                   opłata nie może być wyższa niż 70% dochodu 
                   na osobę w rodzinie, wliczając osobę przebywającą 
                   w domu pomocy społecznej lub tam kierowaną. Do 
                   dokonania opłaty zobowiązani są, proporcjonalnie 
                   do posiadanego dochodu na osobę w rodzinie, małżonek
                   przed zstępnymi i wstępnymi,
                 4) osoby, o których mowa w pkt 2 i 3, nie ponoszą 
                   opłat za pobyt w domu pomocy społecznej, jeżeli 
                   dochód na osobę w rodzinie nie przekracza kryterium
                   dochodowego, o którym mowa w art. 4 ust. 1, 
                   w przeliczeniu na osobę w rodzinie.
              2. Opłatę za pobyt w ośrodkach wsparcia ustala podmiot 
                kierujący w uzgodnieniu z osobą kierowaną uwzględniając
                przyznany zakres usług. Osoby nie ponoszą opłat, 
                jeśli ich dochód lub dochód na osobę w rodzinie nie 
                przekracza kryterium dochodowego, ustalonego w art. 4 
                ust. 1.
              3. Opłata, o której mowa w ust. 1 pkt 1-3, zostaje podwyższona
                do pełnego kosztu utrzymania, nie więcej jednak 
                niż do 70% dochodu osoby lub na osobę w rodzinie, po 
                osiągnięciu przez dom pomocy społecznej standardu, 
                zgodnie z art. 20 ust. 2.
              4. Przepisów ust. 1 pkt 1-3 nie stosuje się do domów pomocy
                społecznej prowadzonych przez gminy lub podmioty
                niepubliczne, jeżeli domy te nie są prowadzone na 
                zlecenie wojewody.
              5. Minister Pracy i Polityki Socjalnej określi, w drodze rozporządzenia,
                szczegółowe zasady ustalania opłat za pobyt
                w domu pomocy społecznej, szczegółowe zasady 
                ustalania kosztów utrzymania w domach pomocy społecznej,
                częściowego lub całkowitego zwolnienia z tych 
                opłat, a także tryb i sposób ich pobierania.";
   
12) w art. 35a w ust. 1 dwukrotnie użyte wyrazy "średnioroczny wzrost cen" zastępuje
   się wyrazami "średnioroczny wskaźnik cen towarów i usług konsumpcyjnych
   ogółem";
          
13) w art. 43 w ust. 6a po wyrazach "stanie majątkowym" dodaje się wyrazy 
   "rodzaje dokumentów wymaganych do przyznania renty socjalnej";
 
14) w art. 49:
   a) ust. 2 otrzymuje brzmienie:
      "2. Osoby posiadające wykształcenie wyższe o kierunkach nie wymienionych
         w ust. 1, które przed wejściem w życie niniejszej ustawy 
         ukończyły bądź rozpoczęły specjalizację z zakresu pracy socjalnej 
         oraz organizacji pomocy społecznej, zachowują lub uzyskują 
         uprawnienia do wykonywania zawodu pracownika socjalnego.",
   b) ust. 3 otrzymuje brzmienie:
      "3. Minister Pracy i Polityki Socjalnej określi, w drodze rozporządzenia,
         stopnie specjalizacji w zawodzie "pracownik socjalny", obowiązujące
         dla specjalizacji minima programowe, tryb postępowania
         w nadawaniu stopni specjalizacji i wydawania dyplomów, warunki
         uzyskiwania przez pracowników socjalnych stopni specjalizacji
         zawodowej oraz warunki, jakie powinny spełniać podmioty 
         ubiegające się o zgodę Ministra Pracy i Polityki Socjalnej na prowadzenie
         szkoleń w zakresie specjalizacji.";
      
15) w art. 51a:
   a) dotychczasową treść oznacza się jako ust. 1,
   b) dodaje się ust. 2 w brzmieniu:
      "2. Minister Pracy i Polityki Socjalnej określi, w drodze rozporządzenia,
         minimum programowe specjalizacji z zakresu organizacji pomocy
         społecznej, podmioty uprawnione do prowadzenia specjalizacji
         oraz tryb postępowania w nadawaniu specjalizacji.".
          
                                Art. 5.
W ustawie z dnia 17 października 1991 r. o rewaloryzacji emerytur i rent, o 
zasadach ustalania emerytur i rent oraz o zmianie niektórych ustaw (Dz.U. Nr 
104, poz. 450, z 1992 r. Nr 21, poz. 84, z 1993 r. Nr 127, poz. 583 i Nr 129, 
poz. 602, z 1994 r. Nr 84, poz. 385, z 1995 r. Nr 4, poz. 17, Nr 95, poz. 473 i 
Nr 138, poz. 681 oraz z 1996 r. Nr 87, poz. 395, Nr 100, poz. 461 i Nr 136, 
poz. 636) w art. 8 dodaje się ust. 3 w brzmieniu:
      "3. Podstawę wymiaru emerytury osobie, która wcześniej pobierała 
         świadczenie przedemerytalne na podstawie przepisów o zatrudnieniu
         i przeciwdziałaniu bezrobociu, stanowi podstawa wymiaru 
         emerytury przyjęta do celów ustalenia świadczenia przedemerytalnego
         - w wysokości uwzględniającej wszystkie kolejne waloryzacje 
         przypadające w okresie następującym po ustaleniu prawa do 
         świadczenia przedemerytalnego, albo podstawa wymiaru ustalana 
         jest na nowo w myśl art. 7.".
      
                                Art. 6.
W ustawie z dnia 6 lipca 1995 r. o przedsiębiorstwie państwowym "Polskie Koleje
Państwowe" (Dz.U. Nr 95, poz. 474) skreśla się art. 47.
                                Art. 7.
W ustawie z dnia 14 czerwca 1996 r. o zmianie ustawy o pomocy społecznej 
oraz ustawy o zatrudnieniu i przeciwdziałaniu bezrobociu (Dz.U. Nr 100, poz. 
459) wprowadza się następujące zmiany:
 1) art. 4 otrzymuje brzmienie:
       "Art. 4. Osoby otrzymujące w dniu wejścia w życie niniejszej ustawy:
              1) zasiłek stały wyrównawczy na podstawie art. 27 ust. 1 w 
                związku z art. 28 ust. 1 pkt 2 ustawy, o której mowa w 
                art. 1, zachowują do niego prawo do dnia 31 grudnia 
                1997 r. w wysokości przysługującej przed dniem 14 
                września 1996 r., chyba że dochód na osobę w rodzinie 
                przekroczy wysokość najniższej emerytury,
              2) zasiłek stały na podstawie art. 27 ust. 2 ustawy, o której 
                mowa w art. 1, zachowują do niego prawo do dnia 31 
                grudnia 1998 r. w wysokości ustalonej niniejszą ustawą, 
                chyba że nie spełniają kryteriów przewidzianych w art. 
                27 ust. 2 ustawy, o której mowa w art. 1, obowiązującej 
                przed dniem 14 września 1996 r.,
              3) zasiłek okresowy na podstawie art. 31 ustawy, o której 
                mowa w art. 1, zachowują do niego prawo do końca 
                okresu, na który wydana została decyzja, jednak nie dłużej
                niż do dnia 31 grudnia 1996 r.";
              
 2) w art. 8 skreśla się wyrazy "art. 35 ust. 3 i 4 oraz".
          
                                Art. 8.
 1. Bezrobotnemu, który nabył prawo do zasiłku lub zasiłku szkoleniowego 
   przed dniem wejścia w życie niniejszej ustawy, zasiłki te wypłaca się w wysokości
   i przez okres wynikający z dotychczasowych przepisów, z zastrzeżeniem
   ust. 2-5.
 2. Bezrobotny, który nabył prawo do zasiłku przez dniem wejścia w życie niniejszej
   ustawy, ma prawo do zasiłku w wysokości określonej w niniejszej 
   ustawie, jeżeli jest to korzystniejsze. Ustalenie tego prawa następuje na 
   wniosek bezrobotnego.
 3. Bezrobotnemu nie posiadającemu prawa do zasiłku w dniu wejścia w życie 
   niniejszej ustawy, dodatek szkoleniowy przysługuje, jeżeli szkolenie rozpoczął
   po dniu wejścia w życie niniejszej ustawy.
 4. Bezrobotny, który w dniu wejścia w życie niniejszej ustawy pobiera zasiłek 
   na podstawie dotychczasowego przepisu art. 25 ust. 6 ustawy wymienionej 
   w art. 1, zachowuje prawo do jego pobierania na dotychczasowych zasadach
   przez okres 6 miesięcy od dnia wejścia w życie ustawy, chyba że zajdą
   okoliczności powodujące wcześniejszą utratę prawa do zasiłku.
 5. Bezrobotny, który od dnia wejścia w życie niniejszej ustawy uzyskuje wynagrodzenie
   lub dochód z tytułu zatrudnienia lub innej pracy zarobkowej w 
   wysokości niższej od połowy najniższego wynagrodzenia, zachowuje status 
   osoby bezrobotnej oraz prawo do zasiłku na dotychczasowych zasadach 
   przez okres 6 miesięcy od dnia wejścia w życie niniejszej ustawy.
 6. Prawo do zasiłku przedemerytalnego i świadczenia przedemerytalnego 
   przysługuje osobom spełniającym warunki do jego przyznania, jeżeli:
   1) zarejestrowane zostały w rejonowym urzędzie pracy po dniu wejścia w 
     życie niniejszej ustawy,
   2) w dniu wejścia w życie niniejszej ustawy uprawnione były do zasiłku do 
     czasu uzyskania uprawnień emerytalnych.
 7. Do okresu, od którego w myśl ustawy wymienionej w art. 1, w brzmieniu 
   nadanym niniejszą ustawą, zależy nabycie prawa, wysokość i okres pobierania
   zasiłku, zasiłku przedemerytalnego lub świadczenia przedemerytalnego,
   zalicza się również okresy zatrudnienia, innej pracy zarobkowej i 
   prowadzenia pozarolniczej działalności, przypadające przed dniem wejścia 
   życie niniejszej ustawy, jeżeli w tym okresie podstawę wymiaru składki na 
   ubezpieczenie społeczne lub zaopatrzenie emerytalne i Fundusz Pracy 
   stanowiła kwota wynosząca co najmniej połowę najniższego wynagrodzenia 
   miesięcznie.
 8. Stopę bezrobocia, o której mowa w art. 35 ustawy wymienionej w art. 1 
   niniejszej ustawy, według stanu na dzień 30 czerwca 1996 r. Prezes Głównego
   Urzędu Statystycznego ogłosi w ciągu jednego miesiąca od dnia 
   ogłoszenia niniejszej ustawy.
 
                                Art. 9.
Minister Pracy i Polityki Socjalnej ogłosi w Dzienniku Ustaw Rzeczypospolitej 
Polskiej jednolity tekst ustawy o zatrudnieniu i przeciwdziałaniu bezrobociu, z 
uwzględnieniem zmian wynikających z przepisów ogłoszonych przed dniem 
wydania jednolitego tekstu.
                                    
                                Art. 10.
Ustawa wchodzi w życie pierwszego dnia miesiąca następującego po dniu 
ogłoszenia, z tym że:
   1) art. 23 ust. 1 pkt 2, ust. 2 i 4, art. 25 ust. 11 i 12, art. 27 ust. 1 pkt 3 i 4 
     oraz art. 40 pkt 1 ustawy, o której mowa w art. 1, w brzmieniu nadanym
     niniejszą ustawą, wchodzą w życie pierwszego dnia siódmego miesiąca
     następującego po dniu ogłoszenia,
   2) art. 25 ust. 1 pkt 1, 2 i 3 lit. a) ustawy, o której mowa w art. 1, w 
     brzmieniu nadanym niniejszą ustawą, wchodzi w życie pierwszego dnia 
     czwartego miesiąca następującego po dniu ogłoszenia,
   3) art. 2 wchodzi w życie z dniem ogłoszenia,
   4) art. 3 wchodzi w życie z dniem 1 stycznia 1998 r.,
   5) art. 4 z wyłączeniem pkt 8 lit.c), pkt 10 i pkt 14 lit.a) oraz art. 7 wchodzą
     w życie z dniem ogłoszenia z mocą od dnia 14 września 1996 r.,
   6) art. 6 wchodzi w życie z dniem 1 stycznia 1999 r.
                                    
                                    
