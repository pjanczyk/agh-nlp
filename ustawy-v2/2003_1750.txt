



Dz.U. z 2003 r. Nr 179, poz. 1750
                                        
                                        
                                        
                                        
                                  U S T A W A
                           z dnia 11 września 2003 r.
                                        
                    o służbie wojskowej żołnierzy zawodowych
                                        
                                        
                                   Rozdział 1
                                 Przepisy ogólne
                                        
                                     Art. 1.
Ustawa określa:
   1) zasady powoływania do zawodowej służby wojskowej;
   2) przebieg służby wojskowej żołnierzy zawodowych;
   3) podstawowe uprawnienia i obowiązki służbowe żołnierzy zawodowych, w tym
     uprawnienia w zakresie działalności publicznej;
   4) zasady otrzymywania uposażenia i innych należności pieniężnych przez
     żołnierzy zawodowych;
   5) zasady zwalniania żołnierzy zawodowych z zawodowej służby wojskowej;
   6) przebieg służby wojskowej kandydatów na żołnierzy zawodowych;
   7) przebieg służby wojskowej żołnierzy zawodowych i kandydatów na żołnierzy
     zawodowych w razie ogłoszenia mobilizacji, stanu wojennego i w czasie
     wojny.
                                        
                                     Art. 2.
Żołnierzem zawodowym może być osoba posiadająca wyłącznie obywatelstwo polskie,
o nieposzlakowanej opinii, której wierność dla Rzeczypospolitej Polskiej nie
budzi wątpliwości, posiadająca odpowiednie kwalifikacje oraz zdolność fizyczną
i psychiczną do pełnienia zawodowej służby wojskowej.
                                     Art. 3.
1. Żołnierze zawodowi są żołnierzami w czynnej służbie wojskowej.
2. Żołnierze zawodowi pełnią zawodową służbę wojskową dla dobra
  Rzeczypospolitej Polskiej. Służba ta wymaga zdyscyplinowania, lojalności i
  poświęcenia.
3. Państwo zapewnia żołnierzom zawodowym godne warunki życia, umożliwiające
  oddanie się służbie Narodowi i Ojczyźnie, rekompensując odpowiednio trud,
  ograniczenia i wyrzeczenia związane z pełnieniem zawodowej służby wojskowej.
                                     Art. 4.
1. Żołnierze zawodowi stanowią kadrę zawodową Sił Zbrojnych Rzeczypospolitej
  Polskiej, zwanych dalej "Siłami Zbrojnymi".
2. Kadra zawodowa Sił Zbrojnych dzieli się na:
   1) korpus oficerów zawodowych;
   2) korpus podoficerów zawodowych;
   3) korpus szeregowych zawodowych.
3. Korpusy oficerów, podoficerów i szeregowych zawodowych dzielą się na korpusy
  osobowe składające się z grup osobowych.
4. Rada Ministrów określi, w drodze rozporządzenia, liczbę stanowisk służbowych
  w poszczególnych korpusach kadry zawodowej Sił Zbrojnych, uwzględniając
  planowaną strukturę Sił Zbrojnych.
5. Minister Obrony Narodowej, w drodze rozporządzenia, tworzy i znosi korpusy
  osobowe oraz ustala ich podział na grupy osobowe, zapewniając zaspokojenie
  potrzeb Sił Zbrojnych.
6. Minister Obrony Narodowej określi, w drodze zarządzenia, nazwy stanowisk
  służbowych oraz ich liczbę, wraz z zaszeregowaniem do określonego stopnia
  etatowego, grupy uposażenia oraz korpusu osobowego i grupy osobowej.
                                     Art. 5.
1. Zdolność fizyczną i psychiczną do pełnienia zawodowej służby wojskowej
  ustala wojskowa komisja lekarska, która wydaje w tej sprawie orzeczenie.
  Orzeczenie wojskowej komisji lekarskiej jest decyzją.
2. Do wojskowej komisji lekarskiej kieruje się:
   1) żołnierza zawodowego - z urzędu albo na jego wniosek;
   2) żołnierza i inną osobę, która zgłosiła chęć pełnienia zawodowej służby
     wojskowej - z urzędu.
3. Do wojskowej komisji lekarskiej kieruje się z urzędu żołnierzy zawodowych:
   1) gdy nie wykonują zadań służbowych z powodu choroby trwającej
     nieprzerwanie przez trzy miesiące;
   2) jeżeli w ich stanie zdrowia nastąpiło pogorszenie uniemożliwiające lub
     utrudniające wykonywanie zadań służbowych;
   3) gdy ulegli wypadkom pozostającym w związku z pełnieniem zawodowej służby
     wojskowej lub u których została stwierdzona choroba powstała w związku ze
     szczególnymi właściwościami lub warunkami służby wojskowej;
   4) w celu przeprowadzenia okresowych lub okolicznościowych badań lekarskich
     - jeżeli zaliczeni zostali do określonych grup osobowych;
   5) przed skierowaniem do pełnienia zawodowej służby wojskowej poza granicami
     państwa oraz po powrocie do kraju;
   6) jeżeli orzeczenie wojskowej komisji lekarskiej jest niezbędne w
     postępowaniu karnym lub w sprawach o wykroczenia.
4. Do wojskowej komisji lekarskiej można skierować z urzędu żołnierza
  zawodowego również w innych niż wymienione w ust. 3 przypadkach uzasadnionych
  potrzebami Sił Zbrojnych, w tym w szczególności:
   1) przed wyznaczeniem na stanowisko służbowe;
   2) w związku z przeniesieniem do innego korpusu osobowego albo innej grupy
     osobowej;
   3) przed zwolnieniem z zawodowej służby wojskowej z przyczyn innych niż ze
     względu na stan zdrowia.
5. Do wojskowej komisji lekarskiej kierują:
   1) wojskowy komendant uzupełnień - żołnierzy i inne osoby ubiegające się o
     powołanie do zawodowej służby wojskowej;
   2) dowódca jednostki wojskowej - w przypadkach wymienionych w ust. 3 pkt 1-4
     i ust. 4 pkt 3, a także, po uzgodnieniu z organem właściwym do wyznaczenia
     żołnierza zawodowego na stanowisko służbowe, w przypadkach wymienionych w
     ust. 3 pkt 5 oraz ust. 4 pkt 1 i 2, jak również żołnierzy nadterminowej
     zasadniczej służby wojskowej i zasadniczej służby wojskowej ubiegających
     się o powołanie do zawodowej służby wojskowej;
   3) sąd, prokurator, komendant jednostki organizacyjnej Żandarmerii Wojskowej
     oraz inny organ, przed którym toczy się postępowanie w sprawach o
     przestępstwo lub wykroczenie - w przypadku wymienionym w ust. 3 pkt 6;
   4) Minister Obrony Narodowej - wszystkich żołnierzy zawodowych.
6. Ustala się następujące kategorie zdolności fizycznej i psychicznej do
  zawodowej służby wojskowej:
   1) kategoria Z - zdolny do zawodowej służby wojskowej, co oznacza zdolność
     do pełnienia zawodowej służby wojskowej oraz służby w charakterze
     kandydata na żołnierza zawodowego;
   2) kategoria N - trwale lub czasowo niezdolny do zawodowej służby wojskowej
     oraz niezdolny do służby w charakterze kandydata na żołnierza zawodowego.
7. Orzeczenie o zaliczeniu danego żołnierza lub innej osoby do jednej z
  kategorii, o których mowa w ust. 6, właściwe wojskowe komisje lekarskie
  wydają na podstawie badania lekarskiego fizycznej i psychicznej zdolności tej
  osoby do służby w poszczególnych rodzajach Sił Zbrojnych i rodzajach wojsk
  oraz na poszczególnych stanowiskach służbowych, z uwzględnieniem wyników
  badań specjalistycznych, a w razie potrzeby również obserwacji szpitalnej.
8. Minister Obrony Narodowej, w porozumieniu z ministrem właściwym do spraw
  zdrowia, określi, w drodze rozporządzenia:
   1) wykaz chorób lub ułomności uwzględniany przy orzekaniu o zdolności do
     zawodowej służby wojskowej oraz do służby poza granicami państwa;
   2) wykaz chorób lub ułomności uwzględniany przy orzekaniu o zdolności do
     pełnienia służby w poszczególnych rodzajach Sił Zbrojnych i rodzajach
     wojsk oraz na poszczególnych stanowiskach służbowych wymagających
     szczególnych predyspozycji zdrowotnych;
   3) właściwość i tryb postępowania wojskowych komisji lekarskich;
   4) tryb kierowania do wojskowych komisji lekarskich żołnierzy zawodowych i
     osób ubiegających się o powołanie do zawodowej służby wojskowej;
   5) szczegółowe warunki orzekania o zdolności do zawodowej służby wojskowej;
   6) szczegółowe warunki orzekania o zdolności do służby wojskowej poza
     granicami państwa;
   7) sposób ustalania związku chorób oraz śmierci ze służbą wojskową.
9. W rozporządzeniu, o którym mowa w ust. 8, należy wskazać kategorie zdolności
  do zawodowej służby wojskowej orzekane w razie stwierdzenia poszczególnych
  chorób lub ułomności oraz uwzględnić oznaczenie chorób lub ułomności według
  paragrafów i punktów w celu zapewnienia ochrony danych osobowych w procesie
  orzeczniczym, a także określić tryb kierowania do wojskowych komisji
  lekarskich i tryb postępowania tych komisji, z uwzględnieniem prowadzenia
  dodatkowych badań specjalistycznych wymaganych w poszczególnych rodzajach Sił
  Zbrojnych i rodzajach wojsk oraz na poszczególnych stanowiskach służbowych, a
  także do służby poza granicami państwa, tryb wydawania orzeczeń i ich
  zatwierdzania, niezbędne elementy orzeczenia, tryb rozpatrywania odwołań i
  sprzeciwów od tych orzeczeń oraz ich uchylania w trybie nadzoru, niezbędną
  dokumentację lekarską i inne dokumenty mogące stanowić podstawę orzeczenia
  wojskowej komisji lekarskiej, wzór skierowania do wojskowych komisji
  lekarskich, jak również wzory orzeczeń i certyfikatów wydawanych przez te
  komisje. Rozporządzenie zapewni, aby do zawodowej służby wojskowej były
  powoływane i pełniły ją osoby posiadające stan zdrowia odpowiadający warunkom
  zawodowej służby wojskowej.
                                     Art. 6.
1. W rozumieniu ustawy następujące określenia oznaczają:
   1) "żołnierze zawodowi" - żołnierzy powołanych do zawodowej służby wojskowej
     i pełniących tę służbę na podstawie kontraktu na pełnienie służby stałej
     lub kontraktu na pełnienie służby terminowej, z wyjątkiem żołnierzy
     zawodowych aplikantów, asesorów i sędziów sądów wojskowych, którzy na
     podstawie ustawy z dnia 27 sierpnia 1997 r. - Prawo o ustroju sądów
     wojskowych (Dz.U. Nr 117, poz. 753, z 1999 r. Nr 75, poz. 853, z 2001 r.
     Nr 98, poz. 1070 oraz z 2002 r. Nr 153, poz. 1271 i Nr 240, poz. 2052)
     pełnią służbę stałą;
   2) "potrzeby Sił Zbrojnych" - celowość:
     a) powołania do zawodowej służby wojskowej,
     b) wyznaczenia na stanowisko służbowe,
     c) zwolnienia ze stanowiska służbowego,
     d) przeniesienia do rezerwy kadrowej lub dyspozycji albo do innego korpusu
       osobowego,
     e) zwolnienia żołnierza zawodowego z zawodowej służby wojskowej
    - w ramach liczby stanowisk w poszczególnych korpusach kadry zawodowej Sił
     Zbrojnych;
   3) "stanowisko służbowe" - usytuowanie żołnierza zawodowego w hierarchii
     służbowej jednostki organizacyjnej, z określonymi dla tego stanowiska:
     a) nazwą,
     b) stopniem etatowym,
     c) wymaganiami kwalifikacyjnymi,
     d) opisem stanowiska,
     e) grupą uposażenia,
     f) korpusem osobowym,
     g) grupą osobową;
   4) "stopień etatowy" - określony dla danego stanowiska służbowego stopień
     wojskowy;
   5) "wyższe stanowisko służbowe" - stanowisko służbowe, którego stopień
     etatowy jest wyższy od stopnia etatowego poprzednio zajmowanego stanowiska
     służbowego;
   6) "równorzędne stanowisko służbowe" - stanowisko służbowe, którego stopień
     etatowy jest równy stopniowi etatowemu poprzednio zajmowanego stanowiska
     służbowego;
   7) "stanowiska główne" - stanowiska służbowe przeznaczone dla oficerów
     zawodowych, na których ponosi się bezpośrednią odpowiedzialność za
     zdolność bojową pododdziałów, oddziałów i innych jednostek organizacyjnych
     bądź bezpośrednią odpowiedzialność za istotny element funkcjonowania Sił
     Zbrojnych w okresie pokoju lub wojny;
   8)  "stanowiska pośrednie" - stanowiska służbowe przeznaczone dla oficerów
     zawodowych, wyodrębnione spośród wszystkich stanowisk służbowych, na
     których pełnienie służby przygotowuje ich do objęcia stanowisk głównych;
   9)  "stanowiska zasadnicze" - grupę stanowisk służbowych obejmującą
     stanowiska główne i pośrednie;
  10) "stanowiska szczególne" - stanowiska służbowe specyficzne z uwagi na
     rodzaj i charakter wykonywanych obowiązków oraz wymagań kwalifikacyjnych,
     do których przygotowanie nie jest realizowane w systemie szkolenia i
     doskonalenia zawodowego w ramach szkolnictwa wojskowego;
  11) "stanowiska zabezpieczające" - stanowiska służbowe przeznaczone dla
     oficerów zawodowych, wyodrębnione spośród wszystkich stanowisk służbowych,
     z wyłączeniem stanowisk zasadniczych i szczególnych;
  12) "kadencja na stanowisku" - okres pełnienia przez żołnierza zawodowego
     służby na stanowisku służbowym określony w opisie stanowiska służbowego,
     jakie żołnierz ten zajmuje, oraz w decyzji personalnej wyznaczającej go na
     to stanowisko;
  13) "kontrakt" - pisemną umowę zawartą między osobą zgłaszającą chęć
     pełnienia zawodowej służby wojskowej lub służby w charakterze kandydata na
     żołnierza zawodowego a organem właściwym do zawarcia takiej umowy;
  14) "modele przebiegu służby wojskowej" - przewidzianą dla poszczególnych
     korpusów kadry zawodowej Sił Zbrojnych kolejność zajmowania poszczególnych
     stanowisk służbowych, na podstawie której planuje się rozwój służbowy
     żołnierzy zawodowych;
  15) "sędziowie sądów wojskowych" - żołnierzy zawodowych pełniących zawodową
     służbę wojskową na stanowiskach sędziów w sądach wojskowych i w
     Departamencie Sądów Wojskowych Ministerstwa Sprawiedliwości;
  16) "prokuratorzy wojskowi" - żołnierzy zawodowych pełniących zawodową służbę
     wojskową na stanowiskach prokuratorów w wojskowych jednostkach
     organizacyjnych prokuratury;
  17) "objęcie stanowiska służbowego" - określony w rozkazie dowódcy jednostki
     wojskowej dzień przystąpienia żołnierza zawodowego do wykonywania
     obowiązków służbowych na stanowisku służbowym, na które żołnierz ten
     został wyznaczony decyzją uprawnionego organu;
  18) "adres zameldowania" - adres miejsca zameldowania żołnierza zawodowego na
     pobyt stały.
2. Ilekroć w niniejszej ustawie jest mowa o:
   1) "jednostce wojskowej" - należy przez to rozumieć jednostkę wojskową, o
     której mowa w przepisach ustawy z dnia 21 listopada 1967 r. o powszechnym
     obowiązku obrony Rzeczypospolitej Polskiej (Dz.U. z 2002 r. Nr 21, poz.
     205, Nr 74, poz. 676, Nr 81, poz. 732, Nr 113, poz. 984 i 985, Nr 156,
     poz. 1301, Nr 166, poz. 1363, Nr 199, poz. 1673 i Nr 200, poz. 1679 i 1687
     oraz z 2003 r. Nr 45, poz. 391, Nr 90, poz. 844, Nr 96, poz. 874 i Nr 139,
     poz. 1326), oraz jednostki organizacyjne podporządkowane Ministrowi Obrony
     Narodowej i przez niego nadzorowane, przedsiębiorstwa państwowe, dla
     których jest on organem założycielskim, oraz komórki organizacyjne
     Ministerstwa Obrony Narodowej;
   2) "decyzji" - należy przez to rozumieć również rozkaz personalny.
                                     Art. 7.
1. Przewidziane w ustawie uprawnienia i obowiązki dowódców jednostek wojskowych
  w stosunku do żołnierzy zawodowych:
   1) pełniących zawodową służbę wojskową w jednostkach organizacyjnych
     podporządkowanych Ministrowi Obrony Narodowej lub przez niego
     nadzorowanych, przedsiębiorstwach państwowych, dla których jest on organem
     założycielskim, albo komórkach organizacyjnych Ministerstwa Obrony
     Narodowej - przysługują odpowiednio dyrektorom (szefom, komendantom,
     kierownikom, prezesom) tych jednostek i komórek organizacyjnych;
   2) zajmujących stanowiska dowódców jednostek wojskowych (dyrektorów, szefów,
     komendantów, kierowników, prezesów) - przysługują ich bezpośrednim
     przełożonym.
2. Przepis ust. 1 stosuje się odpowiednio do kierowników instytucji cywilnych,
  o których mowa w art. 22 ust. 1.
                                     Art. 8.
1. Od decyzji wydanych przez właściwe organy w sprawach określonych w ustawie
  żołnierz zawodowy może wnieść odwołanie do organu wyższego stopnia, na
  zasadach określonych w ustawie z dnia 14 czerwca 1960 r. - Kodeks
  postępowania administracyjnego (Dz.U. z 2000 r. Nr 98, poz. 1071, z 2001 r.
  Nr 49, poz. 509, z 2002 r. Nr 113, poz. 984, Nr 153, poz. 1271 i Nr 169, poz.
  1387 oraz z 2003 r. Nr 130, poz. 1188), a także, z zastrzeżeniem ust. 2,
  skargę do właściwego sądu administracyjnego, na zasadach określonych w
  ustawie z dnia 25 lipca 2002 r. - Prawo o ustroju sądów administracyjnych
  (Dz.U. Nr 153, poz. 1269).
2. Skarga do właściwego sądu administracyjnego nie może być wniesiona na
  decyzje w sprawach:
   1) wyznaczenia, przeniesienia i zwolnienia ze stanowiska służbowego oraz
     przeniesienia do rezerwy kadrowej lub do dyspozycji;
   2) mianowania na stopień wojskowy;
   3) przeniesienia do innego korpusu osobowego lub do innej grupy osobowej;
   4) delegowania do wykonywania zadań służbowych poza jednostką wojskową.
                                   Rozdział 2
                     Powołanie do zawodowej służby wojskowej
                                        
                                     Art. 9.
1. Stosunek służbowy zawodowej służby wojskowej powstaje w drodze powołania, na
  podstawie dobrowolnego zgłoszenia do tej służby, po spełnieniu łącznie
  następujących warunków:
   1) wydaniu rozkazu personalnego o powołaniu do zawodowej służby wojskowej;
   2) podpisaniu kontraktu na pełnienie zawodowej służby wojskowej;
   3) stawieniu się osoby powołanej, z którą zawarto kontrakt, do pełnienia
     zawodowej służby wojskowej.
2. Termin i miejsce rozpoczęcia pełnienia zawodowej służby wojskowej określa
  kontrakt.
3. Rozkaz personalny o powołaniu do zawodowej służby wojskowej wydaje,
  uwzględniając potrzeby Sił Zbrojnych, Szef Sztabu Generalnego Wojska
  Polskiego.
                                    Art. 10.
Do zawodowej służby wojskowej:
   1) w korpusie oficerów zawodowych:
     a) powołuje się żołnierza mianowanego na stopień wojskowy podporucznika
       (podporucznika marynarki) po ukończeniu przez niego:
        -  wyższej szkoły wojskowej i uzyskaniu tytułu zawodowego magistra
         (równorzędnego),
        -  szkolenia wojskowego, w przypadku posiadania tytułu zawodowego
         magistra (równorzędnego),
     b) może być powołany oficer rezerwy posiadający tytuł zawodowy magistra
       (równorzędny);
   2) w korpusie podoficerów zawodowych:
     a) powołuje się żołnierza mianowanego na stopień wojskowy kaprala (mata),
       posiadającego świadectwo dojrzałości, po ukończeniu przez niego nauki w
       szkole podoficerskiej,
     b) może być powołany podoficer rezerwy posiadający świadectwo dojrzałości;
   3) w korpusie szeregowych zawodowych może być powołany:
     a) żołnierz rezerwy, który ukończył co najmniej gimnazjum i posiada
       przygotowanie zawodowe oraz odbył w pełnym wymiarze zasadniczą służbę
       wojskową,
     b) żołnierz nadterminowej zasadniczej służby wojskowej i zasadniczej
       służby wojskowej, który ukończył co najmniej gimnazjum i posiada
       przygotowanie zawodowe
    - jeżeli posiada kwalifikacje przydatne w korpusie osobowym, w jakim ma
     pełnić zawodową służbę wojskową, i po mianowaniu go na stopień wojskowy
     starszego szeregowego (starszego marynarza), jeżeli posiada niższy stopień
     wojskowy.
                                        
                                    Art. 11.
Jeżeli przemawiają za tym  uzasadnione potrzeby Sił Zbrojnych, do zawodowej
służby wojskowej można powołać, w korpusie szeregowych zawodowych, pomimo
niespełniania warunków określonych w art. 10 pkt 3, osobę, która ukończyła co
najmniej gimnazjum i posiada przygotowanie zawodowe oraz szczególne kwalifikacje
lub umiejętności, po mianowaniu na stopień wojskowy starszego szeregowego
(starszego marynarza).
                                    Art. 12.
1. Kontrakt na pełnienie zawodowej służby wojskowej może być zawarty jako:
   1) kontrakt na pełnienie służby stałej;
   2) kontrakt na pełnienie służby terminowej.
2. Właściwym do zawierania kontraktów jest organ uprawniony do wyznaczenia
  żołnierza zawodowego na stanowisko służbowe, na którym żołnierz będzie pełnił
  zawodową służbę wojskową.
3. Kontrakt na pełnienie służby terminowej zawiera się na okres do sześciu lat.
                                    Art. 13.
1. Z żołnierzami powołanymi do zawodowej służby wojskowej zawiera się kontrakty
  na pełnienie służby terminowej, z zastrzeżeniem ust. 2.
2. Z żołnierzami, którzy ukończyli wyższą szkołę wojskową lub szkolenie
  wojskowe, o którym mowa w art. 10 pkt 1 lit. a, albo szkołę podoficerską z
  oceną ogólną bardzo dobrą lub dobrą, mogą być zawarte kontrakty na pełnienie
  służby stałej.
                                    Art. 14.
1. Najpóźniej na dwanaście miesięcy przed dniem upływu okresu, na jaki został
  zawarty kontrakt na pełnienie służby terminowej, żołnierz zawodowy może
  wystąpić z wnioskiem o zawarcie kolejnego kontraktu na pełnienie służby
  terminowej.
2. Z żołnierzem zawodowym pełniącym zawodową służbę wojskową w ramach kontraktu
  na pełnienie służby terminowej może być podpisany, na jego wniosek, kontrakt
  na pełnienie służby stałej, jeżeli posiada bardzo dobrą ocenę w ostatniej
  opinii okresowej.
3. Z inicjatywą zawarcia kolejnego kontraktu na pełnienie służby terminowej lub
  kontraktu na pełnienie służby stałej może wystąpić również dowódca jednostki
  wojskowej, w której żołnierz zawodowy pełni zawodową służbę wojskową.
                                        
                                    Art. 15.
Kontrakt powinien zawierać:
   1) oznaczenie stron - stopień wojskowy, imię i nazwisko oraz stanowisko
     służbowe dowódcy jednostki wojskowej, a także stopień wojskowy, imię i
     nazwisko, imię ojca, datę urodzenia, adres zameldowania, serię i numer
     dowodu tożsamości oraz numer PESEL i numer identyfikacji podatkowej
     żołnierza lub innej osoby powoływanej do zawodowej służby wojskowej;
   2) datę i miejsce podpisania;
   3) określenie dnia rozpoczęcia zawodowej służby wojskowej, a w przypadku
     kontraktu na pełnienie służby terminowej, również dnia, do którego
     kontrakt obowiązuje;
   4) określenie rodzaju stanowisk służbowych, na których będzie pełniona
     zawodowa służba wojskowa - w przypadku kontraktu na pełnienie służby
     terminowej;
   5) oświadczenie żołnierza lub innej osoby powoływanej do zawodowej służby
     wojskowej, że znane są jej zasady pełnienia tej służby;
   6) podpisy stron.
                                    Art. 16.
Minister Obrony Narodowej określi, w drodze rozporządzenia:
   1) szczegółowe warunki i tryb powoływania do zawodowej służby wojskowej oraz
     nadawania pierwszych stopni wojskowych osobom, o których mowa w art. 10
     pkt 1 lit. a, pkt 2 lit. a i pkt 3 oraz art. 11;
   2) szczegółowy tryb zawierania kontraktów i wzory kontraktów.
Rozporządzenie powinno zagwarantować, aby nabór do zawodowej służby wojskowej,
przy uwzględnieniu kryteriów przewidzianych w ustawie, miał charakter otwarty i
był konkurencyjny.
                                    Art. 17.
1. Przepisów art. 9, art. 10 pkt 1, art. 12, art. 13 ust. 1 oraz art. 14 i 15
  nie stosuje się w przypadku powołania do zawodowej służby wojskowej
  aplikantów, asesorów i sędziów w sądach wojskowych .
2. Powołanie do zawodowej służby wojskowej aplikantów, asesorów i sędziów w
  sądach wojskowych reguluje ustawa z dnia 27 sierpnia 1997 r. - Prawo o
  ustroju sądów wojskowych.
                                    Art. 18.
1. Pracownik powołany do zawodowej służby wojskowej zachowuje prawo do ostatnio
  pobieranego wynagrodzenia od pracodawcy do końca miesiąca kalendarzowego, w
  którym jest obowiązany stawić się do pełnienia tej służby.
2. Stosunek pracy z pracownikiem powołanym do zawodowej służby wojskowej wygasa
  z dniem stawienia się do tej służby.
                                   Rozdział 3
                       Przebieg zawodowej służby wojskowej
                                        
                                    Art. 19.
Żołnierz zawodowy pełni zawodową służbę wojskową:
   1) na stanowisku służbowym w jednostce wojskowej, z zastrzeżeniem art. 22
     ust. 1 i art. 24 ust. 1;
   2) w rezerwie kadrowej;
   3) w dyspozycji.
                                    Art. 20.
1. Żołnierz zawodowy zwolniony z dotychczas zajmowanego stanowiska służbowego
  może być przeniesiony do rezerwy kadrowej organu określonego w ust. 3, jeżeli
  przewiduje się wyznaczenie go na inne stanowisko służbowe.
2. Okres pozostawania żołnierza zawodowego w rezerwie kadrowej nie może być
  jednorazowo dłuższy niż dwa lata, z zastrzeżeniem ust. 4.
3. Organem wojskowym właściwym do przeniesienia żołnierza zawodowego do rezerwy
  kadrowej jest:
   1) Minister Obrony Narodowej - w przypadku żołnierza zawodowego zwolnionego
     ze stanowiska służbowego przez Prezydenta Rzeczypospolitej Polskiej,
     Prezesa Rady Ministrów i Ministra Obrony Narodowej;
   2) Szef Sztabu Generalnego Wojska Polskiego - w przypadku żołnierza
     zawodowego zwolnionego ze stanowiska służbowego w Sztabie Generalnym
     Wojska Polskiego i podległych jednostkach organizacyjnych oraz w rodzajach
     Sił Zbrojnych, Komendzie Głównej Żandarmerii Wojskowej i podległych im
     jednostkach wojskowych;
   3) dyrektor departamentu Ministerstwa Obrony Narodowej właściwego w sprawach
     kadr - w pozostałych przypadkach.
4. Jeżeli przeniesienie do rezerwy kadrowej następuje w związku ze skierowaniem
  żołnierza zawodowego na studia zagraniczne, czas pozostawania w rezerwie
  kadrowej obejmuje okres tych studiów.
                                    Art. 21.
1. Żołnierz zawodowy, w stosunku do którego została wydana decyzja o zwolnieniu
  z zawodowej służby wojskowej, może być na okres do dnia zwolnienia z tej
  służby przeniesiony do dyspozycji.
2. Żołnierza zawodowego z dniem przeniesienia do dyspozycji zwalnia się z
  dotychczas zajmowanego stanowiska służbowego.
3. Organem uprawnionym do przeniesienia żołnierza zawodowego do dyspozycji jest
  organ, który wydał decyzję o zwolnieniu żołnierza z zawodowej służby
  wojskowej, pozostawiając tego żołnierza na zaopatrzeniu w dotychczasowej lub
  innej jednostce wojskowej.
4. Żołnierza zawodowego przeniesionego do dyspozycji właściwy dowódca może
  zwolnić z wykonywania zadań służbowych.
                                    Art. 22.
1. Żołnierz zawodowy, za jego pisemną zgodą, może pełnić zawodową służbę
  wojskową na stanowiskach służbowych w:
   1) Kancelarii Prezydenta Rzeczypospolitej Polskiej, Kancelarii Prezesa Rady
     Ministrów, Biurze Bezpieczeństwa Narodowego, Departamencie Sądów
     Wojskowych Ministerstwa Sprawiedliwości lub Agencji Wywiadu;
   2) innych instytucjach i podmiotach realizujących szczególne zadania na
     rzecz obronności i bezpieczeństwa Państwa
 - zwanych dalej "instytucjami cywilnymi".
2. Stanowiska służbowe, o których mowa w ust. 1, ujmuje się w wykazie
  prowadzonym przez Szefa Sztabu Generalnego Wojska Polskiego.
3. Żołnierza zawodowego, o którym mowa w ust. 1, wyznacza na wskazane
  stanowisko służbowe kierownik instytucji cywilnej w formie przewidzianej dla
  tego stanowiska.
4. Żołnierzowi zawodowemu pełniącemu zawodową służbę wojskową w instytucji
  cywilnej przysługują uprawnienia i świadczenia, w tym uposażenie i inne
  należności pieniężne, określone w przepisach dla żołnierzy zawodowych
  pełniących służbę w jednostkach wojskowych, z zastrzeżeniem ust. 5.
5. Do żołnierzy zawodowych pełniących zawodową służbę wojskową w instytucjach
  cywilnych stosuje się odpowiednio obowiązujące na zajmowanych przez nich
  stanowiskach służbowych przepisy prawa pracy lub przepisy dotyczące stosunku
  służbowego, odnoszące się do obowiązków pracodawcy i pracownika, regulaminów
  pracy, wyróżnień niezwiązanych z przebiegiem zawodowej służby wojskowej,
  odpowiedzialności materialnej pracowników, rozkładu czasu pracy oraz
  bezpieczeństwa i higieny pracy, jak również tworzenia funduszu nagród, a
  także przyznawania nagród innych niż wynikające z przepisów ustawy z dnia 4
  września 1997 r. o dyscyplinie wojskowej (Dz.U. z 2002 r. Nr 42, poz. 370 i
  Nr 240, poz. 2052).
6. Minister Obrony Narodowej sprawuje nadzór w zakresie pełnienia czynnej
  służby wojskowej nad żołnierzem zawodowym, o którym mowa w ust 1.
7. Rada Ministrów określi, w drodze rozporządzenia:
   1) instytucje cywilne, o których mowa w ust. 1 pkt 2;
   2) szczegółowy tryb postępowania przy wyznaczaniu żołnierzy zawodowych na
     stanowiska służbowe w instytucjach cywilnych i odwoływania ze stanowisk;
   3) sposób wykonywania przez Ministra Obrony Narodowej nadzoru, o którym mowa
     w ust. 6;
   4) szczegółowe warunki i tryb opiniowania żołnierzy zawodowych pełniących
     zawodową służbę wojskową w instytucjach cywilnych oraz przełożonych
     uprawnionych do sporządzenia opinii.
8. Rozporządzenie, o którym mowa w ust. 7, ustali w szczególności informacje,
  które powinien zawierać wniosek o wyznaczenie żołnierza zawodowego na
  stanowisko służbowe w instytucji cywilnej, oraz kompetencje w zakresie
  wyznaczania na stanowiska służbowe w instytucjach cywilnych i odwoływania z
  tych stanowisk przez Ministra Obrony Narodowej i kierowników instytucji
  cywilnych.
                                    Art. 23.
Tryb postępowania i warunki wymagane przy wyznaczaniu żołnierzy zawodowych na
stanowiska służbowe aplikantów, asesorów i sędziów w sądach wojskowych oraz
aplikantów, asesorów i prokuratorów w wojskowych jednostkach organizacyjnych
prokuratury i odwoływania z tych stanowisk określają przepisy ustawy z dnia 27
sierpnia 1997 r. - Prawo o ustroju sądów wojskowych i ustawy z dnia 20 czerwca
1985 r. o prokuraturze (Dz.U. z 2002 r. Nr 21, poz. 206 i Nr 213, poz. 1802).
                                    Art. 24.
1. Żołnierz zawodowy może być wyznaczony lub skierowany do pełnienia zawodowej
  służby wojskowej poza granicami państwa.
2. Do pełnienia zawodowej służby wojskowej poza granicami państwa wyznacza lub
  kieruje Szef Sztabu Generalnego Wojska Polskiego, z zastrzeżeniem ust. 3.
3. Żołnierzy zawodowych, o których mowa w art. 44 ust. 1 pkt 1, do pełnienia
  zawodowej służby wojskowej poza granicami państwa wyznacza lub kieruje
  Minister Obrony Narodowej.
4. W czasie pełnienia zawodowej służby wojskowej poza granicami państwa
  ?ołnierz zawodowy podlega organowi, który wyznaczył lub skierował go do tej
  służby. Podczas wykonywania zadań służbowych poza granicami państwa żołnierz
  zawodowy może podlegać, w zależności od miejsca pełnienia zawodowej służby
  wojskowej, również innym przełożonym.
5. Żołnierzom zawodowym wyznaczonym do pełnienia zawodowej służby wojskowej
  poza granicami państwa przysługują, w szczególności, następujące uprawnienia
  i świadczenia:
   1) prawo przebywania w miejscu pełnienia służby wraz z małżonkiem i dziećmi;
   2) prawo do nieodpłatnego zakwaterowania w lokalu mieszkalnym, wraz z
     niezbędnym umeblowaniem i wyposażeniem, zgodnie z warunkami miejscowymi,
     odpowiednio do zajmowanego stanowiska służbowego i liczby przebywających z
     nim członków rodziny; w przypadku braku możliwości zapewnienia lokalu
     mieszkalnego żołnierzowi przysługuje równoważnik pieniężny;
   3) zwrot opłat związanych z  nauką dzieci w szkole podstawowej, gimnazjum i
     szkole średniej;
   4) zwrot niezbędnych, udokumentowanych kosztów leczenia w państwie, w którym
     pełni służbę, oraz kosztów leczenia przebywających z nim członków rodziny.
6. Niezależnie od świadczeń, o których mowa w ust. 5, żołnierzom zawodowym
  udającym się poza granice państwa w celu objęcia stanowiska służbowego oraz
  żołnierzom pełniącym służbę poza granicami państwa wyznaczonym na kolejne
  stanowisko za granicą w innym państwie niż dotychczas, a także żołnierzom
  powracającym do kraju po zakończeniu pełnienia służby poza granicami państwa
  przysługuje zwrot kosztów:
   1) podróży żołnierza i przebywających z nim członków rodziny;
   2) przewozu rzeczy osobistego użytku i przedmiotów gospodarstwa domowego;
   3) przejazdu do miejsca pełnienia służby za granicą i z powrotem do kraju
     członków rodziny nieprzebywających z nim za granicą:
     a) raz na dwa lata, jeżeli członek rodziny żołnierza nie przesiedlał się
       za granicę do miejsca pełnienia służby żołnierza,
     b) jeden raz, jeżeli członek rodziny przebywał z żołnierzem za granicą i
       żołnierzowi pokryto koszty jego podróży, po upływie nie mniej niż
       jednego roku po przesiedleniu.
7. Żołnierzom zawodowym skierowanym do pełnienia zawodowej służby wojskowej
  poza granicami państwa przysługują, w szczególności, następujące uprawnienia
  i świadczenia:
   1) bezpłatne zakwaterowanie i wyżywienie;
   2) bezpłatne świadczenia zdrowotne oraz bezpłatne zaopatrzenie w leki i
     artykuły sanitarne;
   3) bezpłatny przewóz:
     a) z kraju do miejsca pełnienia służby i z powrotem, w związku z
       rozpoczęciem i zakończeniem pełnienia służby poza granicami państwa,
     b) z miejsca pełnienia służby do kraju i z powrotem, w razie śmierci
       członka najbliższej rodziny;
   4) urlop zdrowotny po powrocie do kraju, po zakończeniu pełnienia służby
     poza granicami państwa;
   5) ubezpieczenie od następstw nieszczęśliwych wypadków zaistniałych w czasie
     pełnienia służby poza granicami państwa, wskutek których nastąpiło
     uszkodzenie ciała, rozstrój zdrowia lub śmierć żołnierza.
8. Rada Ministrów określi, w drodze rozporządzenia, przypadki, w których
  następuje wyznaczenie, a w których skierowanie do pełnienia zawodowej służby
  wojskowej poza granicami państwa, szczegółowy tryb postępowania przy
  wyznaczaniu lub kierowaniu żołnierzy zawodowych do pełnienia służby poza
  granicami państwa, a także odwoływania do kraju z tej służby, warunki
  pełnienia przez żołnierzy służby poza granicami państwa, w tym zakres
  podległości, o której mowa w ust. 4, warunki przyznawania świadczeń
  żołnierzom wyznaczonym lub skierowanym do pełnienia służby poza granicami
  państwa oraz świadczeń przysługujących żołnierzom w związku z wyznaczeniem
  lub skierowaniem do pełnienia służby poza granicami państwa. Rozporządzenie,
  określając obowiązki i uprawnienia żołnierzy zawodowych wyznaczonych lub
  skierowanych do pełnienia zawodowej służby wojskowej poza granicami państwa,
  powinno w szczególności uwzględnić specyfikę wykonywanych zadań, zagrożenia
  dla zdrowia lub życia tych żołnierzy, a także istniejące w danym państwie
  warunki miejscowe.
                                    Art. 25.
1. Dowódca jednostki wojskowej, w której żołnierz zawodowy jest wyznaczony na
  stanowisko służbowe, może dodatkowo powierzyć żołnierzowi czasowe pełnienie
  obowiązków służbowych w tej jednostce na stanowisku nieobsadzonym lub
  obsadzonym, na którym wyznaczony żołnierz czasowo nie wykonuje zadań
  służbowych.
2. Okres, o którym mowa w ust. 1, nie może być jednorazowo dłuższy niż
  piętnaście miesięcy.
3. W wyjątkowych przypadkach podoficerowi zawodowemu można dodatkowo powierzyć
  czasowe pełnienie obowiązków służbowych na stanowisku służbowym przewidzianym
  dla oficera zawodowego zaszeregowanym do stopnia etatowego kapitana (kapitana
  marynarki) włącznie, jeżeli nie wiąże się z tym powierzeniem stosunek
  przełożeństwa nad oficerami.
4. Żołnierza zawodowego, któremu dodatkowo powierzono czasowe pełnienie
  obowiązków służbowych na innym stanowisku służbowym, nie zwalnia się ze
  stanowiska dotychczas zajmowanego.
5. Przepisy ust. 1-4 mają zastosowanie również w przypadku czasowego
  powierzenia żołnierzowi zawodowemu obowiązków pracownika wojska, z tym że w
  takim przypadku okres, o którym mowa w ust. 2, nie może być jednorazowo
  dłuższy niż sześć miesięcy.
                                    Art. 26.
1. Żołnierz zawodowy podlega opiniowaniu służbowemu w formie:
   1) opiniowania okresowego - przeprowadzanego na sześć miesięcy przed dniem
     upływu kadencji lub kontraktu na pełnienie służby terminowej;
   2) opiniowania specjalnego - przeprowadzanego w przypadkach określonych w
     ust. 2.
2. Specjalną opinię służbową sporządza się w razie:
   1) ukończenia studiów lub nauki w szkole wojskowej;
   2) ukończenia w trybie dziennym studiów doktoranckich lub podyplomowych albo
     kursu trwających co najmniej trzy miesiące;
   3) zakończenia pełnienia zawodowej służby wojskowej na stanowisku służbowym
     poza granicami państwa;
   4) wystąpienia o opinię przez organ właściwy do wyznaczenia na stanowisko
     służbowe;
   5) wystąpienia o opinię przez sąd, prokuratora, Żandarmerię Wojskową,
     Wojskowe Służby Informacyjne, rzecznika dyscyplinarnego lub rzecznika
     dyscypliny finansów publicznych, Agencję Bezpieczeństwa Wewnętrznego albo
     Policję.
3. Opinia służbowa ma na celu ocenę wykonywania przez żołnierza zawodowego
  obowiązków służbowych i stanowi podstawę do określenia dalszego przebiegu
  jego służby.
4. W okresowej opinii służbowej przełożony dokonuje oceny wywiązywania się
  przez żołnierza zawodowego z poszczególnych obowiązków służbowych na
  zajmowanym stanowisku służbowym określonych w opisie tego stanowiska,
  wyrażoną w skali: spełnia wymagania, spełnia wymagania w ograniczonym
  zakresie lub nie spełnia wymagań.
5. Na podstawie ocen, o których mowa w ust. 4, przełożony wystawia ogólną ocenę
  opiniowanego żołnierza zawodowego, wyrażoną w skali od 2 do 5
  (niedostateczna, dostateczna, dobra i bardzo dobra). W okresowej opinii
  służbowej określa się również prognozę przebiegu zawodowej służby wojskowej
  żołnierza bliższą, dalszą i perspektywiczną.
6. Opinię służbową sporządza pismem odręcznym bezpośredni przełożony żołnierza
  zawodowego.
7. Przełożony jest obowiązany doręczyć, za pokwitowaniem, potwierdzoną kopię
  opinii służbowej żołnierzowi zawodowemu, którego ona dotyczy, w ciągu
  czternastu dni od dnia jej sporządzenia. W opinii służbowej zamieszcza się
  pouczenie o przysługującym żołnierzowi zawodowemu prawie wniesienia odwołania
  od opinii.
8. Żołnierzowi zawodowemu przysługuje prawo wniesienia odwołania od opinii
  służbowej do wyższego przełożonego w terminie czternastu dni od dnia jej
  otrzymania. Odwołanie wniesione po terminie nie podlega rozpoznaniu.
9. Wyższy przełożony rozstrzyga ostatecznie sprawę przez:
   1) utrzymanie w mocy opinii służbowej;
   2) zmianę opinii służbowej lub jej uzupełnienie;
   3) uchylenie i wydanie nowej opinii służbowej.
10. Minister Obrony Narodowej określi, w drodze rozporządzenia, szczegółowe
  warunki i tryb opiniowania żołnierzy zawodowych, zapoznawania ich z treścią
  opinii służbowych oraz wnoszenia i rozpatrywania od nich odwołań, a także
  wzór arkusza opiniodawczego. Rozporządzenie powinno uwzględniać, aby
  sporządzona opinia służbowa w sposób jednoznaczny określała o przydatności
  lub braku przydatności żołnierza zawodowego na zajmowanym stanowisku
  służbowym, cechy osobowości żołnierza, w tym w szczególności odporność
  psychofizyczną na trudy zawodowej służby wojskowej, poziom i rzetelność
  wykonywania zadań służbowych oraz predyspozycje do zajmowania wyższych
  stanowisk, a także organy sporządzające specjalne opinie służbowe oraz zakres
  informacji zawartej w opinii specjalnej. Powinno ono zagwarantować, aby
  opiniowanie było oparte na zasadzie jawności, przy zachowaniu godności
  osobistej opiniowanego żołnierza zawodowego.
                                    Art. 27.
1. Stopniami wojskowymi żołnierzy zawodowych są stopnie ustanowione w ustawie z
  dnia 21 listopada 1967 r. o powszechnym obowiązku obrony Rzeczypospolitej
  Polskiej.
2. Nadanie żołnierzowi zawodowemu pierwszego i kolejnych stopni wojskowych
  następuje w drodze mianowania.
3. Pierwszym stopniem wojskowym jest:
   1) w korpusie oficerów zawodowych - stopień wojskowy podporucznika
     (podporucznika marynarki);
   2) w korpusie podoficerów zawodowych - stopień wojskowy kaprala (mata);
   3) w korpusie szeregowych zawodowych - stopień wojskowy starszego
     szeregowego (starszego marynarza).
                                    Art. 28.
Warunkiem mianowania na stopień wojskowy podporucznika (podporucznika marynarki)
jest ukończenie wyższej szkoły wojskowej i posiadanie tytułu zawodowego magistra
(równorzędnego) albo posiadanie tytułu zawodowego magistra (równorzędnego) i
odbycie szkolenia wojskowego oraz zdanie egzaminu na oficera.
                                    Art. 29.
1. Na stopień wojskowy kaprala (mata) mianuje się żołnierza spełniającego
  warunki określone w art. 10 pkt 2 lit. a, w związku z powołaniem do zawodowej
  służby wojskowej.
2. Jeżeli przemawiają za tym potrzeby Sił Zbrojnych, na stopień wojskowy
  kaprala (mata) może być mianowany, po zdaniu egzaminu na podoficera,
  szeregowy zawodowy, który posiada świadectwo dojrzałości i bardzo dobrą
  ogólną ocenę w opinii służbowej oraz nie ukończył trzydziestego roku życia.
                                    Art. 30.
Na stopień wojskowy starszego szeregowego (starszego marynarza) mianuje się
żołnierza spełniającego warunki określone w art. 10 pkt 3 lub art. 11, w związku
z powołaniem do zawodowej służby wojskowej.
                                    Art. 31.
1. Żołnierza zawodowego mianuje się na stopień wojskowy odpowiadający stopniowi
  etatowemu stanowiska służbowego, na jakie żołnierz ma być wyznaczony, z
  zastrzeżeniem ust. 2. Mianowanie następuje z dniem objęcia obowiązków na
  stanowisku służbowym.
2. Warunkiem objęcia obowiązków na stanowisku służbowym jest mianowanie
  żołnierza zawodowego przez uprawniony organ wojskowy na stopień wojskowy
  odpowiadający stopniowi etatowemu stanowiska, na jakie ma być wyznaczony.
                                    Art. 32.
1. Na stopnie wojskowe w korpusie oficerów zawodowych, z wyjątkiem stopnia
  wojskowego podporucznika (podporucznika marynarki) i stopni wojskowych
  generałów (admirałów), mianuje Minister Obrony Narodowej.
2. Mianowanie żołnierzy zawodowych na stopień wojskowy podporucznika
  (podporucznika marynarki) i stopnie wojskowe generałów (admirałów) następuje
  z uwzględnieniem zasad określonych w ustawie z dnia 21 listopada 1967 r. o
  powszechnym obowiązku obrony Rzeczypospolitej Polskiej.
3. Na stopnie wojskowe w korpusach podoficerów zawodowych i szeregowych
  zawodowych mianuje organ właściwy do wyznaczenia żołnierza zawodowego na
  stanowisko służbowe , z zastrzeżeniem ust. 4.
4. Na pierwszy stopień wojskowy w korpusach podoficerów zawodowych i
  szeregowych zawodowych mianuje Szef Sztabu Generalnego Wojska Polskiego.
                                        
                                    Art. 33.
Utrata stopnia wojskowego oraz degradacja następują na zasadach określonych w
ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej i w ustawie z dnia 6 czerwca 1997 r. -  Kodeks karny
(Dz.U. Nr 88, poz. 553 i Nr 128, poz. 840, z 1999 r. Nr 64, poz. 729 i Nr 83,
poz. 931, z 2000 r. Nr 48, poz. 548, Nr 93, poz. 1027 i Nr 116, poz. 1216, z
2001 r. Nr 98, poz. 1071 oraz z 2003 r. Nr 111, poz. 1061 i Nr 121, poz. 1142).
                                    Art. 34.
1. Żołnierza zawodowego zalicza do określonego korpusu osobowego oraz grupy
  osobowej Szef Sztabu Generalnego Wojska Polskiego w decyzji o powołaniu go do
  zawodowej służby wojskowej.
2. Żołnierz zawodowy może być przeniesiony do innego korpusu osobowego lub do
  innej grupy osobowej przez organ właściwy do wyznaczenia go na stanowisko
  służbowe, stosownie do posiadanych kwalifikacji, ze względu na:
   1) stan zdrowia stwierdzony orzeczeniem wojskowej komisji lekarskiej;
   2) potrzeby Sił Zbrojnych.
3. Przepisów ust. 1 i 2 nie stosuje się do aplikantów, asesorów i sędziów w
  sądach wojskowych.
                                    Art. 35.
1. Żołnierza zawodowego wyznacza się na stanowisko służbowe stosownie do
  potrzeb Sił Zbrojnych, w zależności od wymaganych kwalifikacji zawodowych
  określonych w opisie stanowiska oraz od posiadanej opinii służbowej, a
  żołnierza pełniącego zawodową służbę wojskową na podstawie kontraktu na
  pełnienie służby stałej - od ustalonej dla niego indywidualnej prognozy
  przebiegu służby.
2. Określenie indywidualnej prognozy przebiegu służby oficera zawodowego i
  podoficera zawodowego, o której mowa w ust. 1, odbywa się w oparciu o modele
  przebiegu służby.
                                    Art. 36.
1. Minimalne wymagania kwalifikacyjne do wyznaczenia na stanowiska służbowe są
  następujące:
   1) stanowiska dla szeregowych zawodowych zaszeregowane do stopnia etatowego
     starszego szeregowego (starszego marynarza) - ukończenie gimnazjum oraz
     posiadanie przygotowania zawodowego i ukończenie szkolenia wojskowego;
   2) stanowiska dla podoficerów zawodowych zaszeregowane do stopnia etatowego:
     a) kaprala (mata) i starszego kaprala (starszego mata) - posiadanie
       świadectwa dojrzałości i ukończenie szkoły podoficerskiej,
     b) plutonowego (bosmanmata) - ukończenie kursu specjalistycznego dla
       plutonowych (bosmanmatów),
     c) sierżanta (bosmana) - ukończenie kursu specjalistycznego dla sierżantów
       (bosmanów),
     d) starszego sierżanta (starszego bosmana) - ukończenie kursu
       specjalistycznego dla starszych sierżantów (starszych bosmanów),
     e) młodszego chorążego (młodszego chorążego marynarki) - ukończenie kursu
       specjalistycznego dla młodszych chorążych (młodszych chorążych
       marynarki),
     f) chorążego (chorążego marynarki) - ukończenie kursu specjalistycznego
       dla chorążych (chorążych marynarki),
     g) starszego chorążego (starszego chorążego marynarki) - ukończenie kursu
       specjalistycznego dla starszych chorążych (starszych chorążych
       marynarki),
     h) starszego chorążego sztabowego (starszego chorążego sztabowego
       marynarki) - ukończenie kursu specjalistycznego dla starszych chorążych
       sztabowych (starszych chorążych sztabowych marynarki);
   3) stanowiska dla oficerów zawodowych zaszeregowane do stopnia etatowego:
      a) podporucznika (podporucznika marynarki) - ukończenie wyższej szkoły
        wojskowej i posiadanie tytułu zawodowego magistra (równorzędnego) lub
        posiadanie tytułu zawodowego magistra (równorzędnego) oraz odbycie
        szkolenia wojskowego i zdanie egzaminu na oficera,
      b) porucznika (porucznika marynarki) - ukończenie kursu specjalistycznego
        dla poruczników (poruczników marynarki),
      c) kapitana (kapitana marynarki) - ukończenie kursu specjalistycznego dla
        kapitanów (kapitanów marynarki),
      d) majora (komandora podporucznika) - ukończenie studiów podyplomowych w
        Akademii Obrony Narodowej lub Akademii Marynarki Wojennej,
      e) podpułkownika (komandora porucznika) - ukończenie kursu
        specjalistycznego dla podpułkowników (komandorów poruczników),
      f) pułkownika (komandora) - ukończenie studium operacyjno-strategicznego,
      g) generała brygady (kontradmirała), generała dywizji (wiceadmirała),
        generała broni (admirała floty) i generała (admirała) - ukończenie
        studium polityki obronnej.
2. Do celów określonych w ust. 1 pkt 2 i 3 na równi ze świadectwem lub dyplomem
  szkoły wojskowej są traktowane świadectwa lub dyplomy równorzędnych
  zagranicznych kursów, szkół i uczelni, a w przypadku stanowisk szczególnych również
innych równorzędnych kursów, szkół i uczelni zagranicznych i
  krajowych na kierunkach zgodnych z opisem stanowiska.
                                    Art. 37.
1.  Żołnierz zawodowy pełniący zawodową służbę wojskową:
   1) na podstawie kontraktu na pełnienie służby stałej - pełni tę służbę na
     stanowiskach służbowych przez czas określony kadencjami;
   2) na podstawie kontraktu na pełnienie służby terminowej - pełni tę służbę
     na stanowiskach służbowych przez czas kadencji, z zastrzeżeniem ust. 3.
2. Okres kadencji wynosi od roku do trzech lat.
3. Kadencję lub kadencje dla żołnierzy zawodowych, o których mowa w ust. 1 pkt
  2, określa się w ten sposób, aby suma czasu trwania tych kadencji równała się
  okresowi, na jaki został zawarty kontrakt.
4. Okres kadencji na stanowisku służbowym dla każdego żołnierza zawodowego
  ustala w decyzji organ uprawniony do wyznaczenia na stanowisko służbowe,
  zgodnie z ustaleniami w tym zakresie zawartymi w opisie stanowiska
  służbowego, na jakie żołnierz ma być wyznaczony.
5. Przepisów ust. 1-4 nie stosuje się do żołnierzy zawodowych pełniących
  zawodową służbę wojskową na stanowiskach służbowych aplikantów, asesorów i
  sędziów w sądach wojskowych oraz aplikantów, asesorów i prokuratorów
  wojskowych jednostek organizacyjnych prokuratury oraz w instytucjach
  cywilnych.
                                    Art. 38.
1. Wyznaczenie oficera zawodowego na kolejne wyższe stanowisko główne jest
  uzależnione od:
   1) pełnienia zawodowej służby wojskowej na stanowisku lub stanowiskach
     pośrednich, z zastrzeżeniem ust. 2;
   2) uzyskania w okresowych opiniach służbowych ogólnej oceny bardzo dobrej
     lub dobrej, z zastrzeżeniem ust. 5.
2. Warunku, o którym mowa w ust. 1 pkt 1, nie stosuje się przy wyznaczeniu
  oficera zawodowego na stanowiska główne zaszeregowane do stopnia etatowego
  podporucznika (podporucznika marynarki) oraz od stopnia etatowego generała
  dywizji (wiceadmirała) wzwyż.
3. Na pierwsze stanowisko pośrednie oficer zawodowy może być wyznaczony jedynie
  ze stanowiska głównego.
4. Służba na poszczególnych stanowiskach zasadniczych jest pełniona przez jedną
  kadencję, z zastrzeżeniem art. 43 ust. 2.
5. W przypadku uzyskania przez oficera zawodowego pełniącego zawodową służbę
  wojskową na stanowiskach zasadniczych w okresowej opinii służbowej ogólnej
  oceny bardzo dobrej lub dobrej może być on wyznaczony na stanowisko służbowe
  zabezpieczające o tym samym stopniu etatowym, jakie zajmował.
6. W przypadku uzyskania przez oficera zawodowego pełniącego zawodową służbę
  wojskową na stanowiskach zasadniczych w okresowej opinii służbowej ogólnej
  oceny dostatecznej:
   1) wyznacza się go na stanowisko służbowe zabezpieczające o tym samym
     stopniu etatowym, jakie zajmował;
   2) może być on zwolniony z zawodowej służby wojskowej.
                                    Art. 39.
1. Wyznaczenie oficera zawodowego na pierwsze stanowisko zabezpieczające jest
  uzależnione od pełnienia przez niego zawodowej służby wojskowej na stanowisku
  zasadniczym.
2. Oficer zawodowy pełniący zawodową służbę wojskową na stanowisku
  zabezpieczającym może być wyznaczony na stanowisko pośrednie o tym samym
  stopniu etatowym w przypadku uzyskania w okresowej opinii służbowej ogólnej
  oceny bardzo dobrej.
3. W przypadku uzyskania przez oficera zawodowego pełniącego zawodową służbę
  wojskową na stanowisku zabezpieczającym w okresowej opinii służbowej ogólnej
  oceny dostatecznej:
   1) wyznacza się go na to samo lub inne równorzędne stanowisko
     zabezpieczające;
   2) może być on zwolniony z zawodowej służby wojskowej.
                                    Art. 40.
1. Wyznaczenie oficera zawodowego na stanowisko szczególne uzależnione jest od
  posiadania przez niego szczególnych kwalifikacji lub spełniania wymagań
  warunkujących wykonywanie niektórych zawodów.
2. Wyznaczenie oficera zawodowego na wyższe stanowisko szczególne może nastąpić
  w zależności od wolnych stanowisk służbowych i od okresu zajmowania
  dotychczasowego stanowiska, a także od ogólnej oceny bardzo dobrej lub dobrej
  w okresowej opinii służbowej.
3. Oficer zawodowy pełniący zawodową służbę wojskową na stanowisku szczególnym
  może być wyznaczony, jeżeli przemawiają za tym uzasadnione potrzeby Sił
  Zbrojnych, na stanowisko zasadnicze lub na stanowisko zabezpieczające o tym
  samym stopniu etatowym w przypadku uzyskania w okresowej opinii służbowej
  ogólnej oceny bardzo dobrej lub dobrej.
4. W przypadku uzyskania przez oficera zawodowego pełniącego zawodową służbę
  wojskową na stanowisku szczególnym w okresowej opinii służbowej ogólnej oceny
  dostatecznej:
   1) wyznacza się go na to samo lub inne równorzędne stanowisko szczególne;
   2) może być on zwolniony z zawodowej służby wojskowej.
5. Przepisów ust. 2 i 4 nie stosuje się do żołnierzy zawodowych pełniących
  zawodową służbę wojskową na stanowiskach służbowych aplikantów, asesorów i
  sędziów w sądach wojskowych.
                                        
                                    Art. 41.
1. Wyznaczenie podoficera zawodowego na wyższe stanowisko służbowe może
  nastąpić w zależności od wolnych stanowisk i od okresu zajmowania
  dotychczasowego stanowiska, a także od ogólnej oceny bardzo dobrej lub dobrej
  w okresowej opinii służbowej oraz od odbycia, w zależności od potrzeb,
  stosownego kursu specjalistycznego.
2. W przypadku uzyskania przez podoficera zawodowego w okresowej opinii
  służbowej ogólnej oceny dostatecznej:
   1) wyznacza się go na to samo lub inne równorzędne stanowisko służbowe;
   2) może być on zwolniony z zawodowej służby wojskowej.
                                    Art. 42.
1. Pełnienie zawodowej służby wojskowej w korpusie szeregowych zawodowych
  odbywa się na podstawie kontraktu na pełnienie służby terminowej.
 2. W przypadku uzyskania przez szeregowego zawodowego w okresowej opinii
  służbowej ogólnej oceny dostatecznej:
   1) wyznacza się go na to samo lub inne równorzędne stanowisko służbowe;
   2) może być on zwolniony z zawodowej służby wojskowej.
                                    Art. 43.
1. Wyznaczenie na stanowiska służbowe Szefa Sztabu Generalnego Wojska Polskiego
  i dowódców rodzajów Sił Zbrojnych następuje z uwzględnieniem odrębnych
  przepisów.
2. Kadencja na stanowiskach służbowych Szefa Sztabu Generalnego Wojska
  Polskiego i dowódców rodzajów Sił Zbrojnych wynosi trzy lata, z możliwością
  wyznaczenia na ponowną kadencję, z zastrzeżeniem ust. 3.
3. Żołnierz zawodowy zajmujący stanowisko służbowe Szefa Sztabu Generalnego
  Wojska Polskiego lub dowódcy rodzaju Sił Zbrojnych może być zwolniony z
  zajmowanego stanowiska przed upływem kadencji przez Prezydenta
  Rzeczypospolitej Polskiej w porozumieniu lub na wniosek Ministra Obrony
  Narodowej, jeżeli przemawiają za tym uzasadnione potrzeby Sił Zbrojnych.
                                    Art. 44.
1. Organami właściwymi do wyznaczania na stanowiska służbowe i zwalniania z
  tych stanowisk żołnierzy zawodowych są:
   1) Minister Obrony Narodowej - w odniesieniu do stanowisk służbowych o
     stopniach etatowych pułkownika (komandora) i generałów (admirałów) oraz na
     które wyznacza na podstawie przepisów odrębnych ustaw, a także na
     stanowiska wymienione w rozporządzeniu wydanym na podstawie art. 46 ust. 1
     pkt 2;
   2) Szef Sztabu Generalnego Wojska Polskiego - w odniesieniu do stanowisk
     służbowych do stopnia etatowego podpułkownika (komandora porucznika)
     włącznie w komórkach organizacyjnych wchodzących w skład Sztabu
     Generalnego Wojska Polskiego i w podległych Szefowi Sztabu Generalnego
     Wojska Polskiego jednostkach organizacyjnych, a także w dowództwie
     Garnizonu Warszawa oraz w podległych jednostkach organizacyjnych, z
     zastrzeżeniem pkt 1 i 4-6;
   3) dowódca rodzaju Sił Zbrojnych, Szef Wojskowych Służb Informacyjnych i
     Komendant Główny Żandarmerii Wojskowej - w odniesieniu do stanowisk
     służbowych do stopnia etatowego podpułkownika (komandora porucznika)
     włącznie w podległych jednostkach wojskowych, z zastrzeżeniem pkt 4-6;
   4) dowódca okręgu wojskowego, dowódca korpusu, dowódca Garnizonu Warszawa i
     komendant akademii wojskowej - w odniesieniu do stanowisk służbowych do
     stopnia etatowego kapitana (kapitana marynarki) włącznie w podległych
     jednostkach wojskowych, z zastrzeżeniem pkt 5 i 6;
   5) dowódca dywizji, flotylli i brygady niewchodzącej w skład dywizji oraz
     komendant wyższej szkoły oficerskiej - w odniesieniu do stanowisk
     służbowych do stopnia etatowego starszego chorążego sztabowego (starszego
     chorążego sztabowego marynarki) włącznie w podległych jednostkach
     wojskowych, z zastrzeżeniem pkt 6;
   6) dowódca brygady wchodzącej w skład dywizji, dowódca pułku i batalionu
     oraz dowódca zajmujący równorzędne stanowisko służbowe - w odniesieniu do
     stanowisk służbowych do stopnia etatowego starszego sierżanta (starszego
     bosmana) włącznie w podległej jednostce wojskowej;
   7) dyrektor departamentu Ministerstwa Obrony Narodowej właściwego do spraw
     kadr - w odniesieniu do stanowisk służbowych do stopnia etatowego
     podpułkownika (komandora porucznika) włącznie w pozostałych,
     niewymienionych w pkt 2-6 jednostkach organizacyjnych oraz po
     zaopiniowaniu przez Dyrektora Generalnego Ministerstwa Obrony Narodowej w
zakresie zgodności z liczbą i strukturą etatu w komórkach
     organizacyjnych Ministerstwa Obrony Narodowej, za wyjątkiem Sztabu
     Generalnego Wojska Polskiego.
2. Do przenoszenia żołnierza zawodowego z jednostki wojskowej, w której
  zajmował stanowisko służbowe, do innej jednostki wojskowej jest uprawniony
  organ, któremu podlegają obie te jednostki, przy zachowaniu posiadanych
  uprawnień do wyznaczania na stanowiska.
                                    Art. 45.
1. Żołnierza zawodowego zwalnia się z zajmowanego stanowiska służbowego:
   1) jeżeli wojskowa komisja lekarska orzekła jego niezdolność do pełnienia
     zawodowej służby wojskowej w określonych jednostkach wojskowych albo na
     zajmowanym stanowisku służbowym;
   2) gdy zlikwidowano zajmowane przez niego stanowisko służbowe;
   3) gdy upłynął termin kadencji określony w decyzji o wyznaczeniu na
     stanowisko służbowe.
2. Żołnierza zawodowego można zwolnić z zajmowanego stanowiska służbowego w
  przypadku potrzeby wyznaczenia na równorzędne lub wyższe stanowisko.
3. Żołnierza zawodowego zwolnionego ze stanowiska służbowego w przypadkach
  wymienionych w ust. 1 i 2 oraz żołnierza zawodowego pozostającego w rezerwie
  kadrowej zwalnia się z zawodowej służby wojskowej, gdy odmówi pełnienia
  służby na innym równorzędnym lub wyższym stanowisku.
4. Zwolnienie żołnierza zawodowego ze stanowiska służbowego aplikanta, asesora
  i sędziego sądu wojskowego oraz aplikanta, asesora i prokuratora wojskowej
  jednostki organizacyjnej prokuratury następuje z uwzględnieniem przepisów
  ustawy z dnia 27 sierpnia 1997 r. - Prawo o ustroju sądów wojskowych i ustawy
  z dnia 20 czerwca 1985 r. o prokuraturze.
                                    Art. 46.
1. Minister Obrony Narodowej określi, w drodze rozporządzenia:
   1) szczegółowy tryb wyznaczania żołnierzy zawodowych na stanowiska służbowe
     i zwalniania z tych stanowisk, w tym zasady i tryb organizacji oraz
     kierowania żołnierzy na kursy specjalistyczne przed wyznaczeniem na
     stanowiska;
   2) inne niż wymienione w art. 44 ust. 1 pkt 1 stanowiska służbowe, na które
     wyznacza i z których zwalnia Minister Obrony Narodowej;
   3) szczegółowe warunki i tryb zaliczania i przenoszenia żołnierzy zawodowych
     do innego korpusu osobowego lub grupy osobowej;
   4) tryb przenoszenia żołnierzy zawodowych do rezerwy kadrowej, warunki i
     sposób pełnienia przez nich zawodowej służby wojskowej w tym okresie, a
     także sposób nakładania na nich zadań służbowych oraz rozliczania z ich
     wykonania oraz limit żołnierzy zawodowych pozostających w rezerwie
     kadrowej dla poszczególnych organów wymienionych w art. 20 ust. 3, w
     ramach ogólnej liczby stanowisk służbowych określonej na podstawie art. 4
     ust. 4.
2. Rozporządzenie powinno w szczególności:
   1) przewidywać możliwość równego dostępu żołnierzy zawodowych do wyższych
     stanowisk służbowych, po spełnieniu przez nich warunków określonych w
     ustawie, modelu przebiegu zawodowej służby wojskowej i w opisie
     stanowiska;
   2) zapewnić sprawność kierowania przez Ministra Obrony Narodowej podległymi
     i nadzorowanymi jednostkami organizacyjnymi;
   3) określić, że podstawowym kryterium zaliczenia lub przeniesienia żołnierza
     zawodowego do innego korpusu osobowego lub grupy osobowej powinno być
     wykształcenie żołnierza, jego kwalifikacje zawodowe, w tym
     specjalistyczne, stan zdrowia, a także przydatność na nowym stanowisku
     służbowym;
   4) przewidywać, że żołnierze zawodowi w okresie pozostawania w rezerwie
     kadrowej podlegają regułom pełnienia zawodowej służby wojskowej i wykonują
     zadania służbowe określone przez organ, który przeniósł ich do rezerwy
     kadrowej.
                                    Art. 47.
1. Dowódca jednostki wojskowej, w której żołnierz zawodowy jest wyznaczony na
  stanowisko służbowe, może skierować żołnierza do wykonywania zadań służbowych
  poza jednostką, na czas nie dłuższy niż trzy miesiące w ciągu roku
  kalendarzowego.
2. Skierowany żołnierz zawodowy pozostaje na stanowisku służbowym w
  dotychczasowej jednostce wojskowej.
3. Skierowanie aplikantów, asesorów i sędziów w sądach wojskowych oraz
  aplikantów, asesorów i prokuratorów w wojskowych jednostkach organizacyjnych
  prokuratury określają przepisy ustawy z dnia 27 sierpnia 1997 r. - Prawo o
  ustroju sądów wojskowych i przepisy ustawy z dnia 20 czerwca 1985 r. o
  prokuraturze.
                                    Art. 48.
1. Żołnierzom zawodowym wydaje się wojskowy dokument osobisty stwierdzający
  pełnienie zawodowej służby wojskowej oraz, w szczególnych przypadkach,
  dokument osobisty stwierdzający pełnienie tej służby w określonej jednostce
  wojskowej.
 2. Żołnierzy zawodowych obejmuje się ewidencją wojskową, prowadzoną przez
  dyrektora departamentu Ministerstwa Obrony Narodowej właściwego do spraw
  kadr, organ właściwy do wyznaczania na stanowisko służbowe i dowódcę
  jednostki wojskowej, w której żołnierz pełni zawodową służbę wojskową, oraz
  wojskowego komendanta uzupełnień.
3. W ewidencji, o której mowa w ust. 2, ujmuje się dane osobowe żołnierza
  zawodowego oraz dane dotyczące przebiegu czynnej służby wojskowej, stanu
  zdrowia, wykształcenia, kwalifikacji, stanu cywilnego i rodzinnego,
  wyróżnień, a także orzeczeń wydanych w stosunku do żołnierza w postępowaniu
  sądowym, administracyjnym lub dyscyplinarnym oraz odpowiedzialności
  zawodowej.
4. Dane osobowe, o których mowa w ust. 3, obejmują: nazwisko i imiona, nazwisko
  rodowe, nazwisko i imiona poprzednie, imiona rodziców, nazwiska rodowe
  rodziców, imię i nazwisko małżonka oraz jego nazwisko rodowe, imiona dzieci,
  płeć, datę i miejsce urodzenia, obywatelstwo, numer PESEL, numer
  identyfikacji podatkowej, stopień wojskowy, adres zameldowania oraz rodzaj,
  serię i numer dokumentu tożsamości.
5. Ewidencję, o której mowa w ust. 2, prowadzi się w formie teczki akt
  personalnych i karty ewidencyjnej.
6. Do przetwarzania przez organy wymienione w ust. 2 danych, o których mowa w
  ust. 3, do celów związanych z przebiegiem zawodowej służby wojskowej nie
  stosuje się przepisów rozdziału III ustawy z dnia 29 sierpnia 1997 r. o
  ochronie danych osobowych (Dz.U. z 2002 r. Nr 101, poz. 926 i Nr 153, poz.
  1271).
7. Wojskowy dokument osobisty wydaje się żołnierzowi zawodowemu niezwłocznie po
  rozpoczęciu pełnienia zawodowej służby wojskowej.
8. Minister Obrony Narodowej określi, w drodze rozporządzenia:
   1) wzory wojskowych dokumentów osobistych oraz sposób dokonywania wpisów w
     tych dokumentach i postępowania z nimi, a także organy właściwe do ich
     wydawania;
   2) zakres i sposób prowadzenia ewidencji wojskowej.
 Rozporządzenie powinno w szczególności określić terminy ważności wojskowych
  dokumentów osobistych, okoliczności uzasadniające ich wymianę i zwrot,
  zadania przełożonych w zakresie wydawania wojskowych dokumentów osobistych i
  sposobu dokonywania w nich wpisów, postępowanie w razie utraty wojskowych
  dokumentów osobistych, a także szczegółowe wymogi dotyczące ochrony danych
  osobowych żołnierzy zawodowych objętych ewidencją wojskową.
                                    Art. 49.
1. Żołnierzom zawodowym wydaje się karty i tabliczki tożsamości.
2. Karty tożsamości wydawane żołnierzom zawodowym wyjeżdżającym w celach
  służbowych za granicę stanowią również dowód tożsamości, o którym mowa w art.
  III ust. 2 lit. a Umowy między Państwami - Stronami Traktatu
  Północnoatlantyckiego dotyczącej statusu ich sił zbrojnych, sporządzonej w
  Londynie dnia 19 czerwca 1951 r. (Dz. U. z 2000 r. Nr 21, poz. 257).
3. Zasady wydawania żołnierzom zawodowym tabliczek tożsamości określają
  przepisy Konwencji o ochronie ofiar wojny, podpisanej w Genewie dnia 12
  sierpnia 1949 r. (Dz.U. z 1956 r. Nr 38, poz. 171 oraz z 1992 r. Nr 4, poz.
  23 i Nr 41, poz. 175).
4. Żołnierzom zawodowym wyjeżdżającym w celach służbowych za granicę wydaje się
  również indywidualny lub zbiorowy rozkaz wyjazdu.
5. W kartach tożsamości wydawanych żołnierzom zawodowym zamieszcza się:
   1) nazwisko i imię (imiona);
   2) datę urodzenia;
   3) stopień wojskowy i oznaczenie wojskowego dokumentu osobistego;
   4) numer PESEL;
   5) rodzaj służby wojskowej;
   6) grupę krwi;
   7) fotografię i podpis żołnierza;
   8) suchy odcisk pieczęci organu wystawiającego;
   9) nazwę państwa wystawiającego;
  10) serię i numer;
  11) elementy zabezpieczające.
6. Minister Obrony Narodowej określi, w drodze rozporządzenia, rodzaje oraz
  wzory kart i tabliczek tożsamości wydawanych żołnierzom zawodowym, organy
  właściwe do ich wydawania i ewidencjonowania, doręczania i postępowania w
  razie zniszczenia lub utraty, a także wzór rozkazu wyjazdu, mając na
  względzie przeznaczenie kart i tabliczek tożsamości oraz sposób ich
  wykorzystania.
                                   Rozdział 4
        Podstawowe uprawnienia i obowiązki służbowe żołnierzy zawodowych
                                        
                                    Art. 50.
1. Żołnierze zawodowi w czasie wykonywania zadań służbowych są obowiązani do
  noszenia umundurowania, odznak i oznak wojskowych.
2. W przypadkach określonych przez dowódcę jednostki wojskowej, w której
  żołnierz zawodowy jest wyznaczony na stanowisko służbowe, jest on obowiązany
  do noszenia uzbrojenia lub orderów i odznaczeń.
3.  Minister Obrony Narodowej określi, w drodze rozporządzenia:
   1) wzory, szczegółowe zasady, okoliczności i sposób noszenia umundurowania
     oraz oznak wojskowych;
   2) warunki, okoliczności i sposób noszenia uzbrojenia;
   3) przypadki, w których żołnierze zawodowi są zwolnieni od obowiązku
     noszenia umundurowania i oznak wojskowych w czasie wykonywania zadań
     służbowych;
   4) warunki i sposób noszenia orderów, odznaczeń i odznak.
4. Rozporządzenie, o którym mowa w ust. 3, powinno w szczególności zapewnić,
  aby wzory umundurowania były praktyczne i estetyczne, zapewniały możliwość
  wykorzystywania umundurowania w różnych warunkach klimatycznych i pogodowych.
  Rozporządzenie powinno uwzględnić także podział umundurowania na galowe,
  wyjściowe, służbowe, ćwiczebne, polowe, specjalne, robocze i wieczorowe oraz
  uwzględnić zestawy ubiorcze dla żołnierzy zawodowych poszczególnych rodzajów
  wojsk i służb, z uwzględnieniem płci żołnierza. W rozporządzeniu należy
  przewidzieć różne okoliczności noszenia umundurowania, a zwłaszcza w czasie
  szkolenia i ćwiczeń, służby garnizonowej i wewnętrznej, zajęć służbowych oraz
  w czasie podróży. Ponadto w rozporządzeniu należy uwzględnić przypadki
  zwolnienia żołnierzy zawodowych od obowiązku noszenia umundurowania i oznak
  wojskowych w czasie wykonywania zajęć służbowych.
                                        
                                    Art. 51.
1. Żołnierze zawodowi są obowiązani zachować w tajemnicy wszystkie informacje
  niejawne, z którymi zapoznali się podczas lub w związku z pełnieniem czynnej
  służby wojskowej, w tym również informacje stanowiące tajemnicę innego
  państwa chronioną na zasadzie wzajemności na podstawie zawartych umów
  międzynarodowych.
2. Obowiązek zachowania tajemnicy trwa zarówno w czasie pełnienia zawodowej
  służby wojskowej, jak i po zwolnieniu z niej.
3. Od obowiązku zachowania tajemnicy może zwolnić żołnierza w czynnej służbie
  wojskowej dowódca rodzaju Sił Zbrojnych, a żołnierza zwolnionego z czynnej
  służby wojskowej - Minister Obrony Narodowej, z zastrzeżeniem przypadków
  określonych w przepisach ustawy z dnia 6 czerwca 1997 r. - Kodeks
  postępowania karnego (Dz.U. Nr 89, poz. 555, z późn. zm.)[1].
                                    Art. 52.
1. Żołnierz zawodowy może pobierać naukę, jeżeli nie koliduje to z wykonywaniem
  zadań służbowych.
2. O fakcie pobierania nauki żołnierz zawodowy pisemnie informuje dowódcę
  jednostki wojskowej, w której zajmuje stanowisko służbowe.
3. Żołnierz zawodowy może wystąpić do organu, o którym mowa w ust. 5, o
  udzielenie pomocy w związku z pobieraniem nauki.
4. Pomoc, o której mowa w ust. 3, może być udzielona wyłącznie w przypadkach,
  gdy poziom i kierunek nauki są zbieżne z wymaganiami kwalifikacyjnymi na
  zajmowanym lub na planowanym do wyznaczenia stanowisku służbowym.
5. Decyzję w sprawie udzielenia pomocy, o której mowa w ust. 3, podejmuje organ
  uprawniony do wyznaczenia żołnierza zawodowego na wyższe od zajmowanego
  stanowiska służbowego.
                                    Art. 53.
Żołnierz zawodowy może być kierowany na studia lub naukę do szkoły wojskowej
albo niewojskowej oraz na staż naukowy lub kurs w kraju lub za granicą.
                                    Art. 54.
1. Żołnierz zawodowy będący absolwentem szkoły wojskowej i żołnierz skierowany
  na studia lub naukę oraz na staż naukowy lub kurs trwający ponad pięć
  miesięcy, który wypowiedział stosunek służbowy zawodowej służby wojskowej lub
  został z niej zwolniony na podstawie art. 111 pkt 1, 4, 6, 7, 9 lit. a oraz
  pkt 11-16, a także art. 112 pkt 1, w okresie nieprzekraczającym okresu dwa
  razy dłuższego od czasu trwania studiów, nauki, stażu lub kursu albo okresu
  pobierania stypendium, licząc od dnia ukończenia tych studiów, nauki, stażu
  lub kursu - jest zobowiązany do zwrotu zwaloryzowanej na dzień zwolnienia ze
  służby równowartości kosztów poniesionych na jego utrzymanie i naukę, z
  zastrzeżeniem ust. 5 i 6.
2. Obowiązkiem zwrotu kosztów, o których mowa w ust. 1, obciąża się również
  żołnierza zawodowego, o którym mowa w art. 52 ust. 3, który uzyskał od
  organów wojskowych pomoc na tę naukę, jeżeli wypowiedział stosunek służbowy
  zawodowej służby wojskowej w okresie nieprzekraczającym okresu
  odpowiadającego czasowi trwania studiów lub nauki, licząc od dnia ukończenia
  tych studiów lub nauki.
3. Waloryzacja kosztów, o której mowa w ust. 1, następuje corocznie w drodze
  pomnożenia ich równowartości na dzień ukończenia studiów lub nauki oraz stażu
  lub kursu przez średnioroczny wskaźnik wzrostu cen towarów i usług
  konsumpcyjnych ogółem, określony w ustawie budżetowej na dany rok.
4. Decyzję o ustaleniu równowartości kosztów, o których mowa w ust. 1 i 2,
  odroczeniu terminu ich zwrotu lub rozłożeniu kosztów na raty wydaje dowódca
  jednostki wojskowej, w której żołnierz zawodowy pełni zawodową służbę
  wojskową.
5. Zwrot kosztów określony w ust. 1 i 2 następuje w wysokości proporcjonalnej
  do czasu zawodowej służby wojskowej, jaki żołnierzowi zawodowemu pozostał do
  odbycia.
6. Minister Obrony Narodowej może zwolnić żołnierza zawodowego, o którym mowa w
  ust. 1 i 2, z obowiązku zwrotu kosztów w całości lub w części w przypadkach
  uzasadnionych potrzebami Sił Zbrojnych oraz ze względu na:
   1) zaistnienie wypadku losowego;
   2) trudną sytuację rodzinną i materialną;
   3) powołanie do innej służby publicznej.
7. W przypadku gdy żołnierz zawodowy nie uiścił dobrowolnie kosztów ustalonych
  w decyzji, ich wyegzekwowanie następuje na podstawie przepisów ustawy z dnia
  17 czerwca 1966 r. o postępowaniu egzekucyjnym w administracji (Dz.U. z 2002
  r. Nr 110, poz. 968, Nr 113, poz. 984, Nr 127, poz. 1090, Nr 141, poz. 1178,
  Nr 153, poz. 1271, Nr 169, poz. 1387, Nr 199, poz. 1672, Nr 200, poz. 1679 i
  Nr 216, poz. 1824 oraz z 2003 r. Nr 80, poz. 718, Nr 135, poz. 1268 i Nr 137,
  poz. 1302).
                                    Art. 55.
1. Minister Obrony Narodowej określi, w drodze rozporządzenia:
   1) tryb udzielenia pomocy żołnierzom zawodowym w związku z pobieraniem przez
     nich nauki, rodzaj i zakres tej pomocy oraz warunki i tryb jej
     otrzymywania;
   2) szczegółowy zakres i tryb kierowania żołnierzy zawodowych na studia lub
     naukę oraz organy właściwe w tych sprawach;
   3) szczegółowy sposób ustalania równowartości kosztów, o których mowa w art.
     54 ust. 1 i 2, oraz warunki i tryb ich zwrotu.
2. Rozporządzenie powinno w szczególności:
   1) określać formy udzielanej pomocy, w tym finansowej, oraz szczegółowe
     warunki odmowy jej przyznania lub wstrzymania;
   2) uwzględnić rodzaje i formy nauki, na którą żołnierz może być skierowany,
     tryb kierowania, a także rodzaj i zakres świadczeń udzielanych żołnierzom
     w trakcie studiów lub nauki;
   3) wyspecyfikować, jakie koszty podlegają zwrotowi, w tym zakwaterowania,
     wyżywienia, umundurowania i nauki oraz dojazdu do miejsca jej pobierania,
     aby stanowiły one rzeczywiste koszty poniesione na kształcenie żołnierza
     zawodowego na dzień ukończenia studiów lub nauki oraz stażu lub kursu.
                                    Art. 56.
1. Żołnierzowi zawodowemu nie wolno, z zastrzeżeniem ust. 3, podejmować pracy
  zarobkowej.
2. Za pracę zarobkową w rozumieniu ust. 1 uważa się pracę świadczoną w ramach
  stosunku pracy lub pracę świadczoną osobiście na podstawie innego tytułu, o
  ile ma ona charakter stały i przynosi stały przychód.
3. Dowódca jednostki wojskowej, w której żołnierz zawodowy zajmuje stanowisko
  służbowe, może zezwolić żołnierzowi na wykonywanie pracy zarobkowej poza
  jednostką, jeżeli nie koliduje to z wykonywaniem zadań służbowych przez
  żołnierza oraz wpływa na podwyższenie jego kwalifikacji, a także nie narusza
  prestiżu zawodu żołnierza zawodowego.
4. Dowódca jednostki wojskowej w przypadku naruszenia warunków, o których mowa
  w ust. 3, może cofnąć zezwolenie na wykonywanie pracy zarobkowej.
5. Minister Obrony Narodowej określi, w drodze rozporządzenia, szczegółowe
  warunki i tryb postępowania w sprawach, o których mowa w ust. 3 i 4.
  Rozporządzenie powinno w szczególności określić dane, jakie powinien zawierać
  wniosek żołnierza zawodowego o udzielenie zezwolenia na pracę, z
  uwzględnieniem miejsca, charakteru i czasu pracy, jaka ma być wykonywana, a
  także szczegółowe warunki odmowy lub cofnięcia zezwolenia.
                                    Art. 57.
1. Żołnierz zawodowy nie może wchodzić w skład organów spółek, innych
  przedsiębiorców oraz fundacji, z zastrzeżeniem ust. 2.
2. Żołnierz zawodowy może uczestniczyć w zgromadzeniach akcjonariuszy lub
  zgromadzeniach wspólników.
                                    Art. 58.
1. Żołnierz zawodowy zajmujący stanowisko służbowe dowódcy jednostki wojskowej,
  jego zastępcy lub głównego księgowego jest obowiązany do złożenia
  oświadczenia o swoim stanie majątkowym. Oświadczenie o stanie majątkowym
  dotyczy majątku odrębnego oraz objętego małżeńską wspólnością majątkową.
  Oświadczenie to powinno zawierać w szczególności informacje o posiadanych
  zasobach pieniężnych, nieruchomościach, udziałach i akcjach w spółkach
  handlowych, a ponadto o nabytym przez żołnierza zawodowego albo jego małżonka
  od Skarbu Państwa, innej państwowej osoby prawnej, jednostek samorządu
  terytorialnego lub ich związków mieniu, które podlegało zbyciu w drodze
  przetargu. Oświadczenie to powinno również zawierać dane dotyczące
  prowadzenia działalności gospodarczej oraz pełnienia przez małżonka żołnierza
  zawodowego funkcji w spółkach handlowych lub spółdzielniach, z wyjątkiem
  funkcji w radzie nadzorczej spółdzielni mieszkaniowej.
2. Oświadczenie, o którym mowa w ust. 1, żołnierz zawodowy składa Ministrowi
  Obrony Narodowej, który dokonuje analizy zawartych w nim danych.
3. Oświadczenie, o którym mowa w ust. 1, składa się przed objęciem stanowiska
  służbowego, a następnie co roku do dnia 31 marca, według stanu na dzień 31
  grudnia roku poprzedniego, a także w dniu zwolnienia ze stanowiska
  służbowego.
4. Informacje zawarte w oświadczeniu, o którym mowa w ust. 1, stanowią
  tajemnicę służbową, chyba że żołnierz zawodowy, który złożył oświadczenie,
  wyraził pisemną zgodę na ich ujawnienie. W szczególnie uzasadnionych
  przypadkach Minister Obrony Narodowej może je ujawnić pomimo braku zgody
  składającego oświadczenie.
5. Oświadczenie, o którym mowa w ust. 1, przechowuje się przez sześć lat.
6. Do złożenia oświadczenia, o którym mowa w ust. 1, stosuje się odpowiednio
  formularz określony przepisami wydanymi na podstawie art. 11 ustawy z dnia 21
  sierpnia 1997 r. o ograniczeniu prowadzenia działalności gospodarczej przez
  osoby pełniące funkcje publiczne (Dz.U. Nr 106, poz. 679, z 1998 r. Nr 162,
  poz. 1126, z 1999 r. Nr 49, poz. 483, z 2000 r. Nr 26, poz. 306, z 2002 r. Nr
  113, poz. 984 i Nr 214, poz. 1806 oraz z 2003 r. Nr 137, poz. 1302),
  dotyczącymi oświadczenia, o którym mowa w art. 10 ust. 1 tej ustawy.
                                    Art. 59.
1. Żołnierz zawodowy jest obowiązany poinformować pisemnie dowódcę jednostki
  wojskowej, w której zajmuje stanowisko służbowe, o zamiarze wyjazdu i pobytu
  za granicą w celach niezwiązanych z zawodową służbą wojskową.
2. Dowódca jednostki wojskowej może zakazać żołnierzowi zawodowemu wyjazdu za
  granicę w celach niezwiązanych z zawodową służbą wojskową, jeżeli wymaga tego
  wzgląd na przestrzeganie przepisów ustawy z dnia 22 stycznia 1999 r. o
  ochronie informacji niejawnych (Dz.U. Nr 11, poz. 95, z późn. zm.)[2] albo
  istotne sprawy organizacyjne.
3. Minister Obrony Narodowej określi, w drodze rozporządzenia, tryb
  informowania przez żołnierza zawodowego o zamiarze wyjazdu i pobytu za
  granicą oraz postępowania w sprawach wydawania zakazu wyjazdu za granicę.
  Rozporządzenie to określi w szczególności formę zawiadomienia i dane, jakie
  powinny być w nim zawarte, oraz szczegółowe warunki i tryb wydania zakazu, z
  uwzględnieniem uproszczonych procedur małego ruchu granicznego.
                                    Art. 60.
1. Wymiar czasu służby żołnierzy zawodowych jest określony ich zadaniami
  służbowymi, z zachowaniem prawa do wypoczynku i do czasu wolnego.
2. Zadania służbowe żołnierzy zawodowych powinny być ustalane przez
przełożonych w sposób pozwalający na ich wykonanie w ramach czterdziestu
  godzin służby w tygodniu, z uwzględnieniem trzymiesięcznego okresu
  rozliczeniowego dla czasu służby ponad tę normę, z zastrzeżeniem ust. 3.
3. Przepisu ust. 2 nie stosuje się do żołnierzy zawodowych pełniących etatowe
  dyżury i etatowe służby dyżurne, odbywających ćwiczenia i szkolenia
  poligonowe, przebywających w podróży służbowej, pobierających naukę w kraju i
  za granicą w trybie stacjonarnym oraz pełniących zawodową służbę wojskową
  poza granicami państwa.
4. W zamian za czas służby przekraczający normę określoną w ust. 2, żołnierzowi
  zawodowemu przysługuje czas wolny od służby w takim samym wymiarze.
5. Minister Obrony Narodowej określi, w drodze rozporządzenia, dodatkowe dni
  wolne od służby oraz rozkład czasu służby w tygodniu. Rozporządzenie powinno
  zagwarantować żołnierzowi zawodowemu prawo do wypoczynku i czasu wolnego, a
  także ustalać w szczególności tryb udzielania ekwiwalentnego czasu wolnego w
  zamian za wykonywanie zadań służbowych poza normalnymi godzinami służby oraz
  sposób prowadzenia ewidencji czasu służby.
                                    Art. 61.
1. Żołnierze zawodowi otrzymują corocznie urlop wypoczynkowy w wymiarze
  dwudziestu sześciu dni roboczych.
2. Jeżeli ważne względy służbowe nie pozwalają na udzielenie żołnierzowi
  zawodowemu urlopu wypoczynkowego w całości lub w części w danym roku
  kalendarzowym, urlopu tego udziela się w ciągu następnego roku
  kalendarzowego.
3. Decyzję w sprawie przesunięcia żołnierzowi zawodowemu urlopu wypoczynkowego
  podejmuje dowódca jednostki wojskowej, w której żołnierz zajmuje stanowisko
  służbowe. Dowódca jednostki wojskowej jest zobowiązany skierować żołnierza na
  przesunięty urlop wypoczynkowy, aby wykorzystał go najpóźniej w terminie
  określonym w ust. 2.
4. Za dni robocze, o których mowa w ust. 1 oraz w art. 62 ust. 1-4 i 7, ust. 8
  pkt 2 oraz ust. 11, uważa się wszystkie dni, z wyjątkiem niedziel i świąt
  określonych w przepisach ustawy z dnia 18 stycznia 1951 r. o dniach wolnych
  od pracy (Dz.U. Nr 4, poz. 28, z 1960 r. Nr 51, poz. 297, z 1989 r. Nr 29,
  poz. 154 oraz z 1990 r. Nr 28, poz. 159 i 160) oraz dodatkowych dni wolnych
  od służby określonych w rozporządzeniu wydanym na podstawie art. 60 ust. 5.
                                    Art. 62.
1. Żołnierz zawodowy zajmujący stanowisko służbowe pracownika naukowego,
  naukowo-dydaktycznego, dydaktycznego lub badawczo-technicznego otrzymuje
  corocznie dodatkowy urlop wypoczynkowy w wymiarze dwunastu dni roboczych.
2. Żołnierz zawodowy pełniący zawodową służbę wojskową w warunkach uciążliwych
  lub szkodliwych dla zdrowia otrzymuje corocznie, w zależności od ustalonego w
  odrębnych przepisach stopnia szkodliwości, dodatkowy urlop wypoczynkowy w
  wymiarze:
   1) pięciu dni roboczych - przy pierwszym stopniu szkodliwości;
   2) siedmiu dni roboczych - przy drugim stopniu szkodliwości;
   3) dziesięciu dni roboczych - przy trzecim stopniu szkodliwości;
   4) piętnastu dni roboczych - przy czwartym stopniu szkodliwości.
3. Żołnierz zawodowy, jeżeli jest to uzasadnione szczególnymi właściwościami
  zajmowanego stanowiska służbowego, otrzymuje dodatkowy urlop wypoczynkowy w
  wymiarze do piętnastu dni roboczych rocznie.
4. Żołnierzowi zawodowemu, w zależności od stażu czynnej służby wojskowej,
  udziela się corocznie dodatkowego urlopu wypoczynkowego w wymiarze:
   1) pięciu dni roboczych - po osiągnięciu piętnastu lat czynnej służby
     wojskowej;
   2) dziesięciu dni roboczych - po osiągnięciu dwudziestu lat czynnej służby
     wojskowej;
   3) piętnastu dni roboczych - po osiągnięciu dwudziestu pięciu lat czynnej
     służby wojskowej.
5. Żołnierz zawodowy zajmujący stanowisko służbowe sędziego wojskowego lub
  prokuratora wojskowej jednostki organizacyjnej prokuratury otrzymuje
  dodatkowy urlop wypoczynkowy na zasadach i w wymiarze określonych w ustawie z
  dnia 27 sierpnia 1997 r. - Prawo o ustroju sądów wojskowych oraz ustawie z
  dnia 20 czerwca 1985 r. o prokuraturze.
6. W razie zbiegu uprawnień do dodatkowych urlopów wypoczynkowych z różnych
  tytułów żołnierzowi zawodowemu przysługuje tylko jeden urlop w wymiarze
  najkorzystniejszym, z wyjątkiem dodatkowego urlopu z tytułu szkodliwych dla
  zdrowia warunków służby, z zastrzeżeniem ust. 7.
7. Łączny wymiar urlopu wypoczynkowego i dodatkowych urlopów wypoczynkowych w
  danym roku kalendarzowym nie może przekroczyć pięćdziesięciu dni roboczych.
8. Żołnierzowi zawodowemu może być udzielony urlop:
   1) zdrowotny - w wymiarze do sześciu miesięcy;
   2) okolicznościowy - w wymiarze jednorazowo nie dłuższym niż pięć dni
     roboczych, z zastrzeżeniem ust. 12.
9. Żołnierzowi zawodowemu skierowanemu przez właściwy organ na naukę i
  żołnierzowi, któremu udzielono pomocy finansowej w związku z pobieraniem
  nauki, przysługuje urlop szkoleniowy.
10. Dowódca jednostki wojskowej, w której żołnierz zawodowy zajmuje stanowisko
  służbowe, udziela żołnierzowi urlopu wypoczynkowego i dodatkowego urlopu
  wypoczynkowego, przysługującego w danym roku kalendarzowym, na podstawie
  planu urlopów.
11. Żołnierz zawodowy może otrzymać zwolnienie od zajęć służbowych w razie
  konieczności sprawowania osobistej opieki nad najbliższym członkiem rodziny,
  nieprzekraczające jednak łącznie pięćdziesięciu dni roboczych w roku
  kalendarzowym.
12. W szczególnie uzasadnionych przypadkach żołnierzowi zawodowemu, który
  wykorzystał zwolnienie od zajęć służbowych w związku z koniecznością
  sprawowania opieki nad najbliższym członkiem rodziny i nadal opiekę tę musi
  osobiście sprawować, może być udzielony urlop okolicznościowy w wymiarze do
  dziesięciu miesięcy.
13. Najbliższym członkiem rodziny żołnierza zawodowego, o którym mowa w ust. 11
  i 12, są jego małżonek, dzieci i rodzice.
                                    Art. 63.
1. Żołnierza zawodowego można odwołać z urlopu wypoczynkowego lub dodatkowego
  urlopu wypoczynkowego, a także wstrzymać udzielenie mu urlopu w całości lub w
  części z ważnych względów służbowych. Termin urlopu może być także
  przesunięty na wniosek żołnierza zawodowego, umotywowany ważnymi względami.
2. Żołnierzowi zawodowemu odwołanemu z urlopu wypoczynkowego lub dodatkowego
  urlopu wypoczynkowego, albo któremu wstrzymano udzielenie takiego urlopu,
  przysługuje zwrot kosztów spowodowanych odwołaniem lub wstrzymaniem urlopu.
3. Odwołania żołnierza zawodowego z urlopu wypoczynkowego i dodatkowego urlopu
  wypoczynkowego lub wstrzymania udzielenia takiego urlopu może dokonać dowódca
  jednostki wojskowej, w której żołnierz zajmuje stanowisko służbowe.
4. Dowódca jednostki wojskowej, który odwołał żołnierza zawodowego z urlopu
  wypoczynkowego lub dodatkowego urlopu wypoczynkowego albo wstrzymał
  udzielenie takiego urlopu, orzeka, na wniosek żołnierza, o zwrocie kosztów
  spowodowanych odwołaniem lub wstrzymaniem urlopu.
                                    Art. 64.
1. Minister Obrony Narodowej określi, w drodze rozporządzenia:
   1) stanowiska służbowe, na których pełnienie zawodowej służby wojskowej jest
     uciążliwe lub szkodliwe dla zdrowia albo posiadające szczególne
     właściwości, ze względu na zajmowanie których udziela się dodatkowego
     urlopu wypoczynkowego;
   2) tryb orzekania o potrzebie udzielenia urlopu zdrowotnego i organy
     właściwe w tych sprawach;
   3) szczegółowe warunki i tryb udzielania urlopów, o których mowa w art. 61 i
     art. 62 ust. 1-4 i 12, oraz wymiar urlopu, o którym mowa w art. 62 ust. 3
     i ust. 8 pkt 2 oraz ust. 9;
   4) szczegółowe warunki i tryb odwoływania z urlopu wypoczynkowego i
     dodatkowego urlopu wypoczynkowego, a także wstrzymania udzielenia takiego
     urlopu oraz zwracania kosztów spowodowanych odwołaniem lub wstrzymaniem
     urlopu i sposób ich obliczania;
   5) szczegółowe warunki i tryb udzielania żołnierzom zawodowym zwolnienia od
     zajęć służbowych, o którym mowa w art. 62 ust. 11.
2. Rozporządzenie, o którym mowa w ust. 1, określając stanowiska służbowe, na
  których pełnienie zawodowej służby wojskowej jest uciążliwe lub szkodliwe dla
  zdrowia albo które posiadają szczególne właściwości, a także określając
  wymiar urlopu szkoleniowego, powinno nawiązywać do podobnych lub takich
  samych stanowisk ustalonych na podstawie przepisów prawa pracy. Określając
  warunki odwoływania żołnierzy zawodowych z urlopu wypoczynkowego i
  dodatkowego urlopu wypoczynkowego lub wstrzymania udzielenia urlopu,
  rozporządzenie powinno ograniczyć taką możliwość do przypadków wyjątkowych, a
  także przewidywać, że zwrot kosztów poniesionych przez żołnierza w związku z
  odwołaniem lub wstrzymaniem udzielenia urlopu powinien następować w pełnej
  wysokości. Rozporządzenie powinno przewidywać, że zwolnienie żołnierza
  zawodowego od zajęć służbowych w celu sprawowania osobistej opieki nad
  najbliższym członkiem rodziny powinno mieć w szczególności miejsce dopiero
  wtedy, gdy opieki takiej nie może sprawować małżonek żołnierza lub inny
  członek rodziny.
                                    Art. 65.
1. Żołnierzom zawodowym - kobietom będącym w ciąży i po porodzie przysługuje
  urlop macierzyński na zasadach i w wymiarze określonych w przepisach ustawy z
  dnia 26 czerwca 1974 r. - Kodeks pracy (Dz.U. z 1998 r. Nr 21, poz. 94, z
  późn. zm.)[3].
2. Zasad udzielania urlopu macierzyńskiego nie stosuje się do żołnierzy
  zawodowych - mężczyzn.
                                    Art. 66.
1. Żołnierze zawodowi otrzymują umundurowanie, wyekwipowanie i uzbrojenie oraz,
  w określonych przypadkach, wyżywienie albo równoważnik pieniężny w zamian za
  te należności.
2. Minister Obrony Narodowej określi, w drodze rozporządzenia:
   1) szczegółowe warunki i normy umundurowania oraz wyekwipowania, w tym w
     ubiory cywilne, żołnierzy zawodowych;
   2) szczegółowe warunki i normy uzbrojenia żołnierzy zawodowych;
   3) przypadki, w których żołnierzom zawodowym przysługuje bezpłatne
     wyżywienie, i normy tego wyżywienia.
 Rozporządzenie powinno w szczególności uwzględniać specyfikę umundurowania
poszczególnych rodzajów wojsk i służb oraz charakter wykonywania zadań
  służbowych. Rozporządzenie, określając szczegółowe warunki i normy
  umundurowania, wyekwipowania, uzbrojenia, a także wyżywienia, powinno ustalać
  w szczególności rodzaje tych norm oraz krąg żołnierzy zawodowych uprawnionych
  do bezpłatnego wyżywienia.
3. Minister Obrony Narodowej, w porozumieniu z ministrem właściwym do spraw
  finansów publicznych, określi, w drodze rozporządzenia:
   1) wysokość równoważników pieniężnych przysługujących w zamian za
     umundurowanie i wyekwipowanie, w tym za ubiory cywilne, niewydane w
     naturze, oraz warunki i tryb ich wypłacania, a także organy właściwe w
     tych sprawach;
   2) wysokość równoważników pieniężnych przysługujących w zamian za bezpłatne
     wyżywienie, niewydane w naturze, oraz warunki i tryb ich wypłacania, a
     także organy właściwe w tych sprawach.
4. Rozporządzenie, o którym mowa w ust. 3, powinno w szczególności uwzględniać
  rodzaje umundurowania i wyekwipowania żołnierzy zawodowych, którym ono
  przysługuje, i terminy wypłacania równoważnika. Ponadto powinno określać
  warunki wypłacania równoważnika w przypadku szycia przedmiotów wydawanych w
  naturze, szytych na miarę i za wykonywanie (uzupełnienie) haftów. W
  rozporządzeniu należy określić sposób postępowania w przypadku konieczności
  wykonania poprawek krawieckich i zasady wypłacania równoważnika za
  przedłużenie okresu używalności należnych przedmiotów wydawanych w naturze.
  Rozporządzenie powinno uregulować tryb postępowania w stosunku do żołnierzy
  zawodowych, którzy nie wykorzystują równoważnika zgodnie z jego
  przeznaczeniem. W rozporządzeniu należy określić wysokość poszczególnych
  równoważników. W zakresie równoważników pieniężnych przysługujących w zamian
  za bezpłatne wyżywienie rozporządzenie powinno w szczególności uwzględniać
  żołnierzy zawodowych, którym przysługuje równoważnik pieniężny w zamian za to
  wyżywienie, i przypadki jego wypłacania oraz warunki określania jego wartości
  pieniężnej i przysługującej wysokości.
                                    Art. 67.
1. Żołnierzom zawodowym przysługuje prawo do świadczeń zdrowotnych udzielanych
  przez zakłady opieki zdrowotnej w zakresie określonym w ustawie z dnia 23
  stycznia 2003 r. o powszechnym ubezpieczeniu w Narodowym Funduszu Zdrowia
  (Dz.U. Nr 45, poz. 391, Nr 73, poz. 660, Nr 96, poz. 874, Nr 122, poz. 1143,
  Nr 128, poz. 1176 i Nr 135, poz. 1268).
2. Żołnierzom zawodowym przysługują bezpłatne badania profilaktyczne na
  zasadach określonych w przepisach ustawy z dnia 27 czerwca 1997 r. o służbie
  medycyny pracy (Dz.U. Nr 96, poz. 593, z 1998 r. Nr 106, poz. 668, z 2000 r.
  Nr 84, poz. 948, z 2001 r. Nr 63, poz. 634 i Nr 111, poz. 1194 oraz z 2002 r.
  Nr 135, poz. 1145).
3. Żołnierzy zawodowych skierowanych do służby poza granicami państwa obejmuje
  się bezpłatnymi badaniami lekarskimi i szczepieniami profilaktycznymi.
4. Żołnierzy zawodowych powracających do kraju po zakończeniu służby poza
  granicami obejmuje się bezpłatnymi badaniami, z możliwością skierowania na
  turnusy leczniczo-profilaktyczne.
5. Turnusy leczniczo-profilaktyczne obejmują działania leczniczorehabilitacyjne,
którym podlegają żołnierze zawodowi chorzy lub ranni po
  wyleczeniu oraz którzy doznali urazu psychicznego, zapewniając im fachową
  opiekę leczniczo-profilaktyczną.
6. Minister Obrony Narodowej określi, w drodze rozporządzenia:
   1) zakres badań lekarskich, o których mowa w ust. 3 i 4;
   2) rodzaje i wzory dokumentów wystawionych po przeprowadzeniu obowiązujących
     badań przed wyjazdem i po zakończeniu służby poza granicami państwa;
   3) kalendarz obowiązujących szczepień przed wyjazdem do służby poza
     granicami państwa;
   4) grupy żołnierzy zawodowych, którzy kierowani są na turnusy leczniczoprofilaktyczne;

   5) tryb kierowania żołnierzy zawodowych na turnusy leczniczo-profilaktyczne
     oraz program tych turnusów.
7. Rozporządzenie, o którym mowa w ust. 6, powinno określić w szczególności
  jednostki organizacyjne wykonujące badania oraz wzory i rodzaje wydawanych
  dokumentów. Rozporządzenie ustali także organ kierujący żołnierzy na turnusy
  leczniczo-profilaktyczne oraz miejsce i szczegółowy program turnusów.
  Przedstawiony kalendarz szczepień musi być zgodny z obowiązującymi przepisami
  sanitarnymi. Rozporządzenie powinno przewidywać możliwości ewentualnego
  dalszego leczenia (rehabilitacji) żołnierzy po zakończeniu pobytu na turnusie
  leczniczo-profilaktycznym.
                                    Art. 68.
1. Żołnierzowi zawodowemu oraz jego małżonkowi i dzieciom pozostającym na jego
  utrzymaniu przysługuje prawo do bezpłatnego przejazdu raz w roku do wybranej
  miejscowości w kraju i z powrotem. Koszty przejazdu pokrywa się z części
  budżetu państwa, której dysponentem jest Minister Obrony Narodowej.
2. W razie niewykorzystania przysługującego przejazdu żołnierz zawodowy oraz
  inne osoby uprawnione, o których mowa w ust. 1, otrzymują zryczałtowany
  ekwiwalent pieniężny w kwocie odpowiadającej cenie biletu pociągu
  pospiesznego na odległość jednego tysiąca kilometrów, z uwzględnieniem
  przysługującej klasy pociągu i posiadanych uprawnień do przejazdów ulgowych.
3. Żołnierzowi zawodowemu korzystającemu z zakwaterowania tymczasowego i
  posiadającemu małżonka lub dzieci pozostające na jego utrzymaniu przysługuje
  raz w miesiącu prawo do bezpłatnego przejazdu do miejsca zamieszkania tych
  osób i z powrotem. Koszty przejazdu pokrywa się z części budżetu państwa,
  której dysponentem jest Minister Obrony Narodowej.
4. Osobom, o których mowa w ust. 1, mogą być przyznane także inne świadczenia
  socjalno-bytowe w postaci pomocy finansowej i rzeczowej.
5. Minister Obrony Narodowej określi, w drodze rozporządzenia:
   1) szczegółowe warunki i tryb korzystania z uprawnień, o których mowa w ust.
     1-3;
   2) rodzaj i zakres świadczeń, o których mowa w ust. 4.
6. Rozporządzenie, o którym mowa w ust. 5, powinno w szczególności określić
  formę realizacji prawa do przejazdu, którego koszt pokrywa się z części
  budżetu państwa, której dysponentem jest Minister Obrony Narodowej, z
  uwzględnieniem przejazdu środkiem transportu wybranym przez żołnierza
  zawodowego, i sposób wyznaczania trasy przejazdu oraz obliczania kosztów tego
  przejazdu, a także termin wypłaty ekwiwalentu w przypadku niewykorzystania
  przysługującego przejazdu. W przypadku świadczeń socjalno-bytowych
  rozporządzenie powinno w szczególności określać rodzaj i zakres podmiotowy
  świadczenia, warunki korzystania z tego świadczenia, sposób jego realizacji,
  a w przypadku świadczeń finansowych ich wysokość, sposób obliczania, terminy
  rozliczeń oraz terminy ich wypłaty.
                                    Art. 69.
Żołnierz zawodowy ma prawo do zakwaterowania oraz innych świadczeń z tym
związanych na zasadach określonych w przepisach ustawy z dnia 22 czerwca 1995 r.
o zakwaterowaniu Sił Zbrojnych Rzeczypospolitej Polskiej (Dz.U. z 2002 r. Nr 42,
poz. 368, Nr 74, poz. 676, Nr 113, poz. 984 i Nr 240, poz. 2055 oraz z 2003 r.
Nr 80, poz. 718, Nr 101, poz. 944 i Nr 134, poz. 1267).
                                    Art. 70.
1. Przełożeni ponoszą odpowiedzialność za stan bezpieczeństwa i higieny służby
  żołnierzy zawodowych i są obowiązani zapewnić warunki ochrony ich życia i
  zdrowia przez zapewnienie bezpiecznych i higienicznych warunków pracy.
2. Żołnierz zawodowy zobowiązany jest do przestrzegania przepisów i zasad
  bezpieczeństwa i higieny pracy.
3. W zakresie wymienionym w ust. 1 i 2 do żołnierzy zawodowych stosuje się
  odpowiednio przepisy działu X ustawy z dnia 26 czerwca 1974 r. - Kodeks
  pracy, z wyjątkiem art. 209, art. 210, art. 230 § 2, art. 232, art. 234 § 2,
  art. 235, art. 237, art. 2371, art. 2377 § 1 pkt 1 i § 2-4, art. 2378 § 1,
  art. 2379 § 3 oraz art. 23711 § 4.
4. Minister Obrony Narodowej określi, w drodze rozporządzenia, szczegółowe
  warunki stosowania do żołnierzy zawodowych przepisów Kodeksu pracy w
  dziedzinie bezpieczeństwa i higieny pracy, uwzględniające szczególny
  charakter zawodowej służby wojskowej oraz struktury organizacyjne Sił
  Zbrojnych. Rozporządzenie powinno także określać organy wojskowe i zakres ich
  kompetencji w dziedzinie bezpieczeństwa i higieny pracy podczas wykonywania
  zadań służbowych przez żołnierzy zawodowych.
                                   Rozdział 5
           Uposażenie i inne należności pieniężne żołnierzy zawodowych
                                        
                                    Art. 71.
1. Żołnierze zawodowi otrzymują uposażenie i inne należności pieniężne
  określone w ustawie.
2. Przeciętne uposażenie żołnierzy zawodowych stanowi wielokrotność kwoty
  bazowej, której wysokość określa ustawa budżetowa.
3. Prezydent Rzeczypospolitej Polskiej określi, w drodze rozporządzenia,
  wielokrotność kwoty bazowej, o której mowa w ust. 2. Ustalając wielokrotność
  kwoty bazowej, rozporządzenie powinno uwzględnić prestiż zawodu żołnierza
  zawodowego, a także warunki, o których mowa w art. 3 ust. 3.
4. Przez przeciętne uposażenie, o którym mowa w ust. 2, rozumie się uposażenie
  wraz z miesięczną równowartością dodatkowego uposażenia rocznego.
                                    Art. 72.
1. Uposażenie żołnierzy zawodowych składa się z uposażenia zasadniczego i
  dodatków do uposażenia.
2. Z tytułu pełnienia zawodowej służby wojskowej żołnierz zawodowy otrzymuje
  tylko jedno uposażenie.
                                    Art. 73.
1. Żołnierze zawodowi  otrzymują  następujące  inne  należności pieniężne:
   1) zasiłki na zagospodarowanie;
   2) dodatkowe uposażenie roczne;
   3) nagrody i zapomogi;
   4) nagrody jubileuszowe;
   5) należności za podróże i przeniesienia służbowe;
   6) gratyfikacje urlopowe;
   7) dodatkowe wynagrodzenie za dodatkowo powierzone czasowe pełnienie
     obowiązków służbowych i za wykonywanie czynności powierzonych
     wykraczających poza zadania wynikające z zajmowanego stanowiska
     służbowego;
   8) należności związane z pełnieniem zawodowej służby wojskowej poza
     granicami państwa;
   9) należności związane ze zwolnieniem z zawodowej służby wojskowej.
2.  W razie śmierci żołnierza zawodowego lub członka jego rodziny przysługują:
   1) zasiłek pogrzebowy;
   2) odprawa pośmiertna;
   3) pokrycie kosztów pogrzebu z części budżetu państwa, której dysponentem
     jest Minister Obrony Narodowej.
                                    Art. 74.
1. Wypłaty uposażenia oraz innych należności, o których mowa w art. 73,
  dokonuje jednostka wojskowa lub instytucja cywilna, na której zaopatrzeniu
  finansowym żołnierz pozostaje, z zastrzeżeniem ust. 2.
2. Żołnierzowi pełniącemu służbę w instytucji cywilnej oraz w jednostce
  organizacyjnej, dla której Minister Obrony Narodowej jest organem
  założycielskim, albo nadzorowanej przez Ministra Obrony Narodowej, niebędącej
  jednostką budżetową:
   1) zasiłek na zagospodarowanie;
   2) nagrodę jubileuszową;
   3) gratyfikację urlopową;
   4) należności za przeniesienie służbowe;
   5) należności związane ze zwolnieniem z zawodowej służby wojskowej, z
     wyjątkiem ekwiwalentu pieniężnego za niewykorzystane urlopy wypoczynkowe;
   6) należności i świadczenia pośmiertne, o których mowa w art. 73 ust. 2
 - wypłaca wojskowa jednostka budżetowa, na której zaopatrzeniu logistycznym
  żołnierz pozostaje.
                                    Art. 75.
1. Roszczenia z tytułu prawa do uposażenia i innych należności, o których mowa
  w art. 73, ulegają przedawnieniu z upływem trzech lat od dnia, w którym
  roszczenie stało się wymagalne.
 2. Bieg przedawnienia roszczenia z tytułu prawa do uposażenia i innych
  należności, o których mowa w art. 73, przerywa:
   1) każda czynność przed organem właściwym do rozpatrzenia roszczenia podjęta
     bezpośrednio w celu dochodzenia lub ustalenia albo zaspokojenia
     roszczenia;
   2) uznanie roszczenia.
3. W razie zwłoki w wypłacie uposażenia i innych należności, o których mowa w
  art. 73, żołnierzowi zawodowemu przysługują odsetki ustawowe od dnia, w
  którym uposażenie lub inna należność pieniężna stały się wymagalne.
                                        
                                    Art. 76.
1. Prawo do uposażenia powstaje z dniem rozpoczęcia przez żołnierza zawodowego
  pełnienia zawodowej służby wojskowej.
2. Zmiana wysokości uposażenia następuje:
   1) z dniem powstania okoliczności uzasadniających tę zmianę - w przypadku
     zaistnienia okoliczności powodujących podwyższenie uposażenia;
   2) z pierwszym dniem miesiąca następującego po miesiącu, w którym powstały
     okoliczności uzasadniające tę zmianę - w razie zaistnienia okoliczności
     powodujących obniżenie uposażenia.
3. Jeżeli prawo do uposażenia powstało lub podwyższenie wysokości tego
  uposażenia nastąpiło w trakcie miesiąca kalendarzowego, uposażenie za czas do
  końca tego miesiąca oblicza się w wysokości 1/30 części miesięcznego
  uposażenia za każdy dzień.
4. Prawo do uposażenia wygasa z ostatnim dniem miesiąca, w którym żołnierz
  zawodowy został zwolniony z zawodowej służby wojskowej, zaginął lub zmarł.
                                    Art. 77.
Uposażenie i inne należności, o których mowa w art. 73, pobrane przez żołnierza
zawodowego, przysługujące mu według zasad obowiązujących w dniu wypłaty, nie
podlegają zwrotowi, jeżeli dalsze przepisy nie stanowią inaczej.
                                        
                                    Art. 78.
1. Wysokość uposażenia zasadniczego żołnierza zawodowego jest uzależniona od
  grupy uposażenia, do której zostało zaszeregowane zajmowane przez niego
  stanowisko służbowe.
2. Żołnierz powołany do zawodowej służby wojskowej otrzymuje do czasu objęcia
  pierwszego stanowiska służbowego uposażenie zasadnicze najniższe w danym
  korpusie kadry zawodowej Sił Zbrojnych.
3. Żołnierzowi zawodowemu wyznaczonemu na stanowisko służbowe uposażenie
  zasadnicze w wysokości wynikającej z ust. 1 przysługuje od dnia objęcia tego
  stanowiska.
4. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, grupy uposażenia dla poszczególnych
  stopni etatowych. Rozporządzenie powinno umożliwić zróżnicowanie grup
  uposażenia w zależności od rangi stanowiska, zakresu wykonywanych zadań
  służbowych, ponoszonej odpowiedzialności i wymaganych kwalifikacji.
  Uwzględniając powyższe uwarunkowania, rozporządzenie może określać jedną
  grupę lub kilka grup uposażenia na stanowiskach służbowych o określonym
  stopniu etatowym.
5. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, stawki uposażenia zasadniczego dla
  poszczególnych grup uposażenia z uwzględnieniem, że stawka uposażenia
  zasadniczego dla najniższej grupy uposażenia nie będzie niższa niż wysokość
  kwoty bazowej, o której mowa w art. 71 ust. 2.
                                    Art. 79.
Żołnierz zawodowy wyznaczony na stanowisko służbowe zaszeregowane do niższej
grupy uposażenia zachowuje prawo do stawki uposażenia zasadniczego pobieranego
na poprzednio zajmowanym stanowisku do czasu uzyskania wyższej stawki uposażenia
zasadniczego.
                                    Art. 80.
1. Żołnierze zawodowi otrzymują następujące dodatki do uposażenia zasadniczego:
   1) dodatek specjalny - za szczególne właściwości lub warunki pełnienia
     zawodowej służby wojskowej;
   2) dodatek służbowy - za pełnienie zawodowej służby wojskowej na określonych
     stanowiskach dowódczych i kierowniczych lub samodzielnych albo w
     określonych jednostkach wojskowych;
   3) dodatek za długoletnią służbę wojskową.
2. W przypadku gdy miesięczne uposażenie żołnierza zawodowego pełniącego
  zawodową służbę wojskową na stanowisku służbowym aplikanta, asesora lub
  sędziego sądu wojskowego albo aplikanta, asesora lub prokuratora wojskowej
  jednostki organizacyjnej prokuratury jest niższe od miesięcznego
  wynagrodzenia przysługującego na równorzędnym stanowisku aplikanta, asesora
  lub sędziego sądu powszechnego albo aplikanta, asesora lub prokuratora
  powszechnej jednostki organizacyjnej prokuratury, żołnierzowi przysługuje
  dodatek wyrównawczy w wysokości różnicy między tym wynagrodzeniem a
  uposażeniem należnym na zajmowanym stanowisku.
3. Dodatki do uposażenia zasadniczego mogą być ustalone w stawkach
  miesięcznych, dziennych albo za wykonanie określonych czynności; dodatki
  ustalone w stawkach miesięcznych są dodatkami o charakterze stałym.
4. Dodatki do uposażenia przyznaje, w formie decyzji, organ, o którym mowa w
  art. 104.
5. Organ, który przyznał dodatek do uposażenia, w przypadku niewykonywania
  zadań uzasadniających wypłacanie dodatku, może zawiesić, obniżyć albo
  wstrzymać jego wypłacanie, w formie decyzji.
6. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, szczegółowe warunki otrzymywania
  dodatków do uposażenia zasadniczego oraz ich wysokość. Rozporządzenie powinno
  przede wszystkim określić szczególne właściwości lub warunki pełnienia
  zawodowej służby wojskowej uprawniające żołnierzy zawodowych do otrzymywania
  dodatku, o którym mowa w ust. 1 pkt 1, stanowiska służbowe, których
  zajmowanie uprawnia do dodatku, o którym mowa w ust. 1 pkt 2, oraz okresy
  czynnej służby wojskowej, od których jest uzależniona wysokość dodatku, o
  którym mowa w ust. 1 pkt 3, a także szczegółowe warunki i tryb ich
  przyznawania, zawieszania, obniżania i wstrzymywania.
7. Prezydent Rzeczypospolitej Polskiej określi, w drodze rozporządzenia,
  szczegółowe warunki otrzymywania dodatku wyrównawczego, o którym mowa w ust.
  2, z uwzględnieniem określenia składników uposażenia i wynagrodzenia
  przyjmowanych przy obliczaniu dodatku wyrównawczego oraz sposób ustalania
  porównywanego wynagrodzenia aplikantów i asesorów wynikający z obowiązujących
  żołnierzy zawodowych zasad opłacania składek na powszechne obowiązkowe
  ubezpieczenia emerytalne, rentowe, wypadkowe i chorobowe, a także terminy
  wypłacania tego dodatku.
                                    Art. 81.
1. Uposażenie zasadnicze i dodatki o charakterze stałym są wypłacane
  miesięcznie z góry, w pierwszym dniu roboczym miesiąca, za który przysługują.
2. Dodatki do uposażenia zasadniczego inne niż wymienione w ust. 1 wypłaca się
  nie później niż do dziesiątego dnia miesiąca następującego po miesiącu, w
  którym żołnierz zawodowy spełnił warunki uzasadniające ich przyznanie.
3. Inne należności, o których mowa w art. 73, wypłaca się w terminie czternastu
  dni od dnia, w którym żołnierz zawodowy spełnił warunki uzasadniające
  otrzymanie tych należności albo właściwy organ podjął decyzję o przyznaniu
  żołnierzowi tych należności, w przypadku gdy przyznanie prawa do należności
  lub określenie ich wysokości jest uzależnione od wydania takiej decyzji, z
  zastrzeżeniem art. 83 ust. 5, art. 92 ust. 2 i art. 96 ust. 6.
4. Uposażenie i inne  należności, o których mowa w art. 73, są płatne
  bezpośrednio do rąk żołnierza zawodowego, z zastrzeżeniem ust. 5.
5. Uposażenie i inne należności, o których mowa w art. 73, mogą być wypłacane w
  formie bezgotówkowej, na warunkach ustalonych w pisemnym porozumieniu między
  płatnikiem i żołnierzem zawodowym.
                                    Art. 82.
1. Żołnierzowi zawodowemu, z którym po raz pierwszy zawarto kontrakt na
  pełnienie służby stałej lub kontrakt na pełnienie służby terminowej przez
  okres nie krótszy niż pięć lat, przysługuje zasiłek na zagospodarowanie po
  objęciu stanowiska służbowego.
2. Zasiłek na zagospodarowanie przysługuje w wysokości jednomiesięcznego
  uposażenia zasadniczego wraz z dodatkami o charakterze stałym.
                                    Art. 83.
1. Żołnierz zawodowy pełniący zawodową służbę wojskową przez okres całego roku
  kalendarzowego nabywa prawo do dodatkowego uposażenia rocznego w wysokości
  jednomiesięcznego uposażenia zasadniczego wraz z dodatkami o charakterze
  stałym.
2. W razie pełnienia przez żołnierza zawodowego zawodowej służby wojskowej
  przez część roku kalendarzowego dodatkowe uposażenie roczne przysługuje, z
  zastrzeżeniem ust. 3 i 4, w wysokości proporcjonalnej do liczby pełnych
  miesięcy kalendarzowych, za które żołnierzowi wypłacono uposażenie.
3. Żołnierzowi zawodowemu powołanemu do zawodowej służby wojskowej w trakcie
  roku kalendarzowego dodatkowe uposażenie roczne za ten rok przysługuje,
  jeżeli żołnierz pełnił służbę przez okres co najmniej sześciu miesięcy
  kalendarzowych.
4. Dodatkowe uposażenie roczne nie przysługuje w przypadku:
   1) nieobecności żołnierza zawodowego w służbie przez okres dłuższy niż dwa
     dni robocze w ciągu roku, która nie została usprawiedliwiona;
   2) zwolnienia żołnierza z zawodowej służby wojskowej w przypadkach, o
     których mowa w art. 111 pkt 6 i 11-14.
5. Dodatkowe uposażenie roczne wypłaca się nie później niż w okresie pierwszych
  trzech miesięcy roku kalendarzowego następującego po roku, za który
  przysługuje to uposażenie, przyjmując za podstawę jego obliczenia uposażenie
  zasadnicze wraz z dodatkami o charakterze stałym należne w dniu 31 grudnia
  roku kalendarzowego, za który uposażenie przysługuje. W przypadku zwolnienia
  żołnierza zawodowego z zawodowej służby wojskowej w trakcie roku
  kalendarzowego podstawę obliczenia dodatkowego uposażenia rocznego stanowi
  uposażenie należne żołnierzowi w ostatnim dniu pełnienia służby.
6. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, szczegółowe warunki przyznawania
  dodatkowego uposażenia rocznego. Rozporządzenie powinno w szczególności
  określać tryb przyznawania i terminy wypłacania dodatkowego uposażenia
  rocznego.
                                    Art. 84.
1.  Żołnierzom zawodowym mogą być przyznawane:
   1) nagrody - w szczególności w związku z przejawianiem inicjatywy w służbie
     albo wykonywaniem zadań służbowych wymagających szczególnie dużego nakładu
     pracy, w tym poza określonym czasem służby, w skróconych terminach lub
     warunkach szczególnie utrudnionych;
   2) zapomogi - w przypadku zdarzeń losowych, klęsk żywiołowych, długotrwałej
     choroby lub śmierci członka rodziny oraz z innych przyczyn powodujących
     istotne pogorszenie warunków materialnych.
2. Minister Obrony Narodowej, w porozumieniu z ministrem właściwym do spraw
  pracy i ministrem właściwym do spraw zabezpieczenia społecznego, określi, w
  drodze rozporządzenia, zasady tworzenia i wysokość funduszu na nagrody i
  zapomogi, z uwzględnieniem jednostek wojskowych, w których tworzy się
  fundusz, sposobu ustalania środków finansowych przeznaczonych na nagrody i
  zapomogi, a także sposobu ustalania wielkości środków pozostających w
  dyspozycji dowódców jednostek wojskowych.
3. Minister Obrony Narodowej określi, w drodze rozporządzenia, szczegółowe
  warunki przyznawania żołnierzom zawodowym nagród i zapomóg, uwzględniając
  okoliczności uzasadniające przyznanie żołnierzowi nagrody lub zapomogi i tryb
  postępowania w tych sprawach.
                                    Art. 85.
1. Żołnierzom zawodowym przysługują nagrody jubileuszowe w wysokości:
   1) po dwudziestu latach czynnej służby wojskowej - 75%;
   2) po dwudziestu pięciu latach czynnej służby wojskowej - 100%;
   3) po trzydziestu latach czynnej służby wojskowej - 150%;
   4) po trzydziestu pięciu latach czynnej służby wojskowej - 200%;
   5) po czterdziestu latach czynnej służby wojskowej - 300%
 - miesięcznego uposażenia zasadniczego wraz z dodatkami o charakterze stałym.
2. Minister Obrony Narodowej określi, w drodze rozporządzenia, okresy wliczane
  do okresu czynnej służby wojskowej, od którego zależy nabycie prawa do
  nagrody jubileuszowej, oraz tryb jej obliczania i wypłacania, uwzględniając
  okresy służby, pracy i nauki powodujące nabycie prawa do nagrody
  jubileuszowej, sposób dokumentowania tych okresów oraz postępowania w
  przypadku zbiegu prawa do kilku nagród, a także termin wypłacania nagrody.
3. Przepisów ust. 1 i 2 nie stosuje się do aplikantów, asesorów i sędziów sądów
  wojskowych oraz aplikantów, asesorów i prokuratorów wojskowych jednostek
  organizacyjnych prokuratury, którym gratyfikacje jubileuszowe przysługują w
  wysokości i na zasadach określonych odpowiednio w przepisach ustawy z dnia 27
  lipca 2001 r. - Prawo o ustroju sądów powszechnych (Dz.U. Nr 98, poz. 1070 i
  Nr 154, poz. 1787 oraz z 2002 r. Nr 153, poz. 1271, Nr 213, poz. 1802 i Nr
  240, poz. 2052) oraz ustawy z dnia 20 czerwca 1985 r. o prokuraturze.
                                    Art. 86.
1. Żołnierzowi zawodowemu przeniesionemu do pełnienia zawodowej służby
  wojskowej w innej miejscowości albo skierowanemu do wykonywania zadań
  służbowych poza stałym miejscem pełnienia służby lub miejscem zamieszkania
  przysługują należności za przeniesienia i podróże służbowe.
2. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, wysokość oraz tryb przyznawania
  należności za przeniesienia i podróże służbowe, z uwzględnieniem sposobu
  obliczania czasu podróży służbowej oraz rodzaju należności i sposobu
  ustalania ich wysokości oraz terminów i trybu wypłaty tych należności.
                                    Art. 87.
1. Żołnierzowi zawodowemu przysługuje raz w roku prawo do gratyfikacji
  urlopowej.
2. Przy ustalaniu wysokości gratyfikacji urlopowej uwzględnia się również
  małżonka, a także dzieci pozostające na utrzymaniu żołnierza zawodowego.
3. Wysokość gratyfikacji urlopowej dla jednej osoby uwzględnianej przy
  ustalaniu jej wysokości nie może być niższa niż 30% najniższego uposażenia
  zasadniczego żołnierza zawodowego.
4. Minister Obrony Narodowej określi, w drodze rozporządzenia, wysokość oraz
  szczegółowe warunki wypłacania gratyfikacji urlopowej, z uwzględnieniem
  terminów i trybu jej wypłacania.
                                    Art. 88.
1. Żołnierzowi zawodowemu, któremu przez okres co najmniej dwóch miesięcy
  dodatkowo powierzono czasowe pełnienie obowiązków służbowych w trybie
  określonym w art. 25, przysługuje dodatkowe wynagrodzenie.
2. Żołnierz zawodowy otrzymuje dodatkowe wynagrodzenie również za wykonywanie
  czynności powierzonych, które wykraczają poza zadania wynikające z
  zajmowanego przez niego stanowiska służbowego.
3. Minister Obrony Narodowej określi, w drodze rozporządzenia, wysokość oraz
  szczegółowe warunki i tryb wypłacania żołnierzom zawodowym dodatkowego
  wynagrodzenia, o którym mowa w ust. 1 i 2, z uwzględnieniem czynności
  powierzonych wykraczających poza zadania wynikające z zajmowanych przez
  żołnierzy stanowisk służbowych, które uprawniają do dodatkowego
  wynagrodzenia, a także stawek oraz terminów jego wypłacania. Określając
  wysokość dodatkowego wynagrodzenia, rozporządzenie powinno uwzględniać
  charakter i zakres wykonywanych czynności, pracochłonność i stopień
  wykorzystania czasu pozasłużbowego niezbędnego przy ich wykonywaniu, a także
  kwalifikacje i doświadczenie żołnierza zawodowego niezbędne przy wykonywaniu
  tych czynności.
                                    Art. 89.
W okresie urlopu, zwolnienia od zajęć służbowych z powodu choroby albo
pozostawania w rezerwie kadrowej lub dyspozycji żołnierz zawodowy otrzymuje, z
zastrzeżeniem art. 90 ust. 1, uposażenie zasadnicze wraz z dodatkami o
charakterze stałym, należne na ostatnio zajmowanym stanowisku służbowym, z
uwzględnieniem powstałych w tym okresie zmian mających wpływ na prawo do
uposażenia lub jego wysokość.
                                    Art. 90.
1. Żołnierzowi zawodowemu, któremu udzielono urlopu okolicznościowego w związku
  ze sprawowaniem opieki nad najbliższym członkiem rodziny, o którym mowa w
  art. 62 ust. 12, przysługuje 75% uposażenia zasadniczego wraz z dodatkami o
  charakterze stałym, należnego na ostatnio zajmowanym stanowisku służbowym, z
  uwzględnieniem powstałych w tym czasie zmian mających wpływ na prawo do
  uposażenia lub jego wysokość, oraz inne należności pieniężne.
2. Należności pieniężne określone w art. 94-98, przysługujące żołnierzowi
  zawodowemu, o którym mowa w ust. 1, albo członkom jego rodziny, wypłaca się w
  wysokości ustalonej z uwzględnieniem pełnej kwoty uposażenia zasadniczego
  wraz z dodatkami o charakterze stałym, należnego żołnierzowi na ostatnio
  zajmowanym stanowisku służbowym.
                                    Art. 91.
1. Żołnierzowi zawodowemu skierowanemu na studia lub naukę do szkoły wojskowej
  albo niewojskowej oraz na staż naukowy lub kurs w kraju przysługuje
  uposażenie zasadnicze wraz z dodatkami o charakterze stałym, należne na
  stanowisku służbowym zajmowanym bezpośrednio przed skierowaniem, z
  uwzględnieniem powstałych w tym okresie zmian mających wpływ na prawo do
  uposażenia lub jego wysokość.
2. Żołnierzowi zawodowemu skierowanemu na studia lub naukę do szkoły wojskowej
  albo niewojskowej oraz na staż naukowy lub kurs za granicą przysługuje
  uposażenie, o którym mowa w ust. 1, oraz mogą być przyznane:
   1) stypendium miesięczne na pokrycie kosztów utrzymania za granicą;
   2) zwrot kosztów zakwaterowania;
   3) jednorazowy zwrot uzasadnionych wydatków rzeczowych związanych z
     przygotowaniem pracy dyplomowej, doktorskiej lub habilitacyjnej;
   4) zwrot kosztów przejazdów i dojazdów;
   5) zwrot opłat wizowych.
3. Należności określone w ust. 2 nie przysługują lub podlegają odpowiedniemu
  obniżeniu, jeżeli państwo przyjmujące żołnierza zawodowego na studia, naukę,
  staż naukowy lub kurs pokrywa je w całości lub w części z własnych środków
  finansowych.
4. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, wysokość oraz szczegółowe warunki i
  tryb wypłacania należności, o których mowa w ust. 2, z uwzględnieniem sposobu
  ustalania wysokości tych należności oraz terminów, miejsca i sposobów ich
  wypłacania.
                                    Art. 92.
1. Żołnierzowi zawodowemu, który został zawieszony w czynnościach służbowych
  albo tymczasowo aresztowany, zawiesza się od najbliższego terminu płatności
  połowę ostatnio otrzymanego uposażenia zasadniczego oraz wypłatę dodatków o
  charakterze stałym, a także wypłatę należności pieniężnych związanych ze
  zwolnieniem z zawodowej służby wojskowej.
2. W razie umorzenia postępowania karnego lub dyscyplinarnego albo
  uniewinnienia prawomocnym wyrokiem sądu żołnierz zawodowy otrzymuje
  zawieszoną część uposażenia oraz zawieszone należności pieniężne, wraz z
  odsetkami ustawowymi, od dnia, w którym uposażenie lub inna należność
  pieniężna stała się wymagalna, choćby umorzenie lub uniewinnienie nastąpiło
  po zwolnieniu żołnierza z zawodowej służby wojskowej.
                                    Art. 93.
1. Żołnierzowi zawodowemu, który samowolnie opuścił miejsce pełnienia zawodowej
  służby wojskowej lub poza nim pozostaje albo odmawia pełnienia służby bądź
  wykonania obowiązku wynikającego z tej służby, zawiesza się od najbliższego
  terminu płatności wypłatę uposażenia oraz innych należności pieniężnych. W
  razie uznania nieobecności za usprawiedliwioną wypłaca się żołnierzowi
  zawieszone uposażenie i inne należności pieniężne.
2. Za każdy dzień nieusprawiedliwionej nieobecności żołnierz zawodowy traci
  prawo do 1/30 części miesięcznego uposażenia. Jeżeli żołnierz pobrał już
  uposażenie za ten czas, odpowiednią kwotę uposażenia potrąca się przy
  najbliższej jego wypłacie.
3. Przepis ust. 2 stosuje się odpowiednio w razie stwierdzenia zawinionej przez
  żołnierza zawodowego niemożności wykonywania zadań służbowych.
                                    Art. 94.
1. Żołnierzowi zwolnionemu z zawodowej służby wojskowej przysługuje, z
  zastrzeżeniem ust. 4 i 5, odprawa w wysokości:
   1) po roku służby - 100%;
   2) po pięciu latach służby - 200%;
   3) po dziesięciu latach służby - 300%
 - kwoty uposażenia zasadniczego wraz z dodatkami o charakterze stałym,
  należnego w ostatnim dniu pełnienia służby.
2. Wysokość odprawy, o której mowa w ust. 1 pkt 3, ulega zwiększeniu o 20%
  uposażenia zasadniczego wraz z dodatkami o charakterze stałym za każdy rok
  zawodowej służby wojskowej pełnionej ponad dziesięć lat, nie więcej jednak
  niż do wysokości 600%.
3. Do okresu zawodowej służby wojskowej, o którym mowa w ust. 1 i 2, zalicza
  się okresy pełnienia nieprzerwanej czynnej służby wojskowej, z wyłączeniem
  okresów zawieszenia w czynnościach służbowych lub tymczasowego aresztowania,
  chyba że prawomocnym orzeczeniem postępowanie karne lub dyscyplinarne, będące
  przyczyną zawieszenia lub aresztowania, zostało umorzone bądź żołnierz został
  uniewinniony na podstawie prawomocnego wyroku lub orzeczenia o uniewinnieniu
  w postępowaniu dyscyplinarnym.
4. Żołnierzowi zwolnionemu z zawodowej służby wojskowej wskutek rozformowania
  jednostki wojskowej lub zmniejszenia jej stanu etatowego w korpusie kadry
  zawodowej Sił Zbrojnych, w którym żołnierz pełnił zawodową służbę wojskową,
  albo likwidacji stanowiska służbowego, które żołnierz zajmował, przysługuje
  odprawa w wysokości, w przypadku zawarcia kontraktu:
   1) na pełnienie służby stałej - 600% uposażenia zasadniczego wraz z
     dodatkami o charakterze stałym;
   2) na pełnienie służby terminowej - wynikającej z ust. 1 i 2, z tym że za
     dzień zwolnienia z zawodowej służby wojskowej przyjmuje się ostatni dzień
     okresu, na jaki zawarto kontrakt.
5. Żołnierzowi zwolnionemu z zawodowej służby wojskowej na podstawie art. 111
  pkt 1, 6, 15 i 16 albo wskutek wypowiedzenia przez żołnierza stosunku
  służbowego zawodowej służby wojskowej w czasie trwania kontraktu na pełnienie
  służby terminowej lub kontraktu na pełnienie służby stałej, jeżeli pełnił
  zawodową służbę wojskową przez okres krótszy niż dziesięć lat - przysługuje
  50% kwoty odprawy, o której mowa w ust. 1 i 2.
6. Odprawa nie przysługuje żołnierzowi zwolnionemu z zawodowej służby wojskowej
  na podstawie art. 111 pkt 11-14.
                                    Art. 95.
Żołnierzowi zwolnionemu z zawodowej służby wojskowej, niezależnie od odprawy, o
której mowa w art. 94, przysługują następujące należności pieniężne:
   1) przez okres jednego roku po zwolnieniu ze służby wypłacane co miesiąc
     świadczenie pieniężne w wysokości kwoty uposażenia zasadniczego wraz z
     dodatkami o charakterze stałym, należnego w ostatnim dniu pełnienia
     służby;
   2) ekwiwalent pieniężny za urlop wypoczynkowy, w tym za dodatkowy urlop
     wypoczynkowy, niewykorzystany w roku zwolnienia ze służby oraz za lata
     poprzednie, nie więcej jednak niż za trzy lata;
   3) dodatkowe uposażenie roczne za rok, w którym nastąpiło zwolnienie ze
     służby;
   4) zryczałtowany ekwiwalent pieniężny za niewykorzystany w roku zwolnienia
     ze służby przejazd na koszt wojska;
   5) gratyfikacja urlopowa niewykorzystana w roku zwolnienia ze służby;
   6) zwrot kosztów jednorazowego przejazdu żołnierza i członków jego rodziny
     oraz zwrot kosztów przewozu urządzenia domowego do obranego przez
     żołnierza miejsca zamieszkania w kraju - w wysokości i na zasadach
     określonych jak dla żołnierzy zawodowych przeniesionych do pełnienia
     służby w innej miejscowości.
                                    Art. 96.
1. Świadczenie pieniężne, o którym mowa w art. 95 pkt 1, przysługuje
  ?ołnierzowi, z zastrzeżeniem ust. 2-4, który pełnił nieprzerwanie zawodową
  służbę wojskową przez okres co najmniej piętnastu lat. Przepis art. 94 ust. 3
  stosuje się odpowiednio.
2. Świadczenie pieniężne, o którym mowa w art. 95 pkt 1, przysługuje również
  żołnierzowi zwolnionemu z zawodowej służby wojskowej, który nie spełnia
  warunku określonego w ust. 1, jeżeli żołnierz został zwolniony wskutek:
   1) rozformowania jednostki wojskowej lub zmniejszenia jej stanu etatowego w
     korpusie kadry zawodowej Sił Zbrojnych, w którym żołnierz pełnił służbę,
     albo likwidacji stanowiska służbowego, które żołnierz zajmował, a brak
     było możliwości wyznaczenia go na inne stanowisko służbowe;
   2) orzeczenia przez wojskową komisję lekarską niezdolności do pełnienia
     zawodowej służby wojskowej, w razie gdy utrata tej zdolności została
     spowodowana wypadkiem pozostającym w związku z pełnieniem służby lub
     chorobą powstałą w związku ze szczególnymi warunkami służby.
3. W razie zbiegu uprawnień do świadczenia pieniężnego, o którym mowa w art. 95
  pkt 1, i świadczenia emerytalnego żołnierzowi przysługuje, według jego
  wyboru, tylko jedno z tych świadczeń.
4. Świadczenie pieniężne, o którym mowa w art. 95 pkt 1, nie przysługuje
  żołnierzowi w przypadkach, o których mowa w art. 94 ust. 5 i 6.
5. Żołnierz, który posiada uprawnienia do świadczenia pieniężnego, o którym
  mowa w art. 95 pkt 1, może je pobrać jednorazowo z góry za cały należny
  okres.
6. Świadczenie pieniężne, o którym mowa w art. 95 pkt 1, wypłaca się
  żołnierzowi zwolnionemu z zawodowej służby wojskowej w terminach określonych
  w art. 81 ust. 1, a w przypadku gdy żołnierz wystąpił o wypłatę tego
  świadczenia, za cały należny okres jednorazowo z góry, nie później niż w
  terminie trzydziestu dni od dnia zwolnienia żołnierza ze służby.
7. Wypłaty świadczenia pieniężnego, o którym mowa w art. 95 pkt 1, zwrotu
  kosztów jednorazowego przejazdu żołnierza i członków jego rodziny oraz zwrotu
  kosztów przewozu urządzenia domowego do obranego przez żołnierza miejsca
  zamieszkania w kraju dokonuje wojskowy organ emerytalny właściwy dla adresu
  zameldowania żołnierza.
                                    Art. 97.
Ekwiwalent pieniężny za jeden dzień niewykorzystanego urlopu wypoczynkowego lub
dodatkowego urlopu wypoczynkowego wynosi 1/22 części miesięcznego uposażenia
zasadniczego wraz z dodatkami o charakterze stałym, należnego w ostatnim dniu
pełnienia zawodowej służby wojskowej.
                                    Art. 98.
1. W razie śmierci żołnierza zawodowego przysługuje odprawa pośmiertna w takiej
  wysokości, w jakiej przysługiwałaby temu żołnierzowi, na podstawie art. 94
  ust. 1 i 2, odprawa przy zwolnieniu z zawodowej służby wojskowej oraz
  należności pieniężne określone w art. 95 pkt 2-6.
2. Należności pieniężne, o których mowa w ust. 1, przysługują małżonkowi, a w
  razie braku małżonka - dzieciom, wnukom, rodzicom lub rodzeństwu, jeżeli w
  dniu śmierci żołnierza zawodowego spełniali warunki wymagane do uzyskania
  renty rodzinnej, określone w przepisach ustawy z dnia 10 grudnia 1993 r. o
  zaopatrzeniu emerytalnym żołnierzy zawodowych oraz ich rodzin (Dz.U. z 2002
  r. Nr 11, poz. 108 i Nr 74, poz. 676 oraz z 2003 r. Nr 56, poz. 498 i Nr ...,
  poz. ...).
3. Przepisy ust. 1 i 2 stosuje się odpowiednio w przypadkach, o których mowa w
  art. 113 ust. 2 i 3.
4. Podstawę obliczenia należności pieniężnych, o których mowa w ust. 3, stanowi
  uposażenie należne żołnierzowi zawodowemu na ostatnio zajmowanym stanowisku
  służbowym przed zaginięciem lub uznaniem za zmarłego, z uwzględnieniem zmian
  mających wpływ na wysokość uposażenia.
                                    Art. 99.
1. W razie śmierci żołnierza zawodowego, niezależnie od należności pieniężnych
  określonych w art. 98, przysługuje zasiłek pogrzebowy w wysokości:
   1) pięciokrotności kwoty najniższego uposażenia zasadniczego żołnierza
     zawodowego obowiązującego w dniu śmierci żołnierza - jeżeli koszty
     pogrzebu poniósł małżonek, dzieci, wnuki, rodzice lub rodzeństwo albo inna
     osoba, która prowadziła z tym żołnierzem wspólne gospodarstwo domowe;
   2) kosztów rzeczywiście poniesionych, nie wyższych jednak niż kwota
     określona w pkt 1 - jeżeli koszty pogrzebu poniosła inna osoba.
2. Jeżeli śmierć żołnierza zawodowego nastąpiła wskutek wypadku pozostającego w
  związku z zawodową służbą wojskową, koszty jego pogrzebu pokrywa się z części
  budżetu państwa, której dysponentem jest Minister Obrony Narodowej.
3. W razie pokrycia kosztów pogrzebu żołnierza zawodowego z części budżetu
  państwa, której dysponentem jest Minister Obrony Narodowej, osobom
  wymienionym w ust. 1 pkt 1 przysługuje zasiłek pogrzebowy w wysokości 50%.
                                    Art. 100.
1. W razie śmierci członka rodziny żołnierza zawodowego osobie, która pokryła
  koszty pogrzebu, przysługuje zasiłek pogrzebowy w wysokości:
   1) trzykrotności kwoty najniższego uposażenia zasadniczego żołnierza
     zawodowego obowiązującego w dniu śmierci członka rodziny żołnierza jeżeli
koszty pogrzebu pokrył żołnierz zawodowy;
   2) kosztów rzeczywiście poniesionych, nie wyższych jednak niż kwota
     określona w pkt 1 - jeżeli koszty pogrzebu pokryła inna osoba.
2.  Zasiłek pogrzebowy, o którym mowa w ust. 1, przysługuje w związku z
  pokryciem kosztów pogrzebu następujących członków rodziny żołnierza
  zawodowego:
   1) małżonka albo byłego małżonka żołnierza, wobec którego w dniu śmierci
     żołnierz był obowiązany do świadczeń alimentacyjnych;
   2) dziecka własnego żołnierza, dziecka jego małżonka, dziecka
     przysposobionego i przyjętego na wychowanie, w tym w ramach rodziny
     zastępczej, albo innego dziecka, którego opiekunem prawnym został
     ustanowiony żołnierz lub jego małżonek;
   3) rodziców i byłych prawnych opiekunów żołnierza albo jego małżonka.
3. Jeżeli w związku ze śmiercią członka rodziny żołnierza zawodowego
  przysługuje również zasiłek pogrzebowy na podstawie przepisów o ubezpieczeniu
  społecznym lub innych przepisów szczególnych, żołnierzowi lub innej osobie, o
  której mowa w ust. 1, wypłaca się tylko wyrównanie zasiłku w wysokości
  różnicy między zasiłkiem pogrzebowym a zasiłkiem przysługującym z innego
  tytułu.
                                    Art. 101.
Minister Obrony Narodowej określi, w drodze rozporządzenia, sposób
dokumentowania uprawnień do zasiłków pogrzebowych, o których mowa w art. 99 i
100, a także warunki i tryb pokrywania kosztów pogrzebu żołnierza zawodowego z
części budżetu państwa, której dysponentem jest Minister Obrony Narodowej, z
uwzględnieniem dokumentów wymaganych przy wypłacie zasiłku.
                                    Art. 102.
1. Żołnierzowi zawodowemu wyznaczonemu do pełnienia zawodowej służby wojskowej
  poza granicami państwa przysługuje uposażenie zasadnicze ustalone z
  uwzględnieniem grupy uposażenia określonej dla stanowiska służbowego, na
  jakie został wyznaczony do pełnienia służby poza granicami państwa.
2. Żołnierzowi zawodowemu skierowanemu do pełnienia zawodowej służby wojskowej
  poza granicami państwa przysługuje uposażenie zasadnicze ustalone z
  uwzględnieniem grupy uposażenia według stanowiska służbowego zajmowanego
  przed skierowaniem.
3. Żołnierzowi zawodowemu, o którym mowa w ust. 1 i 2, w czasie wykonywania
  obowiązków służbowych poza granicami państwa przysługuje należność
  zagraniczna oraz mogą być przyznane inne należności pieniężne, odpowiednio do
  warunków pełnienia zawodowej służby wojskowej poza granicami państwa.
4. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, wysokość i szczegółowe warunki
  przyznawania i wypłaty należności zagranicznej oraz innych należności
  pieniężnych przysługujących żołnierzom zawodowym wyznaczonym albo skierowanym
  do pełnienia zawodowej służby wojskowej poza granicami państwa, ze
  szczególnym uwzględnieniem rodzaju, wysokości i trybu przyznawania tych
  świadczeń.
                                    Art. 103.
1. Z uposażenia żołnierza zawodowego mogą być dokonywane potrącenia w granicach
  i na zasadach określonych w przepisach o wynagrodzeniu za pracę, z
  zastrzeżeniem ust. 2-4.
2. Przez uposażenie, o którym mowa w ust. 1, należy rozumieć uposażenie
  wymienione w art. 72 ust. 1, dodatkowe uposażenie roczne, o którym mowa w
  art. 83, dodatkowe wynagrodzenie, o którym mowa w art. 88, odprawę z tytułu
  zwolnienia z zawodowej służby wojskowej, o której mowa w art. 94, i
  należności pieniężne wymienione w art. 95 pkt 1 i 2.
3. Odprawa z tytułu zwolnienia z zawodowej służby wojskowej, o której mowa w
  art. 94, podlega egzekucji wyłącznie na zaspokojenie zaległych świadczeń
  alimentacyjnych, z uwzględnieniem ograniczeń wynikających z ust. 1.
4. Przepisów ust. 1 i 2 nie stosuje się do zaliczek pobranych przez żołnierza
  zawodowego do rozliczenia, które potrąca się z uposażenia, i innych
  należności, o których mowa w art. 73, w pełnej wysokości, niezależnie od
  potrąceń dokonywanych z innych tytułów.
                                    Art. 104.
1. Jeżeli przepisy szczególne nie stanowią inaczej, organami właściwymi w
  sprawach określonych w przepisach niniejszego rozdziału są dowódcy jednostek
  wojskowych zajmujący stanowiska służbowe dowódcy batalionu lub równorzędne, o
  których mowa w ust. 3, albo wyższe - w stosunku do wszystkich żołnierzy
  zawodowych pełniących zawodową służbę wojskową w podległej jednostce
  wojskowej, z wyjątkiem tego dowódcy i jego zastępcy.
2. W stosunku do dowódców jednostek wojskowych i ich zastępców oraz żołnierzy
  zawodowych pełniących zawodową służbę wojskową w jednostkach wojskowych,
  których dowódcy zajmują stanowisko niższe niż określone w ust. 1, właściwymi
  organami są bezpośredni przełożeni dowódców tych jednostek.
3. Stanowiskami służbowymi równorzędnymi stanowisku dowódcy batalionu są
  stanowiska:
   1) dowódcy dywizjonu lub eskadry;
   2) dowódcy okrętu II rangi;
   3) inne stanowiska dowódców jednostek wojskowych, jeżeli stanowiska te
     zostały zaszeregowane do stopnia etatowego co najmniej majora (komandora
     podporucznika).
                                   Rozdział 6
                   Publiczna działalność żołnierzy zawodowych
                                        
                                    Art. 105.
Żołnierzowi zawodowemu przysługują prawa obywatelskie do udziału w życiu
publicznym, z zastrzeżeniem wyjątków przewidzianych w ustawach.
                                        
                                    Art. 106.
1. W czasie pełnienia zawodowej służby wojskowej żołnierzowi zawodowemu nie
  wolno:
   1) być członkiem partii politycznej ani stowarzyszenia, organizacji lub
     ruchu obywatelskiego, stawiających sobie cele polityczne;
   2) brać udziału w zgromadzeniach o charakterze politycznym;
   3) prowadzić działalności politycznej.
2. Zastrzeżenie, o którym mowa w ust. 1 pkt 2, nie dotyczy zgromadzeń
  związanych z wyborami władz państwowych i samorządowych. Żołnierzom zawodowym
  uczestniczącym w takich zgromadzeniach nie wolno nosić umundurowania oraz
  odznak i oznak wojskowych.
3. Z dniem rozpoczęcia pełnienia zawodowej służby wojskowej ustaje
  dotychczasowe członkostwo żołnierza zawodowego w partii politycznej,
  stowarzyszeniu, organizacji lub ruchu obywatelskim, o których mowa w ust. 1
  pkt 1.
                                    Art. 107.
1. Żołnierz zawodowy pisemnie informuje dowódcę jednostki wojskowej, w której
  zajmuje stanowisko służbowe, o swojej przynależności do stowarzyszenia i
  innej organizacji krajowej.
2. Przynależność żołnierza zawodowego do stowarzyszenia i innej organizacji
  zagranicznej lub międzynarodowej wymaga zezwolenia Ministra Obrony Narodowej.
3. Zezwolenie, o którym mowa w ust. 2, może być przez Ministra Obrony Narodowej
  zawieszone lub cofnięte, jeżeli wymagają tego względy ochrony tajemnicy
  państwowej lub służbowej oraz potrzeby Sił Zbrojnych.
4. Minister Obrony Narodowej określi, w drodze rozporządzenia, szczegółowy tryb
  postępowania w sprawach, o których mowa w ust. 2 i 3, z uwzględnieniem
  danych, jakie powinien zawierać wniosek żołnierza zawodowego.
                                    Art. 108.
1. Żołnierzom zawodowym nie wolno tworzyć i zrzeszać się w związkach
  zawodowych.
2. Z dniem rozpoczęcia pełnienia zawodowej służby wojskowej ustaje
  dotychczasowe członkostwo żołnierza zawodowego w związku zawodowym.
3. W jednostkach wojskowych żołnierze zawodowi mogą tworzyć organy
  przedstawicielskie poszczególnych korpusów kadry zawodowej Sił Zbrojnych.
4. Minister Obrony Narodowej określi, w drodze rozporządzenia, warunki
  organizacji, funkcjonowania i tryb wyboru oraz okresy kadencji, zadania i
  uprawnienia organów przedstawicielskich żołnierzy zawodowych, a także formy
  ich współpracy z dowódcami jednostek wojskowych z uwzględnieniem doradczego
  charakteru tych organów.
                                    Art. 109.
1. Żołnierz zawodowy może kandydować do Sejmu i Senatu, na kierownicze
  stanowiska państwowe obsadzane na podstawie wyboru oraz do organów samorządu
  terytorialnego.
2. Na czas trwania kampanii wyborczej udziela się żołnierzowi zawodowemu urlopu
  bezpłatnego.
                                    Art. 110.
Ograniczenia określone w niniejszym rozdziale nie naruszają prawa przynależności
żołnierzy zawodowych do kościołów i innych związków wyznaniowych mających
osobowość prawną.
                                   Rozdział 7
                     Zwolnienie z zawodowej służby wojskowej
                                        
                                    Art. 111.
Żołnierza zawodowego zwalnia się z zawodowej służby wojskowej wskutek:
   1) zrzeczenia się obywatelstwa polskiego lub nabycia obywatelstwa innego
     państwa;
   2) wybrania na posła, senatora, na kierownicze stanowisko państwowe
     obsadzane na podstawie wyboru oraz do organów wykonawczych samorządu
     terytorialnego;
   3) ustalenia przez wojskową komisję lekarską niezdolności do służby;
   4) odmowy przyjęcia skierowania do wojskowej komisji lekarskiej lub
     nieusprawiedliwionego niezgłoszenia się do tej komisji w określonym
     terminie i miejscu albo niepoddania się badaniom, do których został
     zobowiązany przez komisję lekarską;
   5) osiągnięcia wieku sześćdziesięciu lat;
   6) otrzymania niedostatecznej ogólnej oceny w okresowej opinii służbowej;
   7) odmowy pełnienia służby na równorzędnym lub wyższym stanowisku służbowym,
     w razie zwolnienia z zajmowanego stanowiska, w przypadkach, o których mowa
     w art. 45 ust. 1-3;
   8) upływu czasu określonego w kontrakcie, jeżeli nie nastąpi zawarcie
     kolejnego kontraktu;
   9) upływu terminu wypowiedzenia stosunku służbowego zawodowej służby
     wojskowej dokonanego przez:
     a) żołnierza zawodowego,
     b) właściwy organ;
  10) niewyznaczenia na stanowisko służbowe w czasie pozostawania w rezerwie
     kadrowej;
  11) utraty stopnia wojskowego albo degradacji;
  12) prawomocnego orzeczenia o wymierzeniu kary dyscyplinarnej usunięcia z
     zawodowej służby wojskowej;
  13) prawomocnego orzeczenia środków karnych pozbawienia praw publicznych,
     wydalenia z zawodowej służby wojskowej lub zakazu wykonywania zawodu
     ?ołnierza zawodowego;
  14) skazania prawomocnym wyrokiem sądu na karę pozbawienia wolności (aresztu
     wojskowego) bez warunkowego zawieszenia jej wykonania;
  15) prawomocnego ukarania przez organ właściwego samorządu zawodowego karą
     zawieszenia lub pozbawienia prawa wykonywania zawodu (specjalności
     zawodowej);
  16) nieobecności w służbie jednorazowo przez okres trzech dni roboczych,
     która nie została usprawiedliwiona.
                                    Art. 112.
Żołnierza zawodowego można zwolnić z zawodowej służby wojskowej wskutek:
   1) skazania prawomocnym wyrokiem na karę pozbawienia wolności (aresztu
     wojskowego) z warunkowym zawieszeniem wykonania tej kary;
   2) odmowy wydania lub pozbawienia żołnierza wymaganego poświadczenia
     bezpieczeństwa;
   3) niewyznaczenia na stanowisko służbowe na kolejną kadencję;
   4) otrzymania dostatecznej ogólnej oceny w okresowej opinii służbowej;
   5) zaistnienia potrzeb Sił Zbrojnych - za pisemną zgodą żołnierza.
                                    Art. 113.
1. Z dniem śmierci żołnierza zawodowego stosunek służbowy zawodowej służby
  wojskowej wygasa.
2. Stosunek służbowy zawodowej służby wojskowej wygasa również w przypadku, gdy
  żołnierz zawodowy:
   1) został uznany za zmarłego;
   2) zaginął.
3. W przypadkach, o których mowa w ust. 1 i 2, żołnierza zawodowego skreśla się
  z ewidencji rozkazem personalnym Szefa Sztabu Generalnego Wojska Polskiego.
                                    Art. 114.
1. Żołnierz zawodowy może w każdym czasie wypowiedzieć stosunek służbowy
  zawodowej służby wojskowej bez podawania przyczyny.
2. Dokonanie wypowiedzenia stosunku służbowego zawodowej służby wojskowej
  przez właściwy organ może nastąpić, gdy jednostka wojskowa, w której żołnierz
  zawodowy pełni zawodową służbę wojskową, uległa rozformowaniu lub zmniejszył
  się jej stan etatowy w korpusie kadry zawodowej Sił Zbrojnych, w którym
  żołnierz pełni służbę, albo gdy uległo likwidacji stanowisko służbowe, które
  żołnierz zajmował, a brak jest możliwości wyznaczenia go na inne stanowisko
  odpowiadające jego kwalifikacjom zawodowym.
3. Wypowiedzenie stosunku służbowego zawodowej służby wojskowej przez właściwy
  organ jest decyzją.
4. Organem właściwym do wypowiedzenia stosunku służbowego zawodowej służby
  wojskowej, o którym mowa w ust. 3, jest:
   1)  Minister Obrony Narodowej - w odniesieniu do żołnierzy zawodowych, o
     których mowa w art. 44 ust. 1 pkt 1;
   2)  Szef Sztabu Generalnego Wojska Polskiego - w odniesieniu do pozostałych
     żołnierzy zawodowych.
5. Zwolnienie z zawodowej służby wojskowej żołnierza zawodowego wskutek
  dokonanego wypowiedzenia stosunku służbowego zawodowej służby wojskowej
  następuje po upływie sześciu miesięcy od dnia złożenia wypowiedzenia, w
  ostatnim dniu miesiąca.
6. Okres wypowiedzenia stosunku służbowego zawodowej służby wojskowej, o którym
  mowa w ust. 5, może być skrócony za pisemną zgodą zwalnianego żołnierza
  zawodowego i właściwego organu, przy czym kończyć się musi ostatniego dnia
  miesiąca.
                                    Art. 115.
1. Zwolnienie z zawodowej służby wojskowej w przypadkach, o których mowa w art.
  111 pkt 4, 6, 7, 9 lit. a, pkt 10 i 16 oraz art. 112, następuje decyzją:
   1) Ministra Obrony Narodowej - w odniesieniu do żołnierzy zawodowych, o
     których mowa w art. 44 ust. 1 pkt 1;
   2) Szefa Sztabu Generalnego Wojska Polskiego - w odniesieniu do pozostałych
     żołnierzy zawodowych.
2. Zwolnienie z zawodowej służby wojskowej w przypadkach, o których mowa w art.
  111 pkt 1-3, 5, 8, 9 lit. b i pkt 11-15, następuje z mocy prawa z dniem
  uprawomocnienia się odpowiedniego orzeczenia lub decyzji albo zaistnienia
  okoliczności stanowiącej podstawę zwolnienia żołnierza zawodowego ze służby.
3. W przypadkach, o których mowa w ust. 2, organ, który wyznaczył żołnierza
  zawodowego na stanowisko służbowe, stwierdza fakt zwolnienia żołnierza z
  zawodowej służby wojskowej rozkazem personalnym, wydanym do celów
  ewidencyjnych.
4. Zwolnienie z zawodowej służby wojskowej w przypadkach niewymienionych w ust.
  2 następuje z dniem określonym w decyzji organu, o którym mowa w ust. 1.
                                    Art. 116.
1. W razie uchylenia orzeczenia, o którym mowa w art. 111 pkt 11 i 13-15 albo
  art. 112 pkt 1, ulegają uchyleniu skutki tego orzeczenia, jakie wynikły dla
  żołnierza zawodowego z tego orzeczenia w jego stosunku służbowym zawodowej
  służby wojskowej, z zastrzeżeniem ust. 2.
2. W przypadkach, o których mowa w ust. 1, data zwolnienia z zawodowej służby
  wojskowej nie ulega zmianie, przy czym uznaje się, że zwolnienie żołnierza
  zawodowego nastąpiło w drodze wypowiedzenia stosunku służbowego zawodowej
  służby wojskowej dokonanego przez właściwy organ.
3. Skutki uchylenia orzeczenia, o którym mowa w art. 111 pkt 12, regulują
  przepisy ustawy z dnia 4 września 1997 r. o dyscyplinie wojskowej.
                                    Art. 117.
W zakresie zwalniania z zawodowej służby wojskowej żołnierzy zawodowych, których
stosunek służbowy lub wykonywanie zawodu jest unormowane w odrębnych przepisach,
stosuje się również te przepisy.
                                    Art. 118.
Minister Obrony Narodowej określi, w drodze rozporządzenia, szczegółowe warunki
i tryb zwalniania żołnierzy zawodowych z zawodowej służby wojskowej.
Rozporządzenie to powinno przewidywać, że postępowanie związane ze zwolnieniem
żołnierza zawodowego z zawodowej służby wojskowej jest w stosunku do niego
jawne.
                                    Art. 119.
1. Żołnierz zwolniony z zawodowej służby wojskowej z powodu, o którym mowa w
  art. 111 pkt 3, 8, 9 lit. b i pkt 10 oraz art. 112 pkt 3-5, korzysta z
  pierwszeństwa w zatrudnieniu, w szczególności w administracji publicznej oraz
  na stanowiskach pracy związanych z obronnością kraju.
2. Prezes Rady Ministrów określi, w drodze rozporządzenia, stanowiska pracy
  związane z obronnością kraju. Rozporządzenie powinno w szczególności
  zagwarantować, aby na stanowiskach pracy związanych z obronnością kraju mogli
  być zatrudnieni byli żołnierze zawodowi.
3. Minister właściwy do spraw pracy, w porozumieniu z Ministrem Obrony
  Narodowej, określi, w drodze rozporządzenia, szczegółowe warunki i tryb
  kierowania byłych żołnierzy zawodowych do pracy na stanowiska, o których mowa
  w ust. 1, z uwzględnieniem rodzaju i charakteru pracy, do jakiej ma być
  skierowany były żołnierz zawodowy, oraz jego wykształcenia, doświadczenia
  wojskowego i wiedzy specjalistycznej.
                                    Art. 120.
1. Były żołnierz zawodowy, o którym mowa w art. 119 ust. 1, w okresie dwóch lat
  od dnia zwolnienia z zawodowej służby wojskowej, z zastrzeżeniem ust. 3, może
  korzystać z pomocy w zakresie przekwalifikowania, doradztwa zawodowego lub
  pośrednictwa pracy, udzielanej przez właściwe organy.
2.  W ramach pomocy, o której mowa w ust. 1, mogą być pokrywane koszty:
   1) przekwalifikowania zawodowego lub przyuczenia do zawodu, doradztwa
     zawodowego albo odbywania praktyk zawodowych;
   2) przejazdów z miejsca zamieszkania byłego żołnierza zawodowego do ośrodków
     szkolenia, w których następuje przekwalifikowanie zawodowe lub przyuczenie
     do zawodu, albo miejsca odbywania praktyk zawodowych;
   3) zakwaterowania w okresie szkolenia lub przyuczenia do zawodu albo
     odbywania praktyk zawodowych.
3.  Pomocą, o której mowa w ust. 1, może być objęty również żołnierz zawodowy
  przeniesiony do dyspozycji, za zgodą dowódcy jednostki wojskowej, w którego
  dyspozycji żołnierz ten pozostaje, oraz żołnierz zawodowy w okresie
  wypowiedzenia stosunku służbowego zawodowej służby wojskowej dokonanego przez
  właściwy organ.
4. Minister Obrony Narodowej określi, w drodze rozporządzenia, szczegółowe
  warunki i tryb korzystania przez żołnierzy zawodowych i byłych żołnierzy
  zawodowych z uprawnień, o których mowa w ust. 1-3, z uwzględnieniem
  szczególnego traktowania tych żołnierzy, którzy zostali zwolnieni z zawodowej
  służby wojskowej ze względu na zmiany organizacyjne, o których mowa w art.
  114 ust. 2, i nie posiadają uprawnień do świadczeń emerytalnych lub
  rentowych.
                                    Art. 121.
Okres pełnienia zawodowej służby wojskowej wlicza się pracownikowi do okresu
zatrudnienia w zakresie wszystkich uprawnień związanych z tym zatrudnieniem.
Były żołnierz zawodowy, który podjął pracę w roku kalendarzowym, w którym
nastąpiło jego zwolnienie z zawodowej służby wojskowej, nabywa prawo do urlopu
wypoczynkowego w następnym roku kalendarzowym.
                                    Art. 122.
1. Żołnierzy zwolnionych z zawodowej służby wojskowej przenosi się do rezerwy,
  jeżeli ze względu na wiek podlegają obowiązkowi służby wojskowej i zostali
  uznani za zdolnych do tej służby. Żołnierze ci mogą posługiwać się posiadanym
  stopniem wojskowym z określeniem "w rezerwie".
2. Żołnierzy zwolnionych z zawodowej służby wojskowej, którzy ze względu na
  wiek albo stan zdrowia nie podlegają obowiązkowi służby wojskowej, przenosi
  się w stan spoczynku. Żołnierze ci mogą posługiwać się posiadanym stopniem
  wojskowym z określeniem "w stanie spoczynku".
                                    Art. 123.
1. Żołnierzowi zwolnionemu z zawodowej służby wojskowej wydaje się niezwłocznie
  świadectwo służby.
2. Były żołnierz zawodowy może żądać sprostowania świadectwa służby w terminie
  siedmiu dni od dnia jego doręczenia.
3. W przypadku niewydania w terminie lub wydania niewłaściwego świadectwa
  służby byłemu żołnierzowi przysługuje odszkodowanie z tytułu poniesionej
  przez niego w związku z tym szkody.
4. Minister Obrony Narodowej określi, w drodze rozporządzenia, dane, które
  należy podać w świadectwie służby, wzór świadectwa służby, a także tryb
  wydawania i prostowania tych świadectw, uwzględniając w szczególności tryb
  przyznawania odszkodowania z tytułu szkody wyrządzonej niewydaniem w terminie
  lub wydaniem niewłaściwego świadectwa służby, a także to, iż wzór powinien
  odpowiadać stosownym wzorom świadectw pracy i służby dla innych grup
  zawodowych.
                                   Rozdział 8
               Służba wojskowa kandydatów na żołnierzy zawodowych
                                        
                                    Art. 124.
1. Kandydaci na żołnierzy zawodowych pełnią czynną służbę wojskową jako służbę
  kandydacką.
2. Stosunek służbowy służby kandydackiej powstaje w drodze powołania, na
  podstawie dobrowolnego zgłoszenia, po spełnieniu łącznie następujących
  warunków:
   1) wydaniu rozkazu personalnego o powołaniu do służby kandydackiej;
   2) podpisaniu kontraktu na pełnienie służby kandydackiej;
   3) stawieniu się osoby powołanej, z którą zawarto kontrakt, do pełnienia
     służby kandydackiej.
3. Rozkaz personalny o powołaniu do służby kandydackiej wydaje, uwzględniając
  potrzeby Sił Zbrojnych, Szef Sztabu Generalnego Wojska Polskiego.
4. Kontrakt na pełnienie służby kandydackiej z kandydatem do tej służby
  podpisuje komendant szkoły wojskowej.
5. Stosunek służbowy służby kandydackiej wygasa z mocy prawa, jeżeli żołnierz
  pełniący służbę kandydacką nie ukończy nauki w szkole wojskowej.
6. Do służby kandydackiej może być powołana osoba niekarana sądownie,
  posiadająca wyłącznie obywatelstwo polskie, odpowiednią zdolność fizyczną i
  psychiczną do zawodowej służby wojskowej, wiek co najmniej osiemnastu lat i
  odpowiednie wykształcenie, po złożeniu pisemnego zobowiązania do pełnienia
  zawodowej służby wojskowej po ukończeniu szkoły wojskowej.
7. Osobę ubiegającą się o powołanie do służby kandydackiej kieruje się do
  wojskowej komisji lekarskiej w celu ustalenia zdolności fizycznej i
  psychicznej do zawodowej służby wojskowej.
                                    Art. 125.
1. Osoby powołane do służby kandydackiej stają się żołnierzami w czynnej
  służbie wojskowej z dniem stawienia się do tej służby, po podpisaniu
  kontraktu, o którym mowa w art. 124 ust. 4. Przepisy art. 15 i 18 stosuje się
  odpowiednio.
2. Z dniem rozpoczęcia pełnienia służby kandydackiej żołnierze pełniący służbę
  kandydacką otrzymują bez szczególnego nadania tytuł:
   1) podchorążego, jeżeli kształcą się na oficera zawodowego;
   2) elewa, jeżeli kształcą się na podoficera zawodowego.
                                        
                                    Art. 126.
1. Kandydatów na żołnierzy zawodowych kształci się w szkołach wojskowych.
2. Osoby ubiegające się o przyjęcie do szkół wojskowych składają egzaminy
  wstępne.
3. Osoby, o których mowa w ust. 2, wnoszą opłaty z tytułu udziału w egzaminach
  wstępnych.
                                    Art. 127.
Szkołami wojskowymi kształcącymi kandydatów na żołnierzy zawodowych są:
   1) na potrzeby korpusu oficerów zawodowych - akademie wojskowe i wyższe
     szkoły oficerskie;
   2) na potrzeby korpusu podoficerów zawodowych - szkoły podoficerskie.
                                    Art. 128.
Minister Obrony Narodowej, w drodze rozporządzenia:
   1) tworzy i znosi szkoły podoficerskie;
   2) określi szczegółowe warunki i tryb składania egzaminów końcowych w
     szkołach podoficerskich oraz odbywania praktyk, a także wzór świadectwa
     stwierdzającego jej ukończenie.
Rozporządzenie powinno w szczególności określać cele i szczegółowe zadania szkół
podoficerskich oraz organizację i podstawowe założenia procesu kształcenia w
szkołach podoficerskich.
                                    Art. 129.
1. Stopniami wojskowymi żołnierzy pełniących służbę kandydacką są stopnie
  ustanowione w ustawie z dnia 21 listopada 1967 r. o powszechnym obowiązku
  obrony Rzeczypospolitej Polskiej.
2. Osoba powołana do służby kandydackiej otrzymuje bez szczególnego nadania
  stopień wojskowy szeregowego (marynarza) z dniem rozpoczęcia pełnienia tej
  służby, o ile nie posiada wyższego stopnia wojskowego. Nadanie wyższych
  stopni wojskowych następuje w drodze mianowania.
                                    Art. 130.
1. Żołnierzom pełniącym służbę kandydacką przysługuje uposażenie zasadnicze,
  dodatki do uposażenia zasadniczego i inne należności pieniężne.
2. W sprawach dotyczących uposażenia i innych należności pieniężnych
  przysługujących żołnierzom pełniącym służbę kandydacką stosuje się
  odpowiednio przepisy art. 2 ust. 1 i ust. 2 pkt 1, 2 i 4, art. 3, art. 4,
  art. 6-10, art. 30 ust. 2, art. 33 i 36, art. 38 ust. 2, art. 39, art. 42 i
  43, art. 45 ust. 1 pkt 2 i ust. 2 oraz art. 45a ustawy z dnia 17 grudnia 1974
  r. o uposażeniu żołnierzy niezawodowych (Dz.U. z 2002 r. Nr 76, poz. 693, Nr
  153, poz. 1271, Nr 166, poz. 1363 i Nr 200, poz. 1679 oraz z 2003 r. Nr ...,
  poz. ...).
3. Minister Obrony Narodowej, w porozumieniu z ministrem właściwym do spraw
  pracy, określi, w drodze rozporządzenia, stawki uposażenia zasadniczego dla
  żołnierzy pełniących służbę kandydacką. Rozporządzenie, określając stawki
  uposażenia, powinno ustalić je na poziomie nie niższym niż uposażenie
  żołnierzy odbywających zasadniczą służbę wojskową.
                                    Art. 131.
Żołnierze pełniący służbę kandydacką otrzymują umundurowanie, wyekwipowanie i
uzbrojenie oraz  - w określonych przypadkach - wyżywienie; przepis art. 66 ust.
2 i 3 stosuje się odpowiednio.
                                    Art. 132.
Do żołnierzy pełniących służbę kandydacką stosuje się odpowiednio przepisy art.
8, art. 26 ust. 2-9, art. 48-51, art. 56, 57, 59, art. 70 i art. 105-110.
                                    Art. 133.
Żołnierzom pełniącym służbę kandydacką oraz członkom ich rodzin przysługują
szczególne uprawnienia i ulgi przewidziane w ustawie z dnia 21 listopada 1967 r.
o powszechnym obowiązku obrony Rzeczypospolitej Polskiej dla żołnierzy
odbywających zasadniczą służbę wojskową i członków ich rodzin, z wyjątkiem
uprawnień do zasiłków przewidzianych w art. 128 ust. 1 i art. 128a oraz
należności i opłat przewidzianych w art. 131 ust. 1 pkt 1 tej ustawy.
                                    Art. 134.
1. Żołnierza pełniącego służbę kandydacką zwalnia się ze służby kandydackiej
  wskutek:
   1) zrzeczenia się obywatelstwa polskiego lub nabycia obywatelstwa innego
     państwa;
   2) wybrania na posła, senatora, na kierownicze stanowisko państwowe
     obsadzane na podstawie wyboru oraz do organów wykonawczych samorządu
     terytorialnego;
   3) ustalenia przez wojskową komisję lekarską niezdolności do zawodowej
     służby wojskowej;
   4) niespełnienia wymogów określonych w regulaminie studiów lub nauki;
   5) utraty stopnia wojskowego albo degradacji;
   6) prawomocnego orzeczenia o wymierzeniu kary dyscyplinarnej usunięcia z
     czynnej służby wojskowej pełnionej w charakterze kandydata na żołnierza
     zawodowego;
   7) prawomocnego orzeczenia środków karnych pozbawienia praw publicznych lub
     zakazu wykonywania zawodu żołnierza;
   8) skazania prawomocnym wyrokiem na karę pozbawienia wolności lub aresztu
     wojskowego, w tym również z warunkowym zawieszeniem jej wykonania;
   9) wniosku żołnierza.
2. Żołnierzowi pełniącemu służbę kandydacką - kobiecie, w razie zajścia w
  ciążę, na okres ciąży i połogu udziela się urlopu bezpłatnego w wymiarze nie
  dłuższym niż dwanaście miesięcy.
3. W przypadku niepodjęcia służby kandydackiej po upływie okresu, o którym mowa
  w ust. 2, oraz w przypadku ponownego zajścia w ciążę żołnierza pełniącego
  służbę kandydacką - kobietę zwalnia się ze służby kandydackiej.
4. Zwolnienie ze służby kandydackiej następuje decyzją Szefa Sztabu Generalnego
  Wojska Polskiego.
5. W razie zwolnienia ze służby kandydackiej okres tej służby zalicza się
  żołnierzowi do czasu trwania zasadniczej służby wojskowej, określonej w
  ustawie z dnia 21 listopada 1967 r. o powszechnym obowiązku obrony
  Rzeczypospolitej Polskiej.
                                    Art. 135.
1. Żołnierze pełniący służbę kandydacką są obowiązani do zwrotu równowartości
  kosztów zakwaterowania, umundurowania i wyżywienia oraz innych nieodpłatnych
  świadczeń pieniężnych i rzeczowych otrzymanych w związku z nauką w przypadku
  zwolnienia ich ze służby kandydackiej z przyczyn określonych w art. 134
  w ust. 1 pkt 1 i 4-9.
2. Decyzję o ustaleniu równowartości kosztów, o których mowa w ust. 1,
  odroczeniu terminu ich zwrotu, rozłożeniu kosztów na raty lub o zwolnieniu
  żołnierza pełniącego służbę kandydacką z obowiązku ich zwrotu w całości lub
  części wydaje komendant szkoły wojskowej.
3. W przypadku gdy żołnierz pełniący służbę kandydacką nie uiścił dobrowolnie
  kosztów ustalonych w decyzji ich wyegzekwowanie następuje na podstawie
  przepisów ustawy z dnia 17 czerwca 1966 r. o postępowaniu egzekucyjnym w
  administracji.
                                    Art. 136.
Okres pełnienia służby kandydackiej wlicza się pracownikowi do okresu
zatrudnienia w zakresie wszystkich uprawnień związanych z tym zatrudnieniem.
                                        
                                    Art. 137.
1. Minister Obrony Narodowej określi, w drodze rozporządzenia:
   1) szczegółowe warunki i tryb powoływania do służby kandydackiej;
   2) szczegółowe warunki i tryb przyjmowania do szkół wojskowych;
   3) wysokość opłat z tytułu egzaminów wstępnych dla osób ubiegających się o
     przyjęcie do szkół wojskowych oraz szczegółowy tryb ich pobierania;
   4) warunki i tryb mianowania na stopnie wojskowe żołnierzy pełniących służbę
     kandydacką;
   5) sposób ustalania równowartości kosztów, o których mowa w art. 135 ust. 1,
     oraz warunki i tryb ich zwracania, a także przypadki, w których może
     nastąpić zwolnienie z obowiązku zwrotu kosztów lub rozłożenie ich na raty
     i odroczenie terminu płatności;
   6) przebieg służby kandydackiej, warunki i tryb opiniowania żołnierzy
     pełniących służbę kandydacką, ich uprawnienia inne niż określone w ustawie
     oraz tryb postępowania związany ze zwalnianiem ze służby kandydackiej.
2. Rozporządzenie powinno w szczególności:
   1) ustalić, że nabór do służby kandydackiej jest otwarty i konkurencyjny;
   2) określić tryb ubiegania się o przyjęcie do szkół wojskowych, dokumenty
     wymagane przy ubieganiu się o przyjęcie do tych szkół oraz zakres i
     terminy składania egzaminów wstępnych;
   3) określić aby opłaty z tytułu egzaminów były porównywalne do opłat
     ponoszonych przy ubieganiu się do innych szkół publicznych;
   4) określić aby warunki mianowania uwzględniały poszczególne okresy nauki,
     opinie oraz wyniki uzyskiwane w nauce przez żołnierzy pełniących służbę
     kandydacką;
   5) uwzględnić koszty faktycznie poniesione na zakwaterowanie, wyżywienie i
     umundurowanie oraz ich coroczną waloryzację, która następuje w drodze
     pomnożenia ich równowartości na dzień ukończenia kolejnego roku nauki
     przez średnioroczny wskaźnik wzrostu cen towarów i usług konsumpcyjnych
     ogółem, określony w ustawie budżetowej na dany rok;
   6) określić przebieg i czas trwania nauki, z uwzględnieniem praktyk
     zawodowych i przerw wakacyjnych oraz urlopów z różnych tytułów.
   
                                   Rozdział 9
       Służba wojskowa żołnierzy zawodowych i żołnierzy pełniących służbę
      kandydacką w razie ogłoszenia mobilizacji, ogłoszenia stanu wojennego
                                i w czasie wojny
                                        
                                    Art. 138.
1. Żołnierzom zawodowym, którzy w razie ogłoszenia mobilizacji, ogłoszenia
  stanu wojennego i w czasie wojny będą pełnili zawodową służbę wojskową na
  stanowiskach służbowych innych niż te, które zajmują w czasie pokoju, nadaje
  się przydziały mobilizacyjne na stanowiska przewidziane do objęcia w razie
  ogłoszenia mobilizacji, ogłoszenia stanu wojennego i w czasie wojny.
2. W przydziale mobilizacyjnym określa się stanowisko służbowe żołnierza
  zawodowego w jednostce wojskowej na czas wojny.
3. Przydział mobilizacyjny żołnierzowi zawodowemu nadaje się w formie rozkazu
  personalno-mobilizacyjnego.
4. Rozkaz personalno-mobilizacyjny wydają w czasie pokoju organy, o których
  mowa w art. 44 ust. 1 i 2.
5. Doręczenie żołnierzowi zawodowemu rozkazu personalno-mobilizacyjnego jest
  równoznaczne z nadaniem przydziału mobilizacyjnego.
6. Przydziały mobilizacyjne mogą być nadawane również żołnierzom pełniącym
  służbę kandydacką.
7. Minister Obrony Narodowej określi, w drodze rozporządzenia, warunki i tryb
  nadawania oraz unieważniania przydziałów mobilizacyjnych żołnierzom zawodowym
  i żołnierzom pełniącym służbę kandydacką, z uwzględnieniem w szczególności
  postępowania przy nadawaniu oraz unieważnianiu przydziałów mobilizacyjnych.
                                    Art. 139.
Żołnierze zawodowi i żołnierze pełniący służbę kandydacką, którzy w razie
ogłoszenia mobilizacji, ogłoszenia stanu wojennego i w czasie wojny pełnią
odpowiednio zawodową służbę wojskową albo służbę kandydacką, stają się z mocy
prawa żołnierzami pełniącymi czynną służbę wojskową w czasie wojny.
                                    Art. 140.
1. Żołnierze zawodowi i żołnierze pełniący służbę kandydacką, którym nadano
  przydziały mobilizacyjne, w razie ogłoszenia mobilizacji, ogłoszenia stanu
  wojennego i w czasie wojny stawiają się niezwłocznie do pełnienia czynnej
  służby wojskowej w jednostkach wojskowych, do których nadano im przydziały
  mobilizacyjne.
2. Dowódca jednostki wojskowej, w której żołnierz zawodowy lub żołnierz
  pełniący służbę kandydacką pełni służbę w czasie pokoju, niezwłocznie kieruje
  żołnierza, o którym mowa w ust. 1, zgodnie z posiadanym przez niego
  przydziałem mobilizacyjnym, a ubycie żołnierza stwierdza w rozkazie dziennym.
3. Objęcie przez żołnierza zawodowego lub żołnierza pełniącego służbę
  kandydacką stanowiska służbowego określonego w nadanym przydziale
  mobilizacyjnym stwierdza w rozkazie dziennym dowódca jednostki wojskowej, w
  której żołnierz objął stanowisko służbowe. Stwierdzenie to jest równoznaczne
  ze zwolnieniem z dotychczas zajmowanego stanowiska służbowego.
                                    Art. 141.
Do żołnierzy zawodowych i żołnierzy pełniących służbę kandydacką w razie
ogłoszenia mobilizacji, ogłoszenia stanu wojennego i w czasie wojny stosuje się
przepisy ustawy, z wyłączeniem art. 8-18, 26, 28-30, 32, 34 ust. 1, art. 35-47,
54, 56, 60-65, 67-104, 111-123, 130 i 133-137.
                                    Art. 142.
1. Żołnierze zawodowi pełniący zawodową służbę wojskową w czasie pokoju na
  stanowiskach służbowych w instytucjach cywilnych, pełnią w razie ogłoszenia
  mobilizacji, ogłoszenia stanu wojennego i w czasie wojny nadal tę służbę na
  tych stanowiskach, jeżeli stanowiska te występują w strukturze organizacyjnej
  tych jednostek na czas wojny.
2. Żołnierzy zawodowych pełniących zawodową służbę wojskową w czasie pokoju w
  instytucjach cywilnych na stanowiskach służbowych niewystępujących w
  strukturze organizacyjnej na czas wojny w razie ogłoszenia mobilizacji,
  ogłoszenia stanu wojennego i w czasie wojny kierownik instytucji cywilnej
  niezwłocznie kieruje do dyrektora departamentu Ministerstwa Obrony Narodowej
  właściwego do spraw kadr w celu wyznaczenia do pełnienia służby w określonej
  jednostce wojskowej.
3. Żołnierze zawodowi w razie ogłoszenia mobilizacji, ogłoszenia stanu
  wojennego i w czasie wojny mogą być kierowani do pełnienia zawodowej służby
  wojskowej na odpowiednich stanowiskach służbowych poza Siłami Zbrojnymi.
4. Minister Obrony Narodowej określi, w drodze rozporządzenia, warunki i tryb
  wyznaczania żołnierzy zawodowych do służby poza Siłami Zbrojnymi w razie
  ogłoszenia mobilizacji, ogłoszenia stanu wojennego i w czasie wojny, w tym w
  szczególności jednostki organizacyjne i stanowiska służbowe poza Siłami
  Zbrojnymi, w których żołnierze mogą pełnić zawodową służbę wojskową, oraz
  uprawnienia żołnierzy pełniących służbę w tych jednostkach.
                                    Art. 143.
1. Żołnierza zawodowego i żołnierza pełniącego służbę kandydacką wyznacza się w
  razie ogłoszenia mobilizacji, ogłoszenia stanu wojennego i w czasie wojny na
  stanowisko służbowe stosownie do potrzeb Sił Zbrojnych, w zależności od
  kwalifikacji, predyspozycji i opinii służbowej.
2. Organami właściwymi do wyznaczania żołnierzy zawodowych na stanowiska
  służbowe w razie ogłoszenia mobilizacji, ogłoszenia stanu wojennego i w
  czasie wojny i zwalniania z tych stanowisk są:
   1) Minister Obrony Narodowej - na wszystkie stanowiska służbowe do stopnia
     etatowego generała (admirała) włącznie oraz, których wyznaczenie wynika z
     postanowień odrębnych ustaw, z wyjątkiem stanowisk służbowych, na które
     wyznacza i z których zwalnia Naczelny Dowódca Sił Zbrojnych;
   2) Naczelny Dowódca Sił Zbrojnych - na wszystkie stanowiska służbowe do
     stopnia etatowego generała (admirała) włącznie w podległych mu jednostkach
     wojskowych, z zastrzeżeniem pkt 3-7;
   3) Szef Sztabu Generalnego Wojska Polskiego, dowódca rodzaju Sił Zbrojnych,
     Szef Wojskowych Służb Informacyjnych i Komendant Główny Żandarmerii
     Wojskowej - w odniesieniu do stanowisk służbowych do stopnia etatowego
     pułkownika (komandora) włącznie w podległych jednostkach wojskowych, z
     zastrzeżeniem pkt 4-7;
   4) dowódca korpusu, dowódca okręgu wojskowego, dowódca Garnizonu Warszawa i
     komendant akademii wojskowej - w odniesieniu do stanowisk służbowych do
     stopnia etatowego podpułkownika (komandora porucznika) włącznie w
     podległych jednostkach wojskowych, z zastrzeżeniem pkt 5-7;
   5) dowódca dywizji, flotylli i brygady niewchodzącej w skład dywizji oraz
     komendant wyższej szkoły oficerskiej - w odniesieniu do stanowisk
     służbowych do stopnia etatowego majora (komandora podporucznika) włącznie
     w podległych jednostkach wojskowych, z zastrzeżeniem pkt 6 i 7;
   6) dowódca brygady wchodzącej w skład dywizji i dowódca pułku - w
     odniesieniu do stanowisk służbowych do stopnia etatowego kapitana
     (kapitana marynarki) włącznie w podległych jednostkach wojskowych, z
     zastrzeżeniem pkt 7;
   7) pozostali niewymienieni w pkt 2-6 dowódcy jednostek wojskowych - w
     odniesieniu do stanowisk służbowych do stopnia etatowego starszego
     chorążego sztabowego (starszego chorążego sztabowego marynarki) włącznie w
     podległych jednostkach wojskowych;
   8) dyrektor departamentu Ministerstwa Obrony Narodowej właściwego do spraw
     kadr - w odniesieniu do stanowisk służbowych do stopnia etatowego
     pułkownika (komandora) włącznie w pozostałych niewymienionych w pkt 2-7
     jednostkach organizacyjnych.
3. Do przenoszenia żołnierza zawodowego z jednostki wojskowej, w której
  zajmował stanowisko służbowe, do innej jednostki wojskowej jest uprawniony
  organ, któremu podlegają obie te jednostki, przy zachowaniu posiadanych
  uprawnień do wyznaczania na stanowiska.
4. Jeżeli właściwy organ nie ma możliwości wyznaczenia żołnierza zawodowego lub
  żołnierza pełniącego służbę kandydacką na stanowisko służbowe, kieruje tego
  żołnierza do stanu zmiennego pododdziału uzupełnienia kadrowego
  bezpośredniego przełożonego.
5. Dowódcy jednostek wojskowych wykonujący na podstawie przepisów ustawy z dnia
  17 grudnia 1998 r. o zasadach użycia lub pobytu Sił Zbrojnych
  Rzeczypospolitej Polskiej poza granicami państwa (Dz.U. Nr 162, poz. 1117)
  zadania poza granicami państwa posiadają uprawnienia do wyznaczania żołnierzy
  zawodowych, o których mowa w ust. 2, na stanowiska służbowe w razie
  ogłoszenia mobilizacji, ogłoszenia stanu wojennego i w czasie wojny,
  przysługujące ich bezpośrednim przełożonym.
6. Warunkiem objęcia stanowiska służbowego jest posiadanie lub mianowanie na
  stopień wojskowy odpowiadający stopniowi etatowemu stanowiska, na jakie
  żołnierz zawodowy ma być wyznaczony.
                                    Art. 144.
1. Żołnierza zawodowego i żołnierza pełniącego służbę kandydacką w razie
  ogłoszenia mobilizacji, ogłoszenia stanu wojennego i w czasie wojny zwalnia
  się z zajmowanego stanowiska służbowego:
   1)  jeżeli stwierdzono nieprzydatność na zajmowanym stanowisku, stwierdzoną
     w opinii specjalnej;
   2)  jeżeli wojskowa komisja lekarska orzekła jego niezdolność do pełnienia
     służby na zajmowanym stanowisku;
   3)  gdy uległo likwidacji zajmowane przez niego stanowisko.
2. Żołnierza zawodowego i żołnierza pełniącego służbę kandydacką w razie
  ogłoszenia mobilizacji, ogłoszenia stanu wojennego i w czasie wojny można
  zwolnić z zajmowanego stanowiska służbowego:
   1) jeżeli złożył wniosek o zwolnienie z zajmowanego stanowiska;
   2) w przypadku uzasadnionym potrzebami Sił Zbrojnych.
                                    Art. 145.
Minister Obrony Narodowej określi, w drodze rozporządzenia, warunki i tryb
wyznaczania żołnierzy zawodowych i żołnierzy pełniących służbę kandydacką na
stanowiska służbowe oraz zwalniania z tych stanowisk w razie ogłoszenia
mobilizacji, ogłoszenia stanu wojennego i w czasie wojny, ze szczególnym
uwzględnieniem struktury stanowisk, wymogów kwalifikacyjnych i zdrowotnych,
opinii oraz wymaganej wiedzy specjalistycznej i ogólnej.
                                    Art. 146.
1. Mianowanie żołnierza zawodowego i żołnierza pełniącego służbę kandydacką w
  razie ogłoszenia mobilizacji, ogłoszenia stanu wojennego i w czasie wojny na
  wyższy stopień wojskowy, w obrębie korpusu kadry zawodowej Sił Zbrojnych,
  odpowiadający stopniowi etatowemu stanowiska służbowego, na jakie został
  wyznaczony, następuje z dniem objęcia stanowiska służbowego.
2. Mianowanie na wyższy stopień wojskowy następuje:
   1) w przypadku stopnia wojskowego podporucznika (podporucznika marynarki) w
drodze postanowienia Naczelnego Dowódcy Sił Zbrojnych;
   2) w przypadku stopni wojskowych generałów (admirałów) - w drodze
     postanowienia Prezydenta Rzeczypospolitej Polskiej na wniosek Naczelnego
     Dowódcy Sił Zbrojnych lub Ministra Obrony Narodowej;
   3) w pozostałych przypadkach - decyzjami organów, o których mowa w art. 143
     ust. 2.
3. Dowódca jednostki wojskowej może czasowo powierzyć żołnierzowi zawodowemu
  lub żołnierzowi pełniącemu służbę kandydacką wykonywanie obowiązków
  służbowych na stanowisku służbowym zaszeregowanym do stopnia etatowego
  podporucznika (podporucznika marynarki), gdy posiada on niższy stopień
  wojskowy.
4. Minister Obrony Narodowej określi, w drodze rozporządzenia, szczegółowe
  warunki i tryb mianowania żołnierzy zawodowych i żołnierzy pełniących służbę
  kandydacką na wyższe stopnie wojskowe w związku z wyznaczeniem na wyższe
  stanowisko służbowe, ze szczególnym uwzględnieniem maksymalnego uproszczenia
  procedur dotyczących obiegu dokumentów w tych sprawach.
                                    Art. 147.
1. W razie ogłoszenia mobilizacji, ogłoszenia stanu wojennego i w czasie wojny
  żołnierze zawodowi i żołnierze pełniący służbę kandydacką podlegają
  opiniowaniu specjalnemu.
2. Opinię specjalną sporządza się:
   1) na zakończenie szkolenia trwającego co najmniej jeden miesiąc;
   2) w przypadku niewywiązywania się z obowiązków służbowych na zajmowanym
     stanowisku służbowym;
   3) w razie wystąpienia o opinię przez sąd, prokuratora, Żandarmerię Wojskową
     lub Wojskowe Służby Informacyjne;
   4) na żądanie dowódcy jednostki wojskowej zajmującego stanowisko służbowe
     nie niższe niż dowódca pułku (równorzędne);
   5) na zarządzenie szefa organu kadrowego szczebla co najmniej dowódcy
     rodzaju Sił Zbrojnych;
   6) w przypadku zwolnienia żołnierza zawodowego z zawodowej służby wojskowej.
                                    Art. 148.
1. Przełożony, który sporządził opinię, zapoznaje niezwłocznie żołnierza
  zawodowego lub żołnierza pełniącego służbę kandydacką z jej treścią.
2. Żołnierz zawodowy lub żołnierz pełniący służbę kandydacką potwierdza
  własnoręcznym podpisem zapoznanie się z opinią; w razie odmowy złożenia
  podpisu zapoznający czyni na opinii adnotację o tej odmowie.
3. Żołnierzowi zawodowemu i żołnierzowi pełniącemu służbę kandydacką
  przysługuje prawo wniesienia odwołania od wydanej o nim opinii do wyższego
  przełożonego, w terminie czternastu dni od dnia zapoznania się z treścią
  opinii.
4. Wyższy przełożony, do którego wniesiono odwołanie od opinii, rozstrzyga
  ostatecznie o treści tej opinii przez:
   1) utrzymanie jej w mocy;
   2) zmianę jej treści w całości lub części.
5. Minister Obrony Narodowej określi, w drodze rozporządzenia, szczegółowe
  warunki i tryb opiniowania żołnierzy zawodowych i żołnierzy pełniących służbę
  kandydacką, zapoznawania ich z treścią opinii oraz wnoszenia i rozpatrywania
  od nich odwołań, z uwzględnieniem poziomu wykształcenia i kwalifikacji
  zawodowych, w tym przydatności do służby na zajmowanym stanowisku służbowym,
  cech osobowości żołnierza, w tym szczególnie odporności psychofizycznej na
  trudy służby, poziomu wykonywania zadań służbowych oraz predyspozycji do
  zajmowania wyższych stanowisk służbowych.
                                    Art. 149.
1. W razie ogłoszenia mobilizacji, ogłoszenia stanu wojennego i w czasie wojny
  żołnierzowi zawodowemu i żołnierzowi pełniącemu służbę kandydacką może być
  udzielony urlop:
   1) okolicznościowy - w wymiarze jednorazowo do piętnastu dni kalendarzowych;
   2) zdrowotny - w wymiarze określonym przez wojskową komisję lekarską;
   3) w drodze wyróżnienia - w wymiarze i na podstawie przepisów o dyscyplinie
     wojskowej.
2. Urlopu, o którym mowa w ust. 1, udziela dowódca jednostki wojskowej.
3. Żołnierzowi zawodowemu i żołnierzowi pełniącemu służbę kandydacką udającemu
  się na urlop, przysługuje prawo do bezpłatnego przejazdu do wybranej
  miejscowości w kraju i z powrotem.
4. Odwołanie żołnierza zawodowego i żołnierza pełniącego służbę kandydacką z
  urlopu przez dowódcę jednostki wojskowej może nastąpić w każdym czasie,
  jeżeli przemawiają za tym ważne względy służbowe.
5. Minister Obrony Narodowej określi, w drodze rozporządzenia, szczegółowe
  warunki i tryb udzielania oraz odwoływania z urlopów, o których mowa w ust.
  1, z uwzględnieniem sposobu postępowania w przypadku odwołania z urlopu
  żołnierza zawodowego lub żołnierza pełniącego służbę kandydacką.
                                    Art. 150.
W razie ogłoszenia mobilizacji, ogłoszenia stanu wojennego i w czasie wojny
żołnierzowi zawodowemu i żołnierzowi pełniącemu służbę kandydacką przysługują
bezpłatne świadczenia zdrowotne. Koszty tych świadczeń pokrywa się z budżetu
państwa.
                                    Art. 151.
1. Żołnierz zawodowy i żołnierz pełniący służbę kandydacką otrzymuje w razie
  ogłoszenia mobilizacji i ogłoszenia stanu wojennego uposażenie zasadnicze
  według zajmowanego stanowiska służbowego i inne należności, a w czasie wojny
  również dodatek wojenny.
2. Rada Ministrów określi, w drodze rozporządzenia, stawki uposażenia
  zasadniczego żołnierzy zawodowych i żołnierzy pełniących służbę kandydacką,
  inne należności, ich wysokość i warunki przyznawania oraz stawki i warunki
  przyznawania dodatku wojennego, z uwzględnieniem trybu i terminów ich
  wypłacania.
3. Rozporządzenie, o którym mowa w ust. 2,  powinno określić stawki uposażenia
  zasadniczego i dodatku wojennego, zróżnicowane w zależności od rangi
  stanowiska służbowego, zakresu wykonywanych zadań służbowych, ponoszonej
  odpowiedzialności i wymaganych kwalifikacji, a w przypadku dodatku wojennego
  uzależnione ponadto od warunków pełnienia służby w czasie wojny. W przypadku
  innych należności rozporządzenie powinno dostosować rodzaje tych należności i
  ich wysokość do szczególnych warunków pełnienia służby w razie ogłoszenia
  mobilizacji, ogłoszenia stanu wojennego i w czasie wojny. Rozporządzenie
  powinno ustalić uproszczony tryb przyznawania dodatku wojennego i innych
  należności.
                                    Art. 152.
Wymiar czasu służby żołnierzy zawodowych i kandydatów na żołnierzy zawodowych w
razie ogłoszenia mobilizacji, ogłoszenia stanu wojennego i w czasie wojny jest
określony ich zadaniami służbowymi.
                                    Art. 153.
1. Żołnierze zawodowi i żołnierze pełniący służbę kandydacką w razie ogłoszenia
  mobilizacji, ogłoszenia stanu wojennego i w czasie wojny pozostają w czynnej
  służbie wojskowej do dnia zwolnienia ich z tej służby.
2. Zwolnienie żołnierza zawodowego lub żołnierza pełniącego służbę kandydacką w
  razie ogłoszenia mobilizacji, ogłoszenia stanu wojennego i w czasie wojny z
  czynnej służby wojskowej następuje w razie:
   1) uznania przez wojskową komisję lekarską za trwale niezdolnego do tej
     służby;
   2) osiągnięcia przez żołnierza wieku sześćdziesięciu lat.
3. Zwolnienie żołnierza zawodowego lub żołnierza pełniącego służbę kandydacką z
  czynnej służby wojskowej w razie ogłoszenia mobilizacji, ogłoszenia stanu
  wojennego i w czasie wojny może nastąpić:
   1) w razie uznania go przez wojskową komisję lekarską za czasowo niezdolnego
     do czynnej służby wojskowej;
   2) w celu sprawowania opieki nad dziećmi do lat szesnastu, gdy oboje rodzice
     są żołnierzami lub gdy żołnierz samotnie sprawuje tę opiekę, a nie ma
     innego członka rodziny, któremu można powierzyć jej sprawowanie.
                                    Art. 154.
1. Żołnierza zawodowego i żołnierza pełniącego służbę kandydacką w razie
  ogłoszenia mobilizacji, ogłoszenia stanu wojennego i w czasie wojny można
  zwolnić z zawodowej służby wojskowej lub służby kandydackiej:
   1) wskutek niewywiązywania się z obowiązków służbowych, potwierdzonego w
     opinii specjalnej;
   2) zrzeczenia się obywatelstwa polskiego;
   3) ze względu na potrzeby Sił Zbrojnych.
2. Żołnierz zawodowy i żołnierz pełniący służbę kandydacką zwolniony w razie
  ogłoszenia mobilizacji, ogłoszenia stanu wojennego i w czasie wojny z
  zawodowej służby wojskowej lub służby kandydackiej pełni nadal czynną służbę
  wojskową na zasadach określonych w przepisach ustawy z dnia 21 listopada 1967
  r. o powszechnym obowiązku obrony Rzeczypospolitej Polskiej.
                                    Art. 155.
1. Żołnierza zawodowego i żołnierza pełniącego służbę kandydacką w razie
  ogłoszenia mobilizacji, ogłoszenia stanu wojennego i w czasie wojny zwalnia
  się z zawodowej służby wojskowej lub ze służby kandydackiej decyzją wydaną
  przez organ uprawniony do wyznaczenia na stanowisko służbowe.
2. Decyzję, o której mowa w ust. 1, doręcza się żołnierzowi zawodowemu lub
  żołnierzowi pełniącemu służbę kandydacką wraz z opinią specjalną.
3. Minister Obrony Narodowej określi, w drodze rozporządzenia, szczegółowe
  warunki i tryb zwalniania żołnierzy z zawodowej służby wojskowej i służby
  kandydackiej w razie ogłoszenia mobilizacji, ogłoszenia stanu wojennego i w
  czasie wojny. Rozporządzenie powinno w szczególności uwzględnić
  dwuinstancyjny tryb postępowania w tych sprawach, tryb zwalniania żołnierzy z
  zawodowej służby wojskowej lub służby kandydackiej, a także tryb przenoszenia
  do dalszego pełnienia czynnej służby wojskowej w razie ogłoszenia
  mobilizacji, ogłoszenia stanu wojennego i w czasie wojny na zasadach
  określonych w przepisach ustawy z dnia 21 listopada 1967 r. o powszechnym
  obowiązku obrony Rzeczypospolitej Polskiej.
                                    Art. 156.
1. Żołnierza zawodowego i żołnierza pełniącego służbę kandydacką, który w razie
  ogłoszenia mobilizacji, ogłoszenia stanu wojennego i w czasie wojny poległ,
  zmarł lub został uznany za zmarłego albo zaginął, skreśla z ewidencji , o
  której mowa w art. 48 ust. 2, dowódca jednostki wojskowej, w której żołnierz
  zajmował stanowisko służbowe.
2. O skreśleniu z ewidencji, o której mowa w art. 48 ust. 2, lub odnalezieniu
  się żołnierza zawodowego lub żołnierza pełniącego służbę kandydacką dowódca
  jednostki wojskowej powiadamia właściwe organy.
3. Dla żołnierzy zawodowych i żołnierzy pełniących służbę kandydacką, którzy w
  razie ogłoszenia mobilizacji, ogłoszenia stanu wojennego i w czasie wojny
  polegli, zmarli lub zostali uznani za zmarłych albo zaginęli, prowadzi się
  odrębną ewidencję.
4. Minister Obrony Narodowej określi, w drodze rozporządzenia, organy
  prowadzące ewidencję, o której mowa w ust. 3, a także zakres i sposób
  prowadzenia tej ewidencji, z uwzględnieniem miejsca zgonu lub zaginięcia i
  okoliczności, w których nastąpiło to zdarzenie.
                                   Rozdział 10
                       Zmiany w przepisach obowiązujących
                                        
                                    Art. 157.
W ustawie z dnia 31 marca 1965 r. o wyższym szkolnictwie wojskowym (Dz.U. z 1992
r. Nr 10, poz. 40, z 1996 r. Nr 7, poz. 44, z 1997 r. Nr 96, poz. 590, Nr 107,
poz. 688, Nr 115, poz. 741 i Nr 121, poz. 700, z 1998 r. Nr 106, poz. 668 oraz z
2002 r. Nr 74, poz. 676 i Nr 141, poz. 1184) wprowadza się następujące zmiany:
1) w art. 21 uchyla się ust. 2;
2) w art. 24:
   a) ust. 1 otrzymuje brzmienie:
     "1. Zwolnienie z wyższej szkoły wojskowej słuchacza będącego żołnierzem
       zawodowym następuje w przypadku zwolnienia z zawodowej służby wojskowej
       z przyczyn określonych w art. 111 pkt 1 i 3 ustawy z dnia 11 września
       2003 r. o służbie wojskowej żołnierzy zawodowych (Dz.U. Nr ..., poz.
       ...).",
   b) w ust. 3 pkt 1 otrzymuje brzmienie:
     "1) zwolnienia z zawodowej służby wojskowej z przyczyn określonych w art.
       111 pkt 6 i 11-15 oraz art. 112 pkt 1 ustawy z dnia 11 września 2003 r.
       o służbie wojskowej żołnierzy zawodowych,";
3) uchyla się art. 26.
                                    Art. 158.
W ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej (Dz.U. z 2002 r. Nr 21, poz. 205, Nr 74, poz. 676,
Nr 81, poz. 732, Nr 113, poz. 984 i 985, Nr 156, poz. 1301, Nr 166, poz. 1363,
Nr 199, poz. 1673 i Nr 200, poz. 1679 i 1687 oraz z 2003 r. Nr 45, poz. 391, Nr
90, poz. 844, Nr 96, poz. 874 i Nr 139, poz. 1326) wprowadza się następujące
zmiany:
1) w art. 58 w ust. 1 pkt 1 i 2 otrzymują brzmienie:
  "1)  mężczyźni, począwszy od 1 stycznia roku kalendarzowego, w którym kończą
     osiemnaście lat życia, do końca roku kalendarzowego, w którym kończą
     pięćdziesiąt lat, a posiadający stopień oficerski - sześćdziesiąt lat
     życia;
   2)  kobiety posiadające kwalifikacje przydatne do tej służby, począwszy od 1
     stycznia roku kalendarzowego, w którym kończą osiemnaście lat życia, do
     końcu roku kalendarzowego, w którym kończą czterdzieści lat, a posiadające
     stopień oficerski - pięćdziesiąt lat życia.";
2) w art. 59 zdanie wstępne otrzymuje brzmienie:
    "Żołnierzami w czynnej służbie wojskowej, w rozumieniu niniejszej ustawy,
     są osoby, które:";
3) w art. 74:
   a) ust. 1 i 2 otrzymują brzmienie:
     "1. Ze względu na posiadany stopień wojskowy żołnierze są szeregowymi,
       podoficerami lub oficerami.
     2. Stopniami wojskowymi są następujące stopnie, z zastrzeżeniem ust. 2a:
        1) szeregowych:
         a) szeregowy,
         b) starszy szeregowy;
        2) podoficerów:
         a) kapral,
         b) starszy kapral,
         c) plutonowy,
         d) sierżant,
         e) starszy sierżant,
         f) młodszy chorąży,
         g) chorąży,
         h) starszy chorąży,
         i) starszy chorąży sztabowy;
        3) oficerów:
         a) młodszych:
           - podporucznik,
           - porucznik,
           - kapitan,
         b) starszych:
           - major,
           - podpułkownik,
           - pułkownik,
         c) generałów:
           - generał brygady,
           - generał dywizji,
           - generał broni,
           - generał.",
   b) po ust. 2 dodaje się ust. 2a w brzmieniu:
     "2a. W Marynarce Wojennej stopniami wojskowymi są odpowiednio stopnie:
         1) szeregowych:
           a) marynarz,
           b) starszy marynarz;
         2) podoficerów:
           a) mat,
           b) starszy mat,
           c) bosmanmat,
           d) bosman,
           e) starszy bosman,
           f) młodszy chorąży marynarki,
           g) chorąży marynarki,
           h) starszy chorąży marynarki,
           i) starszy chorąży sztabowy marynarki;
         3) oficerów:
           a) młodszych:
             - podporucznik marynarki,
             - porucznik marynarki,
             - kapitan marynarki,
           b) starszych:
             - komandor podporucznik,
             - komandor porucznik,
             - komandor,
           c) admirałów:
               - kontradmirał,
               - wiceadmirał,
               - admirał floty,
               - admirał.";
4) w art. 78:
   a) w ust. 1 uchyla się pkt 4,
   b) uchyla się ust. 2 i 4;
5) w art. 103:
   a) w ust. 1 pkt 3 otrzymuje brzmienie:
     "3) dla oficerów - osiemnastu miesięcy.",
   b) ust. 2 otrzymuje brzmienie:
     "2. Ćwiczenia wojskowe odbyte w stopniu szeregowego lub w stopniu
       podoficerskim zalicza się do łącznego czasu ćwiczeń wojskowych
       ustalonego dla oficerów.".
                                    Art. 159.
W ustawie z dnia 17 grudnia 1974 r. o uposażeniu żołnierzy (Dz.U. z 2002 r. Nr
76, poz. 693, Nr 153, poz. 1271, Nr 166, poz. 1363 i Nr 200, poz. 1679)
wprowadza się następujące zmiany:
1) tytuł ustawy otrzymuje brzmienie:
    "o uposażeniu żołnierzy niezawodowych.";
2) art. 1 otrzymuje brzmienie:
     "Art. 1. Ustawa określa uposażenie i inne należności pieniężne żołnierzy
           odbywających zasadniczą służbę wojskową, nadterminową zasadniczą
           służbę wojskową, przeszkolenie wojskowe, ćwiczenia wojskowe i
           okresową służbę wojskową oraz pełniących służbę wojskową w razie
           ogłoszenia mobilizacji i w czasie wojny.";
3) w art. 2:
   a) ust. 2 otrzymuje brzmienie:
     "2. Inne należności pieniężne obejmują:
         1) nagrody i zapomogi;
         2) należności za podróże służbowe;
         3) należności w związku ze zwolnieniem z czynnej służby wojskowej;
         4) zasiłki pogrzebowe, odprawy pośmiertne, zwrot kosztów pogrzebu.",
   b) uchyla się ust. 3-5;
4) w art. 3 uchyla się ust. 2;
5) w art. 4:
   a) ust. 1 otrzymuje brzmienie:
     "1. Żołnierzom mogą być przyznawane:
        1) nagrody - w szczególności w związku z przejawianiem inicjatywy w
         służbie albo wykonywaniem zadań służbowych wymagających szczególnie
         dużego nakładu pracy, w tym poza określonym czasem służby, w
         skróconych terminach lub w warunkach szczególnie utrudnionych;
        2) zapomogi - w przypadku zdarzeń losowych, klęsk żywiołowych,
         długotrwałej choroby lub śmierci członka rodziny oraz innych przyczyn
         powodujących istotne pogorszenie warunków materialnych.",
   b) uchyla się ust. 1a,
   c) po ust. 2 dodaje się ust. 3 w brzmieniu:
     "3. Minister Obrony Narodowej określi, w drodze rozporządzenia,
       szczegółowe warunki przyznawania żołnierzom nagród i zapomóg,
       uwzględniając okoliczności uzasadniające przyznanie żołnierzowi nagrody
       lub zapomogi, właściwość przełożonych oraz tryb postępowania w tych
       sprawach.";
6) uchyla się art. 5;
7) art. 6 otrzymuje brzmienie:
       "Art. 6. 1.  Żołnierzowi delegowanemu do wykonywania zadań służbowych
              poza stałym miejscem odbywania służby przysługują należności za
              podróże służbowe.
         2. Minister Obrony Narodowej, w porozumieniu z ministrem właściwym do
           spraw pracy, określi, w drodze rozporządzenia, wysokość, tryb
           przyznawania należności za podróże służbowe, z uwzględnieniem
           sposobu obliczania czasu podróży służbowej oraz rodzaju należności i
           sposobu ustalania ich wysokości oraz terminów i trybu wypłaty tych
           należności.";
8) w art. 8:
   a) w ust. 1 uchyla się pkt 3,
   b) uchyla się ust. 2;
9) w art. 9:
   a) ust. 5 otrzymuje brzmienie:
     "5. Jeżeli przepisy szczególne nie stanowią inaczej, organami wojskowymi
       właściwymi w sprawach określonych w przepisach ustawy są dowódcy
       jednostek wojskowych zajmujący stanowisko służbowe dowódcy batalionu
       (równorzędne) lub wyższe w stosunku do wszystkich żołnierzy odbywających
       służbę w podległej jednostce wojskowej.",
   b) po ust. 5 dodaje się ust. 6 w brzmieniu:
     "6. Stanowiskami służbowymi równorzędnymi stanowisku dowódcy batalionu, o
       którym mowa w ust. 5, są stanowiska:
         1) dowódcy dywizjonu lub eskadry;
         2) dowódcy okrętu II rangi;
         3) inne stanowiska służbowe dowódców jednostek wojskowych, jeżeli
           stanowiska te zostały zaszeregowane do stopnia etatowego co najmniej
           majora (komandora podporucznika).";
10) uchyla się rozdział 2;
11) tytuł rozdziału 3 otrzymuje brzmienie:
    "Uposażenie i inne należności pieniężne";
12) w art. 27:
   a) ust. 1 otrzymuje brzmienie:
     "1. Żołnierzowi odbywającemu okresową służbę wojskową przysługują:
         1) uposażenie zasadnicze;
         2) dodatki do uposażenia zasadniczego;
         3) ekwiwalent pieniężny za niewykorzystany urlop wypoczynkowy;
         4) zasiłek pogrzebowy;
         5) odprawa pośmiertna;
         6) pokrycie kosztów pogrzebu ze środków budżetu państwa z części,
           której dysponentem jest Minister Obrony Narodowej
      - w wysokości i na zasadach określonych jak dla żołnierzy zawodowych w
       przepisach ustawy z dnia 11 września 2003 r. o służbie wojskowej
       ?ołnierzy zawodowych (Dz.U. Nr ..., poz. ...).",
   b) dodaje się ust. 4 w brzmieniu:
     "4. Żołnierzowi służby okresowej zwolnionemu z czynnej służby wojskowej
       nie spełniającemu warunków do nabycia prawa do emerytury wojskowej lub
       wojskowej renty inwalidzkiej, od jego uposażenia wypłaconego po dniu 31
       grudnia 1998 r. do dnia zwolnienia ze służby, od którego nie
       odprowadzono składki na ubezpieczenia emerytalne i rentowe, przekazuje
       się do Zakładu Ubezpieczeń Społecznych składki za ten okres przewidziane
       w ustawie z dnia 13 października 1998 r. o systemie ubezpieczeń
       społecznych (Dz.U. Nr 137, poz. 887, z późn. zm.)[4] na zasadach
       określonych w art. 6a ustawy z dnia 10 grudnia 1993 r. o zaopatrzeniu
       emerytalnym żołnierzy zawodowych oraz ich rodzin (Dz.U. z 2002 r. Nr 11,
       poz. 108 i Nr 74, poz. 676 oraz z 2003 r. Nr 56, poz. 498 i Nr ..., poz.
       ...).";
13) uchyla się art. 28;
14) w art. 30:
   a) ust. 2 otrzymuje brzmienie:
     "2. Żołnierzom, o których mowa w ust. 1, mogą być przyznane do uposażenia
       dodatek funkcyjny i dodatki uzasadnione szczególnymi właściwościami lub
       warunkami służby wojskowej.",
   b) uchyla się ust. 3 i 4;
15) w art. 31 ust. 2 otrzymuje brzmienie:
     "2. Żołnierzom, o których mowa w ust. 1, wyznaczonym na stanowiska
       służbowe przewidziane w etatach dla żołnierzy zawodowych dowódca
       jednostki wojskowej przyznaje dodatek funkcyjny w wysokości do 15%
       uposażenia zasadniczego przysługującego żołnierzowi według stopnia
       wojskowego.";
16) w art. 33:
   a) ust. 2 otrzymuje brzmienie:
     "2. Członkom rodziny zmarłego żołnierza przysługuje jednorazowa odprawa w
       wysokości jednomiesięcznego uposażenia, a jeżeli śmierć nastąpiła
       wskutek wypadku pozostającego w związku ze służbą wojskową - w wysokości
       trzymiesięcznego uposażenia.",
   b) ust. 4 i 5 otrzymują brzmienie:
     "4. Do obliczenia wysokości odprawy, o której mowa w ust. 2, przyjmuje się
       najniższą stawkę uposażenia zasadniczego żołnierza zawodowego w
       odpowiednim stopniu wojskowym obowiązującego w dniu śmierci żołnierza.
       Do obliczenia wysokości odprawy dla żołnierzy posiadających stopień
       wojskowy szeregowego (marynarza) przyjmuje się uposażenie przewidziane
       dla stopnia wojskowego starszego szeregowego (starszego marynarza).
     5. Odprawę i ekwiwalent, o których mowa w ust. 2 i 3, wypłaca się
       małżonkowi, dzieciom, rodzicom lub rodzeństwu zmarłego żołnierza.";
17) uchyla się art. 35;
18) art. 36 i 37 otrzymują brzmienie:
    "Art. 36. W okresie choroby, urlopu i zwolnienia od zajęć służbowych
           żołnierz zachowuje prawo do pobieranego ostatnio uposażenia i innych
           należności pieniężnych, z uwzględnieniem powstałych w tym okresie
           zmian mających wpływ na wysokość uposażenia zasadniczego lub na
           prawo do dodatków i innych należności pieniężnych.
       Art. 37. 1. Żołnierzowi, który został zawieszony w czynnościach
              służbowych albo tymczasowo aresztowany, zawiesza się od
              najbliższego terminu płatności wypłatę połowy uposażenia
       zasadniczego oraz wypłatę dodatków o charakterze stałym.
         2.  W razie umorzenia postępowania karnego lub dyscyplinarnego albo
           uniewinnienia prawomocnym wyrokiem sądu żołnierz otrzymuje
           zawieszoną część uposażenia wraz z odsetkami ustawowymi od dnia, w
           którym uposażenie stało się wymagalne, choćby umorzenie lub
           uniewinnienie nastąpiło po zwolnieniu żołnierza z czynnej służby
           wojskowej.";
19) art. 40-43 otrzymują brzmienie:
      "Art. 40. 1. Z uposażenia żołnierza odbywającego okresową służbę wojskową
             mogą być dokonywane potrącenia w granicach i na zasadach
             określonych w przepisach szczególnych stosowanych do wynagrodzeń
             za pracę, z zastrzeżeniem ust. 2 i 3 oraz art. 43.
         2. Przez uposażenie, o którym mowa w ust. 1, należy rozumieć
           uposażenie zasadnicze i dodatki do uposażenia zasadniczego
           wymienione w art. 27 ust. 1 pkt 1 i 2, ekwiwalent pieniężny za
           niewykorzystany urlop wypoczynkowy, wymieniony w art. 27 ust. 1 pkt
           3, i odprawę, o której mowa w art. 27 ust. 2.
         3. Odprawa z tytułu zwolnienia z okresowej służby wojskowej, o której
           mowa w art. 27 ust. 2, podlega egzekucji wyłącznie na zaspokojenie
           zaległych świadczeń alimentacyjnych, z uwzględnieniem ograniczeń
           wynikających z ust. 1.
      Art. 41. 1. Z uposażenia żołnierza odbywającego nadterminową zasadniczą
             służbę wojskową mogą być dokonywane potrącenia w granicach i na
             zasadach określonych w przepisach szczególnych stosowanych do
             wynagrodzeń za pracę, z zastrzeżeniem ust. 2 i 3 oraz art. 43.
         2. Przez uposażenie, o którym mowa w ust. 1, należy rozumieć
           uposażenie zasadnicze i dodatki do uposażenia zasadniczego,
           wymienione w art. 30, odprawę, o której mowa w art. 32 ust. 2, i
           ekwiwalent pieniężny za niewykorzystany urlop wypoczynkowy,
           wymieniony w art. 32a.
         3. Odprawa z tytułu zwolnienia z nadterminowej zasadniczej służby
           wojskowej, o której mowa w art. 32 ust. 2, podlega egzekucji
           wyłącznie na zaspokojenie zaległych świadczeń alimentacyjnych, z
           uwzględnieniem ograniczeń wynikających z ust. 1.
       Art. 42. 1. Z uposażenia żołnierzy odbywających zasadniczą służbę
              wojskową, ćwiczenia wojskowe lub przeszkolenie wojskowe albo
              pełniących służbę wojskową w razie ogłoszenia mobilizacji i w
              czasie wojny mogą być dokonywane potrącenia tylko na zaspokojenie
              roszczeń z tytułu szkody wyrządzonej jednostce wojskowej i kary
              pieniężne orzeczone w postępowaniu dyscyplinarnym, z tym że
              łączna wysokość potrąceń nie może przekroczyć 50% miesięcznego
              uposażenia.
         2. Przepis ust. 1 stosuje się odpowiednio do odpraw, o których mowa w
           art. 32 ust. 1, 3 i 4.
     Art. 43. Przepisów art. 40-42 nie stosuje się do zaliczek pobranych przez
           żołnierza do rozliczenia, które potrąca się z uposażenia i innych
           należności pieniężnych w pełnej wysokości, niezależnie od potrąceń
           dokonywanych z innych tytułów.";
20) uchyla się art. 44;
21) w art. 45 ust. 2 otrzymuje brzmienie:
   "2. Minister Obrony Narodowej określi, w drodze rozporządzenia:
     1) terminy płatności uposażenia i innych należności pieniężnych z
       uwzględnieniem, że wypłata uposażenia będzie dokonywana miesięcznie z
       góry;
     2) szczegółowe warunki i tryb pokrywania przez wojsko kosztów pogrzebu
       ?ołnierzy; w szczególności z uwzględnieniem organów wojskowych
       właściwych w tych sprawach oraz maksymalnych wysokości kosztów pogrzebu
       żołnierza organizowanego na koszt wojska.";
22) uchyla się art. 48.
                                    Art. 160.
W ustawie z dnia 10 grudnia 1993 r. o zaopatrzeniu emerytalnym żołnierzy
zawodowych oraz ich rodzin (Dz.U. z 2002 r. Nr 11, poz. 108 i Nr 74, poz. 676
oraz z 2003 r. Nr 56, poz. 498) wprowadza się następujące zmiany:
1) w art. 3 w ust. 1 pkt 8 otrzymuje brzmienie:
   "8) uposażenie - uposażenie zasadnicze wraz z dodatkami o charakterze stałym
     i miesięczną równowartością dodatkowego uposażenia rocznego, należnych
     żołnierzowi zawodowemu stosownie do przepisów ustawy z dnia 11 września
     2003 r. o służbie wojskowej żołnierzy zawodowych (Dz.U. Nr ..., poz.
     ...),";
2) po art. 6 dodaje się art. 6a w brzmieniu:
      "Art. 6a. 1. Jeżeli żołnierz zwolniony z czynnej służby nie spełnia
             warunków do nabycia prawa do emerytury wojskowej lub wojskowej
             renty inwalidzkiej, od uposażenia wypłaconego żołnierzowi po dniu
             31 grudnia 1998 r. do dnia zwolnienia ze służby, od którego nie
             odprowadzono składki na ubezpieczenia emerytalne i rentowe,
             przekazuje się do Zakładu Ubezpieczeń Społecznych składki za ten
             okres przewidziane w ustawie z dnia 13 października 1998 r. o
             systemie ubezpieczeń społecznych (Dz.U. Nr 137, poz. 887, z późn.
             zm.)[5].
         2. Przez uposażenie stanowiące podstawę wymiaru składek na
           ubezpieczenia emerytalne i rentowe, o którym mowa w ust. 1, rozumie
           się:
           1) kwotę najniższego wynagrodzenia ustalaną na podstawie odrębnych
             przepisów – za okres służby wojskowej w charakterze kandydata na
             żołnierza zawodowego przed dniem 1 stycznia 2003 r.,
           2) kwotę minimalnego wynagrodzenia za pracę obowiązującego w grudniu
             roku poprzedniego, ustalonego na podstawie odrębnych przepisów – za
             okres służby wojskowej w charakterze kandydata na żołnierza
             zawodowego po dniu 31 grudnia 2002 r.,
           3) uposażenie stanowiące podstawę wymiaru składek na podstawie art.
             18 ustawy, o której mowa w ust. 1 – za pozostałe okresy służby.
         3. Składki, o których mowa w ust. 1, przekazuje się również w
           przypadku, gdy żołnierz spełnia jedynie warunki do nabycia prawa do
           wojskowej renty inwalidzkiej. Przekazanie składek następuje na
           wniosek żołnierza.
         4. Składki podlegają waloryzacji wskaźnikiem waloryzacji składek
           określonym na podstawie ustawy z dnia 17 grudnia 1998 r. o
           emeryturach i rentach z Funduszu Ubezpieczeń Społecznych (Dz.U. Nr
           162, poz. 1118, z późn. zm.)[6].
         5. Przy obliczaniu kwoty należnych składek, waloryzowanych na
           podstawie ust. 4, stosuje się odpowiednio art. 19 ust. 1 oraz art.
           22 ust. 1 pkt 1 i 2 ustawy, o której mowa w ust. 1.
         6. Przepisy ust. 1-5 stosuje się również do żołnierza, który
           pozostawał w służbie przed dniem 2 stycznia 1999 r., jeżeli po
           zwolnieniu ze służby, pomimo spełnienia warunków do nabycia prawa do
           emerytury wojskowej, zgłosił wniosek o przyznanie emerytury z tytułu
           podlegania ubezpieczeniom społecznym.
         7. W przypadku, o którym mowa w ust. 6, kwotę należnych,
         zwaloryzowanych składek przekazuje się niezwłocznie na podstawie
           zawiadomienia przez Zakład Ubezpieczeń Społecznych o nabyciu przez
           żołnierza prawa do emerytury przewidzianej w ustawie z dnia 17
           grudnia 1998 r. o emeryturach i rentach z Funduszu Ubezpieczeń
           Społecznych.
         8. Kwota należnych, zwaloryzowanych składek stanowi przychody Funduszu
           Ubezpieczeń Społecznych.
         9. Minister Obrony Narodowej, w porozumieniu z ministrem właściwym do
           spraw zabezpieczenia społecznego, określi, w drodze rozporządzenia,
           tryb i terminy przekazywania do Zakładu Ubezpieczeń Społecznych
           składek, o których mowa w ust. 1, 3, 4 i 7, oraz jednostki do tego
           właściwe, mając na uwadze konieczność zapewnienia prawidłowego,
           niezwłocznego wykonywania czynności związanych z przekazywaniem tych
           składek.
         10. Minister właściwy do spraw wewnętrznych, w porozumieniu z
           ministrem właściwym do spraw zabezpieczenia społecznego, określi, w
           drodze rozporządzenia, tryb i terminy przekazywania do Zakładu
           Ubezpieczeń Społecznych składek, o których mowa w ust. 1, 3, 4 i 7,
           za żołnierzy zawodowych pełniących służbę w jednostkach podległych
           ministrowi właściwemu do spraw wewnętrznych oraz jednostki do tego
           właściwe, mając na uwadze konieczność zapewnienia prawidłowego i
           niezwłocznego wykonywania czynności związanych z przekazywaniem tych
           składek.".
   
                                    Art. 161.
W ustawie z dnia 22 czerwca 1995 r. o zakwaterowaniu Sił Zbrojnych
Rzeczypospolitej Polskiej (Dz.U. z 2002 r. Nr 42, poz. 368, Nr 74, poz. 676, Nr
113, poz. 984 i Nr 240, poz. 2055 oraz z 2003 r. Nr 80, poz. 718, Nr 101, poz.
944 i Nr 134, poz. 1267) wprowadza się następujące zmiany:
1) w art. 21 ust. 1 otrzymuje brzmienie:
   "1. Na zakwaterowanie żołnierzy zawodowych, pełniących zawodową służbę
     wojskową na podstawie kontraktu na pełnienie służby stałej są przeznaczone
     osobne kwatery stałe, zwane dalej "kwaterami", pozostające w zasobach
     Agencji, w tym również określone w art. 17 pkt 6.";
2) w art. 22:
   a) ust. 1 otrzymuje brzmienie:
     "1. Prawo do kwatery przysługuje żołnierzowi zawodowemu, o którym mowa w
       art. 21 ust. 1, od dnia rozpoczęcia pełnienia zawodowej służby wojskowej
       na podstawie kontraktu na pełnienie służby stałej.",
   b) uchyla się ust. 2,
   c) ust. 3 otrzymuje brzmienie:
     "3. Żołnierzom zawodowym pełniącym zawodową służbę wojskową na podstawie
       kontraktu na pełnienie służby stałej i innym osobom zajmującym
       kierownicze stanowiska w Ministerstwie Obrony Narodowej można
       przydzielić kwaterę funkcyjną na czas zajmowania określonego stanowiska
       służbowego. Do kwater tych nie stosuje się norm powierzchni mieszkalnej.
       Żołnierz otrzymujący kwaterę funkcyjną może zachować prawo do dotychczas
       zajmowanej kwatery. Przepisy art. 36 stosuje się odpowiednio.";
3) w art. 23:
   a) ust. 1 i 2 otrzymują brzmienie:
     "1. Żołnierz zwolniony z zawodowej służby wojskowej, którą pełnił na
       podstawie kontraktu na pełnienie służby stałej, zachowuje, z
       zastrzeżeniem ust. 2, prawo do kwatery, jeżeli nabył uprawnienia do:
        1) emerytury wojskowej;
        2) wojskowej renty inwalidzkiej.
     2. Żołnierz zwolniony z zawodowej służby wojskowej, którą pełnił na
       podstawie kontraktu na pełnienie służby stałej, jeżeli nie nabył
       uprawnień do emerytury wojskowej lub wojskowej renty inwalidzkiej, w
       przypadku wypowiedzenia stosunku służbowego zawodowej służby wojskowej
       przez właściwy organ z powodu rozformowania jednostki wojskowej lub
       zmniejszenia stanu etatowego w korpusie kadry zawodowej Sił Zbrojnych
       albo gdy uległo likwidacji stanowisko służbowe, które żołnierz zajmował,
       zachowuje prawo do zajmowanej kwatery. W tym przypadku przepisu art. 58
       ust. 5 nie stosuje się.",
   b) w ust. 3 pkt 1 otrzymuje brzmienie:
      "1) żołnierza zawodowego pełniącego zawodową służbę wojskową na podstawie
         kontraktu na pełnienie służby stałej, spełniającego warunki wymagane
         do uzyskania emerytury wojskowej lub wojskowej renty inwalidzkiej,
         oraz żołnierza, o którym mowa w ust. 2;";
4) w art. 24 ust. 3 i 4 otrzymują brzmienie:
   "3. Przydział kwatery może nastąpić wyłącznie w okresie pełnienia zawodowej
     służby wojskowej na podstawie kontraktu na pełnienie służby stałej.
    4. Jeżeli do czasu zwolnienia z zawodowej służby wojskowej pełnionej na
      podstawie kontraktu na pełnienie służby stałej żołnierzowi nie
      przydzielono kwatery lub nie wypłacono ekwiwalentu, o którym mowa w ust.
      1 pkt 2, z dniem zwolnienia ze służby wypłaca się mu ten ekwiwalent.
      Przepis art. 47 stosuje się odpowiednio.";
5) w art. 25 ust. 1 i 2 otrzymują brzmienie:
   "1. Żołnierz zwolniony z zawodowej służby wojskowej pełnionej na podstawie
     kontraktu na pełnienie służby terminowej zachowuje uprawnienia do
     świadczenia, o którym mowa w art. 49 ust. 1 pkt 2, jeżeli zachodzą
     okoliczności określone w art. 23 ust. 1 pkt 2. Prawo to przysługuje przez
     czas posiadania uprawnień do wojskowej renty inwalidzkiej, jednak nie
     dłużej niż przez okres najmu lokalu mieszkalnego zajmowanego w dniu
     zwolnienia ze służby.
    2. W razie śmierci żołnierza zawodowego pełniącego zawodową służbę wojskową
     na podstawie kontraktu na pełnienie służby terminowej, którego śmierć
     pozostaje w związku ze służbą wojskową, prawo do świadczenia, o którym
     mowa w art. 49 ust. 1 pkt 2, nabywają członkowie rodziny uprawnieni do
     wojskowej renty rodzinnej, jeżeli świadczenie to było wypłacane
     żołnierzowi przed śmiercią. Prawo to przysługuje przez czas posiadania
     uprawnień do wojskowej renty rodzinnej po żołnierzu, jednak nie dłużej niż
     przez okres najmu lokalu mieszkalnego dotychczas zajmowanego.";
6) w art. 26 ust. 1 otrzymuje brzmienie:
   "1. Przy ustalaniu powierzchni mieszkalnej kwatery przysługującej
      żołnierzowi zawodowemu uwzględnia się zajmowane stanowisko służbowe oraz
      stan rodzinny. Norma powierzchni mieszkalnej przysługująca osobie
      uprawnionej do kwatery z jednego tytułu wynosi 7-10 m2.";
7) w art. 41 w ust. 1 pkt 10 otrzymuje brzmienie:
   "10) wypowiedział stosunek służbowy zawodowej służby wojskowej i ciąży na
       nim obowiązek zwrotu kosztów poniesionych przez wojsko na jego naukę,
       chyba że zachował prawo do kwatery na podstawie art. 23 ust. 1;";
8) w art. 44 ust. 1 otrzymuje brzmienie:
   "1. Żołnierze zwolnieni z zawodowej służby wojskowej pełnionej na podstawie
      kontraktu na pełnienie służby stałej, którzy nie zachowują prawa do
      kwatery, członkowie rodzin zmarłych żołnierzy oraz emerytów i rencistów
      wojskowych, którzy nie nabywają prawa do kwatery, oraz inne osoby,
      których prawo do kwatery wygasło, mogą zamieszkiwać w dotychczasowym
      lokalu na podstawie umowy najmu zawartej z dyrektorem oddziału terenowego
      Agencji. Osoby te wnoszą opłaty odpowiadające kosztom eksploatacji i
      remontów lokalu mieszkalnego w tym budynku. Jeżeli osoby te odmawiają
      zawarcia umowy, podlegają przymusowemu przekwaterowaniu do lokalu
      socjalnego na ich koszt.";
9) w art. 47 w ust. 7 pkt 1 otrzymuje brzmienie:
   "1) w przypadku gdy ciąży na nim obowiązek zwrotu kosztów poniesionych przez
      wojsko na jego naukę - w całości,";
10) w art. 49:
 a) ust. 1 otrzymuje brzmienie:
     "1. Świadczenie finansowe umożliwiające pokrycie kosztów najmu lokalu
       mieszkalnego przysługuje:
         1) żołnierzowi zawodowemu pełniącemu zawodową służbę wojskową na
           podstawie kontraktu na pełnienie służby stałej:
           a) posiadającemu członków rodziny, których uwzględnia się przy
             ustalaniu przysługującej mu powierzchni mieszkalnej kwatery, jeżeli
             Agencja nie może mu przydzielić odpowiedniej kwatery lub zapewnić
             tymczasowego zakwaterowania z rodziną,
           b) nieposiadającemu członków rodziny, jeżeli Agencja nie może mu
             przydzielić odpowiedniej kwatery lub zapewnić zakwaterowania w
             internacie;
         2) żołnierzowi zawodowemu pełniącemu zawodową służbę wojskową na
           podstawie kontraktu na pełnienie służby terminowej, posiadającemu
           członków rodziny w rozumieniu art. 26 ust. 2.",
   b) ust. 3 otrzymuje brzmienie:
     "3. Świadczenie finansowe nie przysługuje żołnierzowi zawodowemu
       pełniącemu zawodową służbę wojskową na podstawie kontraktu na pełnienie
       służby stałej, jeżeli otrzymał ekwiwalent pieniężny, o którym mowa w
       art. 24 ust. 1 pkt 2.";
11) w art. 51 w ust. 1 pkt 1 i 2 otrzymują brzmienie:
     "1) żołnierzowi zawodowemu pełniącemu zawodową służbę wojskową na
       podstawie kontraktu na pełnienie służby stałej,
     2) żołnierzowi zawodowemu pełniącemu zawodową służbę wojskową na podstawie
       kontraktu na pełnienie służby terminowej,";
12) w art. 52 ust. 2 i 3 otrzymują brzmienie:
     "2. Na wniosek żołnierza zawodowego pełniącego zawodową służbę wojskową na
       podstawie kontraktu na pełnienie służby stałej, uprawnionego do
       zakwaterowania w internacie, dyrektor oddziału terenowego Agencji może
       tymczasowo zakwaterować go, wraz z członkami rodziny uwzględnianymi przy
       ustalaniu przysługującej powierzchni mieszkalnej kwatery, w kwaterze
       zastępczej.
      3. Dyrektor oddziału terenowego Agencji może, w miarę posiadanych
       możliwości, zakwaterować żołnierza zawodowego pełniącego zawodową służbę
       wojskową na podstawie kontraktu na pełnienie służby terminowej,
       posiadającego członków rodziny, w innym pomieszczeniu mieszkalnym
       wykorzystywanym na zakwaterowanie tymczasowe.".
                                    Art. 162.
W ustawie z dnia 6 czerwca 1997 r. - Kodeks karny (Dz.U. Nr 88, poz. 553 i Nr
128, poz. 840, z 1999 r. Nr 64, poz. 729 i Nr 83, poz. 931, z 2000 r. Nr 48,
poz. 548, Nr 93, poz. 1027 i Nr 116, poz. 1216, z 2001 r. Nr 98, poz. 1071 oraz
z 2003 r. Nr 111, poz. 1061 i Nr 121, poz. 1142) wprowadza się następujące
zmiany:
1) w art. 324 w § 1 uchyla się pkt 1;
2) uchyla się art. 325;
3) art. 328 otrzymuje brzmienie:
   "Art. 328. Sąd może orzec degradację tylko wobec osoby, która w chwili
           popełnienia czynu zabronionego była żołnierzem, chociażby przestała
           nim być w chwili orzekania.";
4) art. 332 otrzymuje brzmienie:
  "Art. 332. § 1. W razie orzeczenia za zbiegające się przestępstwa pozbawienia
            praw publicznych i degradacji lub wydalenia z zawodowej służby
            wojskowej sąd orzeka tylko pozbawienie praw publicznych.
        § 2. W razie orzeczenia za zbiegające się przestępstwa degradacji oraz
           wydalenia z zawodowej służby wojskowej sąd orzeka tylko
           degradację.";
5) w art. 338 § 4 otrzymuje brzmienie:
     "§ 4. Przepisów § 1 i 2 nie stosuje się do żołnierzy zawodowych, okresowej
         służby wojskowej oraz nadterminowej zasadniczej służby wojskowej, a
         także do oficerów i podoficerów rezerwy odbywających ćwiczenia
         wojskowe.".
                                    Art. 163.
W ustawie z dnia 6 czerwca 1997 r. - Kodeks karny wykonawczy (Dz.U. Nr 90, poz.
557 i Nr 160, poz. 1083, z 1999 r. Nr 83, poz. 931, z 2000 r. Nr 60, poz. 701,
Nr 120, poz. 1268 i Nr 122, poz. 1318, z 2001 r. Nr 98, poz. 1071, Nr 111, poz.
1194 i Nr 151, poz. 1686, z 2002 r. Nr 74, poz. 676, Nr 121, poz. 1033 i Nr 200,
poz. 1679, z 2003 r. Nr 111, poz. 1061 i Nr 142, poz. 1380) wprowadza się
następujące zmiany:
1) w art. 233 pkt 1 otrzymuje brzmienie:
   "1) oficerów,";
2) art. 237 otrzymuje brzmienie:
   "Art. 237. W razie orzeczenia wobec żołnierza wydalenia z zawodowej służby
           wojskowej lub degradacji sąd zarządza wykonanie orzeczonego środka
           przez właściwego dowódcę oraz zawiadamia o treści orzeczenia
           odpowiedni w sprawach kadrowych organ wojskowy.".
                                    Art. 164.
W ustawie z dnia 4 września 1997 r. o dyscyplinie wojskowej (Dz.U. z 2002 r. Nr
42, poz. 370 i Nr 240, poz. 2052) wprowadza się następujące zmiany:
1) w art. 7 w ust. 1 uchyla się pkt 6;
2) w art. 8 uchyla się ust. 6;
3) w art. 22 w ust. 1 uchyla się pkt 7 i 8;
4) uchyla się art. 27;
5) w art. 59 w ust. 2:
   a) pkt 3 otrzymuje brzmienie:
     "3) wymienioną w pkt 9 - przełożony dyscyplinarny zajmujący stanowisko
       służbowe nie niższe niż dowódca jednostki wojskowej,",
   b) uchyla się pkt 4;
6) w art. 65 pkt 1 otrzymuje brzmienie:
  "1) żołnierzy zasadniczej służby wojskowej, studentów i absolwentów szkół
     wyższych odbywających przeszkolenie wojskowe, żołnierzy rezerwy
     odbywających ćwiczenia wojskowe i okresową służbę wojskową oraz żołnierzy
     nadterminowej zasadniczej służby wojskowej, a także kandydatów na
     żołnierzy zawodowych oraz szeregowych zawodowych i podoficerów zawodowych
     – odpowiednio podoficer zawodowy lub oficer zawodowy,";
7) w art. 88 ust. 3 otrzymuje brzmienie:
   "3. Karę dyscyplinarną, o której mowa w art. 22 ust. 1 pkt 1, 2 i 9, uważa
     się za wykonaną z chwilą uprawomocnienia się orzeczenia.";
8) w art. 99 w ust. 1 uchyla się pkt 2.
                                    Art. 165.
W ustawie z dnia 23 grudnia 1999 r. o kształtowaniu wynagrodzeń w państwowej
sferze budżetowej oraz o zmianie niektórych ustaw (Dz.U. Nr 110, poz. 1255, z
2000 r. Nr 19, poz. 239, z 2001 r. Nr 85, poz. 924, Nr 100, poz. 1080 i Nr 154,
poz. 1784 i 1799, z 2002 r. Nr 74, poz. 676, Nr 152, poz. 1267, Nr 213, poz.
1802 i Nr 214, poz. 1805 oraz z 2003 r. Nr 149, poz. 1454) wprowadza się
następujące zmiany:
1) w art. 2 pkt 2  i 3 otrzymują brzmienie:
   "2) pracownicy - rozumie się osoby zatrudnione w jednostkach, o których mowa
     w pkt 1, oraz żołnierzy zawodowych, żołnierzy odbywających nadterminową
     zasadniczą służbę wojskową, żołnierzy odbywających okresową służbę
     wojskową, funkcjonariuszy Policji, Straży Granicznej i Państwowej Straży
     Pożarnej - z wyjątkiem pełniących służbę kandydacką - oraz funkcjonariuszy
     Agencji Bezpieczeństwa Wewnętrznego, Agencji Wywiadu, Służby Więziennej i
     Służby Celnej;
   3) wynagrodzenia - rozumie się wynagrodzenia i inne świadczenia wynikające
     ze stosunku pracy osób zatrudnionych w jednostkach, o których mowa w pkt
     1, oraz uposażenia, nagrody roczne i uznaniowe oraz dodatkowe uposażenia
     roczne, a także zapomogi przysługujące na podstawie odrębnych ustaw
     żołnierzom i funkcjonariuszom, o których mowa w pkt 2.";
2) w art. 5 w pkt 1 lit. c  otrzymuje brzmienie:
   "c) żołnierze zawodowi i funkcjonariusze, o których mowa w art. 2 pkt 2;";
3) po art. 29e dodaje się art. 29f w brzmieniu:
    "Art. 29f. Przez żołnierzy zawodowych, o których mowa w art. 5 pkt 1 lit.
            c, rozumie się również żołnierzy odbywających nadterminową
            zasadniczą służbę wojskową, którzy rozpoczęli odbywanie tej służby
            przed dniem 1 lipca 2004 r.".
                                    Art. 166.
W ustawie z dnia 25 maja 2001 r. o odpowiedzialności majątkowej żołnierzy (Dz.U.
Nr 89, poz. 967) w art. 2 pkt 1 i 2 otrzymują brzmienie:
  "1) żołnierzu - należy przez to rozumieć żołnierza w czynnej służbie
     wojskowej, o którym mowa w ustawie z dnia 11 września 2003 r. o służbie
     wojskowej żołnierzy zawodowych (Dz.U.  Nr ..., poz. ...) i w ustawie z
     dnia 21 listopada 1967 r. o powszechnym obowiązku obrony Rzeczypospolitej
     Polskiej (Dz.U. z 2002 r. Nr 21, poz. 205, Nr 74, poz. 676, Nr 81, poz.
     732, Nr 113, poz. 984 i 985, Nr 156, poz. 1301, Nr 166, poz. 1363, Nr 199,
     poz. 1673 i Nr 200, poz. 1679 i 1687 oraz z 2003 r. Nr 45, poz. 391, Nr
     90, poz. 844, Nr 96, poz. 874 i Nr 139, poz. 1326);
   2) uposażeniu przysługującym żołnierzowi - należy przez to rozumieć
     uposażenie zasadnicze, wraz z dodatkami o charakterze stałym, należne
     żołnierzowi w dniu wyrządzenia szkody, o którym mowa odpowiednio w ustawie
     z dnia11 września 2003 r. o służbie wojskowej żołnierzy zawodowych i w
     ustawie z dnia 17 grudnia 1974 r. o uposażeniu żołnierzy niezawodowych
     (Dz.U. z 2002 r. Nr 76, poz. 693, Nr 153, poz. 1271, Nr 166, poz. 1363 i
     Nr 200, poz. 1679 oraz z 2003 r. Nr ..., poz. ...);".
                                    Art. 167.
W ustawie z dnia 11 kwietnia 2003 r. o świadczeniach odszkodowawczych
przysługujących w razie wypadków i chorób pozostających w związku ze służbą
wojskową (Dz.U. Nr 83, poz. 760) w art. 2 w ust. 2 uchyla się pkt 1.
                                    Art. 168.
W ustawie z dnia 9 lipca 2003 r. o Wojskowych Służbach Informacyjnych (Dz.U. Nr
139, poz. 1326) w art. 8 ust. 3 otrzymuje brzmienie:
  "3. Minister Obrony Narodowej wyznacza Szefa WSI i jego zastępców spośród
     żołnierzy zawodowych pełniących zawodową służbę wojskową na podstawie
     kontraktu na pełnienie służby stałej.".
                                   Rozdział 11
                  Przepisy przejściowe, dostosowujące i końcowe
                                        
                                    Art. 169.
Sprawy wszczęte, lecz niezakończone ostateczną decyzją przed dniem 1 lipca 2004
r., prowadzi się nadal według przepisów dotychczasowych.
                                    Art. 170.
1. Żołnierze zawodowi pełniący w dniu 30 czerwca 2004 r. zawodową służbę
  wojskową jako:
   1) stałą - stają się z mocy prawa żołnierzami zawodowymi pełniącymi służbę
     na podstawie kontraktu na pełnienie służby stałej;
   2) kontraktową - stają się z mocy prawa żołnierzami zawodowymi pełniącymi
     służbę na podstawie kontraktu na pełnienie służby terminowej, nie dłużej
     jednak niż na okres, na jaki został zawarty dotychczasowy kontrakt.
2. Żołnierzom, o których mowa w ust. 1, nie przysługuje prawo do zasiłku, o
  którym mowa w art. 82, za wyjątkiem żołnierzy, którzy na podstawie
  dotychczasowych przepisów nie otrzymali zasiłku na zagospodarowanie.
3. Żołnierzom zawodowym, o których mowa w ust. 1 pkt 1, organy uprawnione do
  wyznaczenia na stanowiska służbowe wymienione w art. 44 ust. 1 i 2 doręczą
  decyzje o wyznaczeniu z dniem 1 lipca 2004 r. na stanowiska służbowe.
4. Żołnierzy zawodowych, w stosunku do których decyzje o wyznaczeniu na
  stanowiska służbowe stały się ostateczne, uznaje się za żołnierzy, którzy z
  dniem 1 lipca 2004 r. objęli stanowiska służbowe, na które zostali
  wyznaczeni.
                                        
                                    Art. 171.
Żołnierze zawodowi, którzy w dniu wejścia w życie niniejszej ustawy wchodzą w
skład organów spółek, innych przedsiębiorców oraz fundacji, uczestniczą w
pracach tych organów na zasadach obowiązujących przed dniem 30 czerwca 2004 r.,
nie dłużej jednak niż do dnia 31 grudnia 2004 r.
                                    Art. 172.
1. Żołnierza zawodowego, który w dniu 30 czerwca 2004 r. spełniał określone w
  dotychczasowych przepisach wymagania do zajmowania stanowiska służbowego o
  określonym stopniu etatowym, uważa się za spełniającego warunki do
  wyznaczenia na to samo lub równorzędne stanowisko służbowe.
2. Żołnierza zawodowego posiadającego w dniu 30 czerwca 2004 r. tytuł oficera
  dyplomowanego traktuje się jako żołnierza posiadającego tytuł równorzędny
  tytułowi zawodowemu magistra.
3. Absolwentów wyższych szkół wojskowych, którzy rozpoczęli studia przed dniem
  1 lipca 2004 r., w przypadku gdy obowiązujący w tych szkołach program
  nauczania nie przewidywał uzyskania przez nich tytułu zawodowego magistra
  (równorzędnego), mianuje się na stopień wojskowy podporucznika (podporucznika
  marynarki) i wyznacza na stanowiska służbowe pomimo niespełniania wymogów w
  zakresie wykształcenia.
4. Absolwenci Wojskowego Liceum Muzycznego, którzy ukończą to liceum po dniu 1
  lipca 2004 r., mianuje się na stopień wojskowy kaprala (mata), z
  zastrzeżeniem ust. 5.
5. Absolwenci, o których mowa w ust. 4, którzy posiadają wyższy stopień
  wojskowy od stopnia kaprala (mata), kończą Wojskowe Liceum Muzyczne w
  stopniu, jaki posiadają.
                                    Art. 173.
Żołnierz zawodowy pełniący zawodową służbę wojskową w okresie próbnym może
oświadczyć na piśmie, najpóźniej w terminie do dnia 31 lipca 2004 r., o zamiarze
rozwiązania stosunku służbowego. W takim przypadku z dniem upływu okresu
próbnego żołnierza zawodowego zwalnia się z zawodowej służby wojskowej.
                                    Art. 174.
1. Żołnierz zawodowy przeniesiony na podstawie ustawy, o której mowa w art.
  189:
   1) do rezerwy kadrowej - pozostaje nadal w tej rezerwie, nie dłużej jednak
     niż do końca okresu, na jaki został do niej przeniesiony;
   2) w stan nieczynny - pozostaje nadal w tym stanie, nie dłużej jednak niż do
     końca okresu, na jaki został do niego przeniesiony;
   3) do dyspozycji - pozostaje nadal w dyspozycji, nie dłużej jednak niż do
     końca okresu, na jaki został do niej przeniesiony, z zastrzeżeniem ust. 3.
2. Żołnierzy zawodowych, o których mowa w ust. 1, jeżeli nie zostali wyznaczeni
  na stanowiska służbowe po upływie odpowiedniego okresu, o którym mowa w ust.
  1, zwalnia się z zawodowej służby wojskowej z dniem upływu tego okresu.
3. Jeżeli żołnierz zawodowy pozostaje w dyspozycji, o której mowa w ust. 1 pkt
  3, dłużej niż dwanaście miesięcy, jego zwolnienie z zawodowej służby
  wojskowej następuje z mocy prawa z dniem 31 lipca 2004 r.
                                    Art. 175.
1. Przepisu art. 31 nie stosuje się do żołnierza zawodowego pełniącego w dniu 1
  lipca 2004 r. zawodową służbę wojskową, posiadającego niższy stopień wojskowy
  od stopnia etatowego stanowiska służbowego, które zajmuje.
2. Żołnierz zawodowy, o którym mowa w ust. 1, w terminie do 31 grudnia 2006 r.
  może być:
   1) mianowany do stopnia wojskowego odpowiadającego stopniowi etatowemu
     zajmowanego stanowiska służbowego, z zastrzeżeniem ust. 3;
   2) wyznaczony, za jego zgodą, na stanowisko o stopniu etatowym
     odpowiadającym posiadanemu przez żołnierza stopniowi wojskowemu.
3. W przypadku, gdy różnica między posiadanym przez żołnierza zawodowego
  stopniem wojskowym a stopniem etatowym stanowiska służbowego, które zajmuje,
  jest większa niż jeden stopień, wówczas mianowanie żołnierza zawodowego może
  następować nie częściej niż raz w roku, pod warunkiem posiadania przez niego
  pozytywnej opinii specjalnej wydanej na tę okoliczność.
4. Jeżeli mianowanie lub wyznaczenie, o którym mowa w ust. 2, nie nastąpiło,
  żołnierza zwalnia się z zawodowej służby wojskowej z mocy prawa z dniem 1
  stycznia 2007 r.
                                    Art. 176.
1. Żołnierz zawodowy pełniący zawodową służbę wojskową w dniu 1 lipca 2004 r.,
  posiadający wyższy stopień wojskowy od stopnia etatowego stanowiska
  służbowego, które zajmuje, w terminie do dnia 31 grudnia 2006 r.:
   1) jest wyznaczany na stanowisko o stopniu etatowym odpowiadającym
     posiadanemu przez niego stopniowi wojskowemu lub
   2) zajmuje dotychczasowe stanowisko, po złożeniu przez niego pisemnej zgody
     na występowanie, począwszy od dnia 1 stycznia 2007 r., w czasie
     wykonywania obowiązków służbowych w oznaczeniu stopnia wojskowego
     odpowiadającego stopniowi etatowemu zajmowanego stanowiska.
2. Jeżeli wyznaczenie, o którym mowa w ust. 1 pkt 1, nie nastąpi i żołnierz
  zawodowy nie złoży oświadczenia, o którym mowa w ust. 1 pkt 2, żołnierza
  zwalnia się z zawodowej służby wojskowej z mocy prawa z dniem 31 grudnia 2006
  r.
                                    Art. 177.
1. Żołnierz zawodowy pełniący zawodową służbę wojskową w dniu 1 lipca 2004 r.,
  którego stanowisko służbowe zostało zaszeregowane do stanowiska służbowego w
  korpusie szeregowych zawodowych może pełnić służbę, po złożeniu pisemnej
  zgody, na zmienionym stanowisku, nie dłużej jednak niż do 31 grudnia 2006 r.
2. Do żołnierzy, o których mowa w ust. 1, po 1 stycznia 2007 r. przepis art.
  176 ust. 1 pkt 2 i ust. 2 stosuje się odpowiednio.
                                        
                                    Art. 178.
1. Żołnierze zawodowi, którzy nie zostali wyznaczeni z dniem 1 lipca 2004 r. na
  stanowiska służbowe, do czasu objęcia stanowiska służbowego, oraz żołnierze
  pozostający w tym dniu w dyspozycji właściwego organu, w rezerwie kadrowej i
  w stanie nieczynnym z prawem do uposażenia, otrzymują od tego dnia uposażenie
  zasadnicze, wraz z dodatkami o charakterze stałym, należne za miesiąc
  czerwiec 2004 r., zwaloryzowane średniorocznym wskaźnikiem wzrostu
  wynagrodzeń w państwowej sferze budżetowej ustalonym w ustawie budżetowej na
  dany rok.
2. Żołnierzom zawodowym, którzy od dnia 1 lipca 2004 r. po raz pierwszy objęli
  stanowiska służbowe na zasadach określonych w niniejszej ustawie, których
  uposażenie zasadnicze, wraz z dodatkami o charakterze stałym, za miesiąc
  lipiec 2004 r., ustalone według zasad określonych w niniejszej ustawie,
  będzie niższe od uposażenia otrzymanego za miesiąc czerwiec 2004 r.,
  zwaloryzowanego wskaźnikiem wzrostu wynagrodzeń w państwowej sferze
  budżetowej ustalonym w ustawie budżetowej na 2004 r., do czasu uzyskania
  wyższego uposażenia na tym stanowisku wypłaca się dodatek wyrównawczy w
  wysokości różnicy między porównywanymi uposażeniami.
                                        
                                    Art. 179.
1. Żołnierzom zawodowym posiadającym stopnie wojskowe starszego plutonowego
  (starszego bosmanmata), sierżanta sztabowego (bosmana sztabowego), starszego
  sierżanta sztabowego (starszego bosmana sztabowego), młodszego chorążego
  sztabowego (młodszego chorążego sztabowego marynarki) i chorążego sztabowego
  (chorążego sztabowego marynarki), jeżeli nie zostali mianowani na wyższy
  stopień wojskowy, zachowuje się posiadane stopnie dożywotnio.
2. Przepisy art. 176 ust. 1 pkt 2 i ust. 2 stosuje się odpowiednio.
                                    Art. 180.
1. Żołnierze rezerwy wchodzący w skład korpusu chorążych z mocy prawa wchodzą w
  skład korpusu podoficerów. Z dniem 1 lipca 2004 r. chorążych rezerwy można
  wyznaczać na stanowiska służbowe przewidziane w etatach jednostek wojskowych
  dla podoficerów, a w przypadkach uzasadnionych potrzebami Sił Zbrojnych
  Rzeczypospolitej Polskiej na stanowiska przewidziane dla oficerów młodszych.
2. Żołnierzom rezerwy posiadającym stopnie wojskowe starszego plutonowego
  (starszego bosmanmata), sierżanta sztabowego (bosmana sztabowego), starszego
  sierżanta sztabowego (starszego bosmana sztabowego), młodszego chorążego
  sztabowego (młodszego chorążego sztabowego marynarki) i chorążego sztabowego
  (chorążego sztabowego marynarki), jeżeli nie zostali mianowani na wyższy
  stopień wojskowy, zachowuje się posiadane stopnie dożywotnio.
3. W przypadku powołania żołnierzy rezerwy, o których mowa w ust. 2, do czynnej
  służby wojskowej występują oni w oznaczeniu następującego stopnia wojskowego
  i są traktowani jak żołnierze posiadający taki stopień w zakresie wszelkich
  uprawnień i obowiązków:
   1) starszy plutonowy (bosman sztabowy) - plutonowego (bosmanmata);
   2) sierżant sztabowy (bosman sztabowy) i starszy sierżant sztabowy (starszy
     bosman sztabowy) - starszego sierżanta (starszego bosmana);
   3) młodszy chorąży sztabowy (młodszy chorąży sztabowy marynarki) i chorąży
     sztabowy (chorąży sztabowy marynarki) - starszego chorążego (starszego
     chorążego marynarki).
                                    Art. 181.
Żołnierze zawodowi, którzy w dniu 30 czerwca 2004 r. korzystali z uprawnień do
dodatkowej powierzchni mieszkalnej osobnej kwatery stałej z tytułu zajmowanego
stanowiska służbowego lub posiadanego stopnia wojskowego, zachowują prawo do tej
powierzchni i innych świadczeń przysługujących z tego tytułu bezterminowo.
                                        
                                    Art. 182.
Żołnierze odbywający na podstawie ustawy, o której mowa w art. 158, zasadniczą
służbę wojskową lub nadterminową zasadniczą służbę wojskową, mianowani przed
dniem 1 lipca 2004 r. na stopień wojskowy starszego szeregowego (starszego
marynarza) lub stopień wojskowy w korpusie podoficerów oraz wyznaczeni przed tym
dniem na stanowiska służbowe przewidziane dla starszych szeregowych (starszych
marynarzy) lub podoficerów, nadal odbywają służbę w posiadanych stopniach
wojskowych i na zajmowanych stanowiskach.
                                    Art. 183.
Żołnierze zwolnieni z zawodowej służby wojskowej przed dniem 1 lipca 2004 r.,
którym na podstawie ustawy, o której mowa w art. 189, przysługiwało prawo do
pomocy w zakresie przekwalifikowania, doradztwa zawodowego lub pośrednictwa
pracy realizowanego przez wyspecjalizowane organy, korzystają z pomocy
określonej w art. 120 w okresie do dnia 31 grudnia 2005 r.
                                    Art. 184.
Do zawodowej służby wojskowej w okresie do dnia 31 grudnia 2010 r. może być
powołany w korpusie:
   1) oficerów zawodowych - żołnierz rezerwy posiadający tytuł zawodowy
     magistra (równorzędny), który odbył szkolenie wojskowe i zdał egzamin na
     oficera, jeżeli posiada kwalifikacje przydatne w korpusie oficerów
     zawodowych, po mianowaniu na stopień wojskowy podporucznika (podporucznika
     marynarki);
   2) podoficerów zawodowych - podoficer nadterminowej zasadniczej służby
     wojskowej posiadający świadectwo dojrzałości, jeżeli posiada kwalifikacje
     przydatne w korpusie podoficerów zawodowych.
                                        
                                    Art. 185.
Żołnierzom pełniącym zawodową służbę wojskową oraz żołnierzom odbywającym
nadterminową zasadniczą służbę wojskową w 2004 r. wypłaca się, ze środków
przeznaczonych na uposażenia, nagrodę roczną w wysokości, na warunkach i w
trybie określonych w rozporządzeniu Ministra Obrony Narodowej z dnia 20 lipca
2000 r. w sprawie nagród rocznych, nagród pieniężnych w formie wyróżnienia oraz
zapomóg dla żołnierzy (Dz.U. Nr 65, poz. 770 i z 2002 r. Nr 134, poz. 1131).
                                    Art. 186.
Dla celów ustalania przeciętnego uposażenia, o którym mowa w art. 71 ust. 2,
przyjmuje się również uposażenia żołnierzy, którzy w dniu 1 lipca 2004 r.
odbywają nadterminową zasadniczą służbę wojskową.
                                    Art. 187.
W razie uchylenia prawomocnego orzeczenia kary dyscyplinarnej wyznaczenia na
niższe stanowisko służbowe, wymierzonej przed dniem 1 lipca 2004 r., ukaranemu
żołnierzowi wypłaca się utraconą wskutek kary dyscyplinarnej część uposażenia
należnego na wyższym stanowisku, według stawek obowiązujących w dniu
uprawomocnienia się orzeczenia, wraz z odsetkami ustawowymi.
                                    Art. 188.
Przepisy wykonawcze wydane na podstawie ustawy z dnia 30 czerwca 1970 r. o
służbie wojskowej żołnierzy zawodowych (Dz.U. z 1997 r. Nr 10, poz. 55, Nr 28,
poz. 153, Nr 106, poz. 678, Nr 107, poz. 688, Nr 117, poz. 753, Nr 121, poz. 770
i Nr 141, poz. 944, z 1998 r. Nr 162 poz. 1117, z 1999 r. Nr 1, poz. 7, z 2001
r. Nr 85, poz. 925, Nr 88, poz. 961 i Nr 154, poz. 1800 i 1801, z 2002 r. Nr
141, poz. 1184, Nr 200, poz. 1687 i Nr 240, poz. 2052 oraz z 2003 r. Nr 45, poz.
391) oraz ustawy z dnia 17 grudnia 1974 r. o uposażeniu żołnierzy (Dz.U. z 2002
r. Nr 76, poz. 693, Nr 153, poz. 1271, Nr 166, poz. 1363 i Nr 200, poz. 1679),
które w niniejszej ustawie zostały uchylone lub zmienione, pozostają w mocy do
czasu zastąpienia ich przepisami wydanymi na podstawie niniejszej ustawy, nie
dłużej jednak niż do dnia 30 czerwca 2005 r.
                                    Art. 189.
Traci moc ustawa z dnia 30 czerwca 1970 r. o służbie wojskowej żołnierzy
zawodowych (Dz.U. z 1997 r. Nr 10, poz. 55, Nr 28, poz. 153, Nr 106, poz. 678,
Nr 107, poz. 688, Nr 117, poz. 753, Nr 121, poz. 770 i Nr 141, poz. 944, z 1998
r. Nr 162 poz. 1117, z 1999 r. Nr 1, poz. 7, z 2001 r. Nr 85, poz. 925, Nr 88,
poz. 961 i Nr 154, poz. 1800 i 1801, z 2002 r. Nr 141, poz. 1184, Nr 200, poz.
1687 i Nr 240, poz. 2052 oraz z 2003 r. Nr 45, poz. 391).
                                    Art. 190.
Ustawa wchodzi w życie z dniem 1 lipca 2004 r., z wyjątkiem art. 4 ust. 4-6,
art. 78 ust. 4, art. 170 ust. 3, które wchodzą w życie po upływie 14 dni od dnia
ogłoszenia.
_______________________________
[1]   Zmiany  wymienionej ustawy zostały ogłoszone w Dz.U. z 1999 r. Nr 83,  poz.
 931,  z 2000 r. Nr 50, poz. 580, Nr 62, poz. 717, Nr 73, poz. 852 i Nr 93, poz.
 1027,  z  2001 r. Nr 98, poz. 1071 i Nr 106, poz. 1149, z 2002 r. Nr  74,  poz.
 676 oraz z 2003 r. Nr 17, poz. 155, Nr 111, poz. 1061 i Nr 130, poz. 1188.
[2]  Zmiany ustawy zostały ogłoszone w Dz.U. z 2000 r. Nr 12, poz. 136 i  Nr  39,
 poz.  462, z 2001 r. Nr 22, poz. 247, Nr 27, poz. 298, Nr 56, poz. 580, Nr 110,
 poz.  1189, Nr 123, poz. 1353 i Nr 154, poz. 1800, z 2002 r. Nr 74,  poz.  676,
 Nr 89, poz. 804 i Nr 153, poz. 1271 oraz z 2003 r. Nr 17, poz. 155.
[3] Zmiany tekstu jednolitego wymienionej ustawy zostały ogłoszone w Dz.U. z 1998
 r.  Nr 106, poz. 668 i Nr 113, poz. 717, z 1999 r. Nr 99, poz. 1152, z 2000  r.
 Nr  19,  poz.  239, Nr 43, poz. 489, Nr 107, poz. 1127 i Nr 120, poz.  1268,  z
 2001 r. Nr 11, poz. 84, Nr 28, poz. 301, Nr 52, poz. 538, Nr 99, poz. 1075,  Nr
 111,  poz. 1194, Nr 123, poz. 1354, Nr 128, poz. 1405 i Nr 154, poz. 1805  oraz
 z  2002 r. Nr 74, poz. 676, Nr 135, poz. 1146, Nr 196, poz. 1660, Nr 199,  poz.
 1673 i Nr 200, poz. 1679.
[4] Zmiany ustawy zostały ogłoszone w Dz.U. z 1998 r. Nr 162, poz. 1118 i 1126, z
 1999  r. Nr 26, poz. 228, Nr 60, poz. 636, Nr 72, poz. 802, Nr 78, poz.  875  i
 Nr  110,  poz. 1256, z 2000 r. Nr 9, poz. 118, Nr 95, poz. 1041, Nr  104,  poz.
 1104  i  Nr  119, poz. 1249, z 2001 r. Nr 8, poz. 64, Nr 27, poz. 298,  Nr  39,
 poz.  459, Nr 72, poz. 748, Nr 100, poz. 1080, Nr 110, poz. 1189, Nr 111,  poz.
 1194, Nr 130, poz. 1452 i Nr 154, poz. 1792, z 2002 r. Nr 25, poz. 253, Nr  41,
 poz.  365, Nr 74, poz. 676, Nr 155, poz. 1287, Nr 169, poz. 1387, Nr 199,  poz.
 1673, Nr 200, poz. 1679 i Nr 241, poz. 2074 oraz z 2003 r. Nr 56, poz. 498,  Nr
 65, poz. 595, Nr 135, poz. 1268 i Nr 149, poz. 1450.
[5] Zmiany ustawy zostały ogłoszone w Dz.U. z 1998 r. Nr 162, poz. 1118 i 1126, z
 1999  r. Nr 26, poz. 228, Nr 60, poz. 636, Nr 72, poz. 802, Nr 78, poz.  875  i
 Nr  110,  poz. 1256, z 2000 r. Nr 9, poz. 118, Nr 95, poz. 1041, Nr  104,  poz.
 1104  i  Nr  119, poz. 1249, z 2001 r. Nr 8, poz. 64, Nr 27, poz. 298,  Nr  39,
 poz.  459, Nr 72, poz. 748, Nr 100, poz. 1080, Nr 110, poz. 1189, Nr 111,  poz.
 1194, Nr 130, poz. 1452 i Nr 154, poz. 1792, z 2002 r. Nr 25, poz. 253, Nr  41,
 poz.  365, Nr 74, poz. 676, Nr 155, poz. 1287, Nr 169, poz. 1387, Nr 199,  poz.
 1673, Nr 200, poz. 1679 i Nr 241, poz. 2074 oraz z 2003 r. Nr 56, poz. 498,  Nr
 65, poz. 595, Nr 135, poz. 1268 i Nr 149, poz. 1450.
[6]  Zmiany  ustawy zostały ogłoszone w Dz.U. z 1999 r. Nr 38, poz. 360,  Nr  70,
 poz.  774,  Nr 72, poz. 801 i  poz. 802 i Nr 106, poz. 1215, z 2000  r.  Nr  2,
 poz.  26, Nr 9, poz. 118, Nr 19, poz. 238, Nr 56, poz. 678 i  Nr 84, poz.  948,
 z  2001 r. Nr 8, poz. 64, Nr 27, poz. 298, Nr 85, poz. 924, Nr 89, poz. 968, Nr
 111,  poz.  1194 i Nr 154, poz. 1792, z 2002 r. Nr 74, poz. 676, Nr  199,  poz.
 1673,  Nr 200, poz. 1679, Nr 240, poz. 2054 i Nr 241, poz. 2074 oraz z 2003  r.
 Nr 56, poz. 498 i Nr 135, poz. 1268.
