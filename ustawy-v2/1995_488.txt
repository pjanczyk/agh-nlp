



Dz.U. z 1999 r. Nr 60, poz. 636
 
                                       
                                                                               
                                       
                                       
                                    USTAWA
                           z dnia 25 czerwca 1999 r.
                                       
            o świadczeniach pieniężnych z ubezpieczenia społecznego
                        w razie choroby i macierzyństwa
                                       
                                       
                                  Rozdział 1
                                Przepisy ogólne
                                       
                                    Art. 1.
1. Świadczenia pieniężne na warunkach i w wysokości określonych ustawą
  przysługują osobom objętym ubezpieczeniem społecznym w razie choroby i
  macierzyństwa określonym w ustawie z dnia 13 października 1998 r. o systemie
  ubezpieczeń społecznych (Dz.U. Nr 137, poz. 887 i Nr 162, poz. 1118 i 1126
  oraz z 1999 r. Nr 26, poz. 228), zwanym dalej "ubezpieczonymi".
2. Świadczenia pieniężne z tytułu następstw wypadków przy pracy i chorób
  zawodowych określa odrębna ustawa.
                                    Art. 2.
Świadczenia pieniężne z ubezpieczenia społecznego w razie choroby i
macierzyństwa, zwanego dalej "ubezpieczeniem chorobowym", obejmują:
   1) zasiłek chorobowy,
   2) świadczenie rehabilitacyjne,
   3) zasiłek wyrównawczy,
   4) zasiłek porodowy,
   5) zasiłek macierzyński,
   6) zasiłek opiekuńczy.
                                       
                                    Art. 3.
Użyte w ustawie określenia oznaczają:
   1) tytuł ubezpieczenia chorobowego - zatrudnienie lub inną działalność,
     których podjęcie rodzi obowiązek ubezpieczenia chorobowego lub uprawnienie
     do objęcia tym ubezpieczeniem na zasadach dobrowolności w rozumieniu
     przepisów ustawy o systemie ubezpieczeń społecznych,
   2) płatnik składek - płatnika składek na ubezpieczenie chorobowe w
     rozumieniu przepisów ustawy o systemie ubezpieczeń społecznych,
   3) wynagrodzenie - przychód pracownika stanowiący podstawę wymiaru składek
     na ubezpieczenie chorobowe, po odliczeniu potrąconych przez pracodawcę
     składek na ubezpieczenie emerytalne, rentowe oraz ubezpieczenie chorobowe,
   4) przychód - kwotę stanowiącą podstawę wymiaru składek na ubezpieczenie
     chorobowe ubezpieczonego nie będącego pracownikiem, po odliczeniu kwoty
     odpowiadającej 18,71% podstawy wymiaru składki na ubezpieczenie chorobowe.
   
                                  Rozdział 2
                               Zasiłek chorobowy
                                       
                                    Art. 4.
1. Ubezpieczony nabywa prawo do zasiłku chorobowego:
   1) po upływie 30 dni nieprzerwanego ubezpieczenia chorobowego - jeżeli
     podlega obowiązkowo temu ubezpieczeniu,
   2) po upływie 180 dni nieprzerwanego ubezpieczenia chorobowego - jeżeli jest
     ubezpieczony dobrowolnie.
2. Do okresów ubezpieczenia chorobowego, o których mowa w ust. 1, wlicza się
  poprzednie okresy ubezpieczenia chorobowego, jeżeli przerwa między nimi nie
  przekroczyła 30 dni lub była spowodowana urlopem wychowawczym, urlopem
  bezpłatnym albo odbywaniem czynnej służby wojskowej przez żołnierza
  niezawodowego.
3. Od pierwszego dnia ubezpieczenia chorobowego prawo do zasiłku chorobowego
  przysługuje:
   1) absolwentom szkół lub szkół wyższych, którzy zostali objęci
     ubezpieczeniem chorobowym lub przystąpili do ubezpieczenia chorobowego w
     ciągu 90 dni od dnia ukończenia szkoły lub uzyskania dyplomu ukończenia
     studiów wyższych,
   2) jeżeli niezdolność do pracy spowodowana została wypadkiem w drodze do
     pracy lub z pracy,
   3) ubezpieczonym obowiązkowo, którzy mają wcześniejszy co najmniej 10-letni
     okres obowiązkowego ubezpieczenia chorobowego,
   4) posłom i senatorom, którzy przystąpili do ubezpieczenia chorobowego w
     ciągu 90 dni od ukończenia kadencji.
   
                                    Art. 5.
1. Za wypadek w drodze do pracy lub z pracy, o którym mowa w art. 4 ust. 3 pkt
  2, art. 11 ust. 2 pkt 2 i art. 19 ust. 1, uważa się nagłe zdarzenie, wywołane
  przyczyną zewnętrzną, które nastąpiło w drodze do lub z miejsca wykonywania
  zatrudnienia lub innej działalności stanowiącej tytuł ubezpieczenia
  chorobowego, jeżeli droga ta była najkrótsza i nie została przerwana.
  Jednakże uważa się, że wypadek nastąpił w drodze do pracy lub z pracy, mimo
  że droga została przerwana, jeżeli przerwa była życiowo uzasadniona i jej
  czas nie przekraczał granic potrzeby, a także wówczas, gdy droga, nie będąc
  drogą najkrótszą, była dla ubezpieczonego ze względów komunikacyjnych
  najdogodniejsza.
2. Za drogę do pracy lub z pracy uważa się oprócz drogi z domu do pracy lub z
  pracy do domu również drogę do miejsca lub z miejsca:
   1) innego zatrudnienia lub innej działalności stanowiącej tytuł
     ubezpieczenia chorobowego,
   2) zwykłego wykonywania funkcji lub zadań zawodowych albo społecznych,
   3) zwykłego spożywania posiłków,
   4) odbywania nauki lub studiów.
3. Minister właściwy do spraw zabezpieczenia społecznego określi, w drodze
  rozporządzenia, szczegółowe zasady oraz tryb uznawania zdarzenia za wypadek w
  drodze do pracy lub z pracy.
                                       
                                    Art. 6.
1. Zasiłek chorobowy przysługuje ubezpieczonemu, który stał się niezdolny do
  pracy z powodu choroby w czasie trwania ubezpieczenia chorobowego.
2. Na równi z niezdolnością do pracy z powodu choroby traktuje się niemożność
  wykonywania pracy:
   1) w wyniku decyzji wydanej przez właściwy organ albo uprawniony podmiot na
     podstawie przepisów o zwalczaniu chorób zakaźnych albo o zwalczaniu
     gruźlicy,
   2) z powodu przebywania w:
     a) stacjonarnym zakładzie lecznictwa odwykowego w celu leczenia
       uzależnienia alkoholowego,
     b) stacjonarnym zakładzie opieki zdrowotnej w celu leczenia uzależnienia
       od środków odurzających lub substancji psychotropowych.
     
                                    Art. 7.
Zasiłek chorobowy przysługuje również osobie, która stała się niezdolna do
pracy po ustaniu tytułu ubezpieczenia chorobowego, jeżeli niezdolność do pracy
trwała bez przerwy co najmniej 30 dni i powstała:
   1) nie później niż w ciągu 14 dni od ustania tytułu ubezpieczenia
     chorobowego,
   2) nie później niż w ciągu 3 miesięcy od ustania tytułu ubezpieczenia
     chorobowego - w razie choroby zakaźnej, której okres wylęgania jest
     dłuższy niż 14 dni lub innej choroby, której objawy chorobowe ujawniają
     się po okresie dłuższym niż 14 dni od początku choroby.
   
                                    Art. 8.
Zasiłek chorobowy przysługuje przez okres trwania niezdolności do pracy z
powodu choroby lub niemożności wykonywania pracy z przyczyn określonych w art.
6 ust. 2 - nie dłużej jednak niż przez 6 miesięcy, a jeżeli niezdolność do
pracy spowodowana została gruźlicą - nie dłużej niż przez 9 miesięcy.
                                    Art. 9.
1. Do okresu, o którym mowa w art. 8, zwanego dalej "okresem zasiłkowym",
  wlicza się wszystkie okresy nieprzerwanej niezdolności do pracy, jak również
  okresy niemożności wykonywania pracy z przyczyn określonych w art. 6 ust. 2.
2. Do okresu zasiłkowego wlicza się okresy poprzedniej niezdolności do pracy,
  spowodowanej tą samą chorobą, jeżeli przerwa pomiędzy ustaniem poprzedniej, a
  powstaniem ponownej niezdolności do pracy nie przekraczała 60 dni.
3. Do okresu zasiłkowego nie wlicza się okresu niezdolności do pracy
  przypadającego w okresach, o których mowa w art. 4 ust. 1.
                                   Art. 10.
1. Jeżeli po upływie okresu zasiłkowego ubezpieczony jest nadal niezdolny do
  pracy z powodu choroby, a dalsze leczenie lub rehabilitacja rokują odzyskanie
  zdolności do pracy, okres zasiłkowy ulega przedłużeniu - nie dłużej jednak
  niż na dalsze 3 miesiące.
2. O przedłużeniu okresu zasiłkowego, o którym mowa w ust. 1, orzeka, na
  wniosek lekarza leczącego, lekarz orzecznik Zakładu Ubezpieczeń Społecznych.
3. Okres zasiłkowy, o którym mowa w ust. 1, nie ulega przedłużeniu osobie
  uprawnionej do renty z tytułu niezdolności do pracy.
                                   Art. 11.
1. Miesięczny zasiłek chorobowy, z zastrzeżeniem ust. 2, wynosi 80% podstawy
  wymiaru zasiłku.
2. Miesięczny zasiłek chorobowy wynosi 100% podstawy wymiaru zasiłku, jeżeli
  niezdolność do pracy:
   1) przypada w okresie ciąży,
   2) powstała wskutek wypadku w drodze do pracy lub z pracy,
   3) trwa nieprzerwanie ponad 90 dni, począwszy od 91 dnia tej niezdolności.
3. Do 90 dni, o których mowa w ust. 2 pkt 3, nie wlicza się okresu
  niezdolności do pracy przypadającego w okresach, o których mowa w art. 4 ust.
  1.
4. Zasiłek chorobowy przysługuje za każdy dzień niezdolności do pracy, nie
  wyłączając dni wolnych od pracy.
5. Ilekroć przy ustalaniu prawa do zasiłku chorobowego lub jego wysokości
  okres jest oznaczony w miesiącach, za miesiąc uważa się 30 dni.
                                   Art. 12.
1. Zasiłek chorobowy nie przysługuje za okresy niezdolności do pracy, w
  których ubezpieczony na podstawie przepisów o wynagradzaniu zachowuje prawo
  do wynagrodzenia. Okresy te wlicza się do okresu zasiłkowego.
2. Zasiłek chorobowy nie przysługuje również za okresy niezdolności do pracy
  przypadającej w czasie:
   1) urlopu bezpłatnego,
   2) urlopu wychowawczego,
   3) tymczasowego aresztowania lub odbywania kary pozbawienia wolności, z
     wyjątkiem przypadków, w których prawo do zasiłku wynika z ubezpieczenia
     chorobowego osób wykonujących odpłatnie pracę na podstawie skierowania do
     pracy w czasie odbywania kary pozbawienia wolności lub tymczasowego
     aresztowania.
3. Okresów niezdolności do pracy, o których mowa w ust. 2, w których zasiłek
  nie przysługuje, nie wlicza się do okresu zasiłkowego.
                                   Art. 13.
1. Zasiłek chorobowy nie przysługuje za okres po ustaniu tytułu ubezpieczenia
  chorobowego, jeżeli osoba niezdolna do pracy:
   1) ma ustalone prawo do emerytury lub renty z tytułu niezdolności do pracy,
   2) kontynuuje działalność zarobkową lub podjęła działalność zarobkową,
   3) nie nabyła prawa do zasiłku w czasie ubezpieczenia, w przypadkach
     określonych w art. 4 ust. 1,
   4) jest uprawniona do zasiłku dla bezrobotnych, zasiłku przedemerytalnego
     lub świadczenia przedemerytalnego.
2. Zasiłek chorobowy nie przysługuje za okres niezdolności do pracy po ustaniu
  tytułu ubezpieczenia chorobowego, jeżeli ubezpieczenie to ustało po
  wyczerpaniu prawa do zasiłku chorobowego.
                                   Art. 14.
Ubezpieczonemu będącemu pracownikiem, odsuniętemu od pracy w trybie określonym
w art. 6 ust. 2 pkt 1, z powodu podejrzenia o nosicielstwo zarazków choroby
zakaźnej, zasiłek chorobowy nie przysługuje, jeżeli nie podjął proponowanej mu
przez pracodawcę innej pracy nie zabronionej takim osobom, odpowiadającej jego
kwalifikacjom zawodowym lub którą może wykonywać po uprzednim przeszkoleniu.
   
                                   Art. 15.
1. Zasiłek chorobowy nie przysługuje ubezpieczonemu za cały okres niezdolności
  do pracy, jeżeli niezdolność ta spowodowana została w wyniku umyślnego
  przestępstwa lub wykroczenia popełnionego przez tego ubezpieczonego.
2. Okoliczności, o których mowa w ust. 1, stwierdza się na podstawie
  prawomocnego orzeczenia sądu albo prawomocnego orzeczenia kolegium do spraw
  wykroczeń.
                                   Art. 16.
Ubezpieczonemu, którego niezdolność do pracy spowodowana została nadużyciem
alkoholu, zasiłek chorobowy nie przysługuje za okres pierwszych 5 dni tej
niezdolności.
                                   Art. 17.
1. Ubezpieczony wykonujący w okresie orzeczonej niezdolności do pracy pracę
  zarobkową lub wykorzystujący zwolnienie od pracy w sposób niezgodny z celem
  tego zwolnienia traci prawo do zasiłku chorobowego za cały okres tego
  zwolnienia.
2. Zasiłek chorobowy nie przysługuje w przypadku, gdy zaświadczenie lekarskie
  zostało sfałszowane.
3. Okoliczności, o których mowa w ust. 1 i 2, ustala się w trybie określonym w
  art. 68.
                                  Rozdział 3
                          Świadczenie rehabilitacyjne
                                       
                                   Art. 18.
1. Świadczenie rehabilitacyjne przysługuje ubezpieczonemu, który po
  wyczerpaniu zasiłku chorobowego jest nadal niezdolny do pracy, a dalsze
  leczenie lub rehabilitacja lecznicza rokują odzyskanie zdolności do pracy.
2. Świadczenie rehabilitacyjne przysługuje przez okres niezbędny do
  przywrócenia zdolności do pracy, nie dłużej jednak niż przez 12 miesięcy.
3. O okolicznościach, o których mowa w ust. 1 i 2, orzeka lekarz orzecznik
  Zakładu Ubezpieczeń Społecznych. Orzeczenie lekarza orzecznika stanowi
  podstawę do wydania decyzji w sprawie świadczenia rehabilitacyjnego.
4. Świadczenie rehabilitacyjne nie przysługuje osobie uprawnionej do emerytury
  lub renty z tytułu niezdolności do pracy, zasiłku dla bezrobotnych, zasiłku
  przedemerytalnego lub do świadczenia przedemerytalnego.
                                   Art. 19.
1. Świadczenie rehabilitacyjne wynosi 75% podstawy wymiaru zasiłku
  chorobowego, a jeżeli niezdolność do pracy powstała wskutek wypadku w drodze
  do pracy lub z pracy albo jeżeli niezdolność do pracy przypada w okresie
  ciąży - 100% tej podstawy, z zastrzeżeniem ust. 2.
2. Jeżeli świadczenie rehabilitacyjne zostało przyznane po upływie 6 miesięcy
  niezdolności do pracy, podstawa wymiaru zasiłku chorobowego, od której ustala
  się wysokość świadczenia rehabilitacyjnego, podlega waloryzacji. Przepisy
  art. 44 stosuje się odpowiednio.
                                   Art. 20.
Przepis art. 53 § 5 Kodeksu pracy stosuje się odpowiednio do pracownika
pobierającego świadczenie rehabilitacyjne, jeżeli zgłosi on swój powrót do
pracodawcy niezwłocznie po wyczerpaniu tego świadczenia, choćby nastąpiło to po
upływie 6 miesięcy od rozwiązania stosunku pracy.
                                   Art. 21.
Ilekroć w przepisach o ubezpieczeniu społecznym, o ubezpieczeniu zdrowotnym, o
emeryturach i rentach, a także w przepisach, które uzależniają uprawnienia od
dochodu rodziny, jest mowa o zasiłku chorobowym, należy przez to rozumieć
również świadczenie rehabilitacyjne.
                                   Art. 22.
Do świadczenia rehabilitacyjnego stosuje się odpowiednio przepisy art. 11 ust.
4 i 5, art. 12, art. 13 ust. 1, art. 15 i 17.
                                  Rozdział 4
                              Zasiłek wyrównawczy
                                       
                                   Art. 23.
1. Zasiłek wyrównawczy przysługuje ubezpieczonemu będącemu pracownikiem ze
  zmniejszoną sprawnością do pracy, wykonującemu pracę:
   1) w zakładowym lub międzyzakładowym ośrodku rehabilitacji zawodowej,
   2) u pracodawcy na wyodrębnionym stanowisku pracy, dostosowanym do potrzeb
     adaptacji lub przyuczenia do określonej pracy,
 jeżeli jego miesięczne wynagrodzenie osiągane podczas rehabilitacji jest
  niższe od przeciętnego miesięcznego wynagrodzenia ustalonego w myśl art. 3642.

2. O potrzebie przeprowadzenia rehabilitacji zawodowej orzeka wojewódzki
  ośrodek medycyny pracy lub lekarz orzecznik Zakładu Ubezpieczeń Społecznych.
3. Zasiłek wyrównawczy przysługuje przez okres rehabilitacji zawodowej w
  warunkach, o których mowa w ust. 1, z zastrzeżeniem ust. 4.
4. Prawo do zasiłku wyrównawczego ustaje:
   1) z dniem zakończenia rehabilitacji zawodowej i przesunięcia do innej
     pracy, nie później jednak niż po 24 miesiącach od dnia, w którym
     ubezpieczony będący pracownikiem podjął rehabilitację,
   2) jeżeli z uwagi na stan zdrowia ubezpieczonego będącego pracownikiem
     rehabilitacja zawodowa stała się niecelowa.
5. O okolicznościach, o których mowa w ust. 4 pkt 2, orzeka lekarz orzecznik
  Zakładu Ubezpieczeń Społecznych.
                                   Art. 24.
1. Zasiłek wyrównawczy stanowi różnicę między przeciętnym miesięcznym
  wynagrodzeniem ustalonym w myśl art. 36-42 a miesięcznym wynagrodzeniem
  osiągniętym za pracę w warunkach rehabilitacji zawodowej.
2. Jeżeli ubezpieczony będący pracownikiem przepracował tylko część miesiąca
  wskutek nieobecności w pracy z przyczyn usprawiedliwionych, zasiłek
  wyrównawczy za ten miesiąc przysługuje w wysokości różnicy między przeciętnym
  miesięcznym wynagrodzeniem ustalonym w myśl art. 36-42, zmniejszonym o jedną
  trzydziestą część za każdy dzień tej nieobecności, a wynagrodzeniem
  osiągniętym w tym miesiącu.
                                   Art. 25.
Zasiłek wyrównawczy nie przysługuje ubezpieczonemu będącemu pracownikiem,
uprawnionemu do emerytury lub renty z tytułu niezdolności do pracy.
                                   Art. 26.
Minister właściwy do spraw zabezpieczenia społecznego określi, w drodze
rozporządzenia, szczegółowe zasady i tryb ustalania zasiłku wyrównawczego.
                                  Rozdział 5
                               Zasiłek porodowy
                                       
                                   Art. 27.
1. Zasiłek porodowy przysługuje ubezpieczonej z tytułu:
   1) urodzenia dziecka w okresie ubezpieczenia chorobowego albo w okresie
     urlopu wychowawczego,
   2) urodzenia dziecka po ustaniu ubezpieczenia chorobowego, jeżeli
     ubezpieczenie to ustało w okresie ciąży:
     a) wskutek ogłoszenia upadłości lub likwidacji pracodawcy,
     b) z naruszeniem przepisów prawa, stwierdzonym prawomocnym orzeczeniem
       sądu,
   3) przyjęcia dziecka na wychowanie i wystąpienia do sądu opiekuńczego w
     sprawie jego przysposobienia albo przyjęcia dziecka na wychowanie w ramach
     rodziny zastępczej, jeżeli z tego tytułu jest uprawniona do zasiłku
     macierzyńskiego.
2. Przepis ust. 1 pkt 3 stosuje się odpowiednio do ubezpieczonego.
3. Zasiłek porodowy przysługuje matce dziecka, która nie spełnia warunków do
  otrzymania zasiłku porodowego, jeżeli warunki te spełnia ojciec dziecka.
4. Zasiłek porodowy przysługuje ubezpieczonemu ojcu dziecka, którego matka
  zmarła przy porodzie.
                                   Art. 28.
1. Zasiłek porodowy przysługuje w wysokości 20% przeciętnego miesięcznego
  wynagrodzenia. Kwotę tę ustala się miesięcznie, poczynając od trzeciego
  miesiąca kwartału kalendarzowego, na okres 3 miesięcy, na podstawie
  przeciętnego wynagrodzenia z poprzedniego kwartału ogłaszanego dla celów
  emerytalnych.
2. W przypadku objęcia ubezpieczeniem chorobowym z kilku tytułów zasiłek
  porodowy przysługuje tylko z jednego tytułu.
3. W razie urodzenia więcej niż jednego dziecka podczas jednego porodu zasiłek
  porodowy przysługuje na każde dziecko.
                                  Rozdział 6
                             Zasiłek macierzyński
                                       
                                   Art. 29.
1. Zasiłek macierzyński przysługuje ubezpieczonej, która w okresie
  ubezpieczenia chorobowego albo w okresie urlopu wychowawczego:
   1) urodziła dziecko,
   2) przyjęła dziecko w wieku do 1 roku na wychowanie i wystąpiła do sądu
     opiekuńczego w sprawie jego przysposobienia,
   3) przyjęła dziecko w wieku do 1 roku na wychowanie w ramach rodziny
     zastępczej.
2. Przepis ust. 1 pkt 2 i 3 stosuje się odpowiednio do ubezpieczonego.
3. W przypadku gdy prawo do zasiłku macierzyńskiego powstało w okresie urlopu
  wychowawczego, zasiłek macierzyński przysługuje za okres odpowiadający części
  urlopu macierzyńskiego, która przypada po porodzie.
4. W razie śmierci ubezpieczonej lub porzucenia przez nią dziecka zasiłek
  macierzyński przysługuje ubezpieczonemu - ojcu dziecka lub innemu
  ubezpieczonemu członkowi najbliższej rodziny, jeżeli przerwą zatrudnienie lub
  inną działalność zarobkową w celu sprawowania osobistej opieki nad dzieckiem.
5. Zasiłek macierzyński przysługuje przez okres ustalony przepisami Kodeksu
  pracy jako okres urlopu macierzyńskiego lub okres urlopu na warunkach urlopu
  macierzyńskiego, z zastrzeżeniem ust. 3 i 6.
6. W przypadku, o którym mowa w ust. 4, okres wypłaty zasiłku macierzyńskiego
  zmniejsza się o okres wypłaty tego zasiłku ubezpieczonej - matce dziecka.
                                   Art. 30.
1. Zasiłek macierzyński przysługuje również w razie urodzenia dziecka po
  ustaniu ubezpieczenia chorobowego, jeżeli ubezpieczenie to ustało w warunkach
  określonych w art. 27 ust. 1 pkt 2.
2. W przypadku, o którym mowa w ust. 1, zasiłek macierzyński przysługuje za
  okres odpowiadający części urlopu macierzyńskiego, która przypada po
  porodzie.
3. Ubezpieczonej będącej pracownicą, z którą rozwiązano stosunek pracy w
  okresie ciąży z powodu ogłoszenia upadłości lub likwidacji pracodawcy i
  której nie zapewniono innego zatrudnienia, przysługuje do dnia porodu zasiłek
  w wysokości zasiłku macierzyńskiego.
4. Ubezpieczonej będącej pracownicą zatrudnioną na podstawie umowy o pracę na
  czas określony lub na czas wykonania określonej pracy, z którą umowa o pracę
  na podstawie art. 177 § 3 Kodeksu pracy została przedłużona do dnia porodu przysługuje
prawo do zasiłku macierzyńskiego po ustaniu ubezpieczenia.
                                   Art. 31.
1. Miesięczny zasiłek macierzyński wynosi 100% podstawy wymiaru zasiłku.
2. Do zasiłku macierzyńskiego stosuje się odpowiednio przepisy art. 11 ust. 4
  oraz art. 12 ust. 1 i ust. 2 pkt 1 i 3.
                                  Rozdział 7
                              Zasiłek opiekuńczy
                                       
                                   Art. 32.
1. Zasiłek opiekuńczy przysługuje ubezpieczonemu będącemu pracownikiem
  zwolnionemu od wykonywania pracy z powodu konieczności osobistego sprawowania
  opieki nad:
   1) dzieckiem w wieku do ukończenia 8 lat w przypadku:
     a) nieprzewidzianego zamknięcia żłobka, przedszkola lub szkoły, do
       których dziecko uczęszcza,
     b) porodu lub choroby małżonka ubezpieczonego, stale opiekującego się
       dzieckiem, jeżeli poród lub choroba uniemożliwia temu małżonkowi
       sprawowanie opieki,
     c) pobytu małżonka ubezpieczonego, stale opiekującego się dzieckiem, w
       stacjonarnym zakładzie opieki zdrowotnej,
   2) chorym dzieckiem w wieku do ukończenia 14 lat,
   3) innym chorym członkiem rodziny.
2. Za członków rodziny, o których mowa w ust. 1 pkt 3, uważa się małżonka,
  rodziców, teściów, dziadków, wnuki, rodzeństwo oraz dzieci w wieku ponad 14
  lat - jeżeli pozostają we wspólnym gospodarstwie domowym z ubezpieczonym w
  okresie sprawowania opieki.
3. Za dzieci w rozumieniu ust. 1 i 2, uważa się dzieci własne ubezpieczonego
  lub jego małżonka oraz dzieci przysposobione, a także dzieci obce przyjęte na
  wychowanie i utrzymanie.
                                   Art. 33.
1. Zasiłek opiekuńczy przysługuje przez okres zwolnienia od wykonywania pracy
  z powodu konieczności osobistego sprawowania opieki, nie dłużej jednak niż
  przez okres:
   1) 60 dni w roku kalendarzowym, jeżeli opieka sprawowana jest nad dziećmi, o
     których mowa w art. 32 ust. 1 pkt 1 i 2,
   2) 14 dni w roku kalendarzowym, jeżeli opieka sprawowana jest nad innymi
     członkami rodziny, o których mowa w art. 32 ust. 1 pkt 3.
2. Zasiłek opiekuńczy przysługuje łącznie na opiekę nad dziećmi i innymi
  członkami rodziny za okres nie dłuższy niż 60 dni w roku kalendarzowym.
3. Przepisy ust. 1 i 2 stosuje się niezależnie od liczby członków rodziny
  uprawnionych do zasiłku opiekuńczego oraz bez względu na liczbę dzieci i
  innych członków rodziny wymagających opieki.
                                   Art. 34.
Zasiłek opiekuńczy nie przysługuje, jeżeli poza ubezpieczonym są inni
członkowie rodziny pozostający we wspólnym gospodarstwie domowym mogący
zapewnić opiekę dziecku lub choremu członkowi rodziny. Nie dotyczy to jednak
opieki sprawowanej nad chorym dzieckiem w wieku do 2 lat.
                                       
                                   Art. 35.
1. Miesięczny zasiłek opiekuńczy wynosi 80% podstawy wymiaru zasiłku.
2. Do zasiłku opiekuńczego stosuje się odpowiednio przepisy art. 11 ust. 4
  oraz art. 12 i 17.
                                  Rozdział 8
          Zasady ustalania podstawy wymiaru zasiłków przysługujących
                      ubezpieczonym będącym pracownikami
                                       
                                   Art. 36.
1. Podstawę wymiaru zasiłku chorobowego przysługującego ubezpieczonemu
  będącemu pracownikiem stanowi przeciętne miesięczne wynagrodzenie wypłacone
  za okres 6 miesięcy kalendarzowych poprzedzających miesiąc, w którym powstała
  niezdolność do pracy.
2. Podstawę wymiaru zasiłku chorobowego stanowi przeciętne miesięczne
  wynagrodzenie wypłacone za okres 12 miesięcy kalendarzowych poprzedzających
  miesiąc, w którym powstała niezdolność do pracy, gdy wynagrodzenie ulega
  znacznemu wahaniu ze względu na charakter pracy lub zasady wynagradzania.
3. Jeżeli niezdolność do pracy powstała przed upływem okresów, o których mowa
  w ust. 1 i 2, podstawę wymiaru zasiłku chorobowego stanowi przeciętne
  miesięczne wynagrodzenie za pełne miesiące kalendarzowe ubezpieczenia.
4. Podstawę wymiaru zasiłku chorobowego za jeden dzień niezdolności do pracy
  stanowi jedna trzydziesta część wynagrodzenia stanowiącego podstawę wymiaru
  zasiłku.
5. Podstawę wymiaru zasiłku chorobowego ustala się z uwzględnieniem
  wynagrodzenia uzyskanego w okresie ubezpieczenia chorobowego, z tytułu
  którego przysługuje zasiłek.
6. Minister właściwy do spraw zabezpieczenia społecznego określi, w drodze
  rozporządzenia, przypadki, w których ze względu na charakter pracy lub zasady
  wynagradzania za podstawę wymiaru zasiłku chorobowego przyjmuje się
  wynagrodzenie z okresu wymienionego w ust. 2.
                                   Art. 37.
1. Jeżeli niezdolność do pracy powstała przed upływem pełnego miesiąca
  kalendarzowego ubezpieczenia chorobowego, podstawę wymiaru zasiłku
  chorobowego stanowi wynagrodzenie, które ubezpieczony będący pracownikiem
  osiągnąłby, gdyby pracował pełny miesiąc kalendarzowy.
2. W przypadku, o którym mowa w ust. 1, podstawę wymiaru zasiłku chorobowego
  stanowi:
   1) wynagrodzenie miesięczne określone w umowie o pracę lub w innym akcie, na
     podstawie którego powstał stosunek pracy, jeżeli wynagrodzenie przysługuje
     w stałej miesięcznej wysokości,
   2) wynagrodzenie miesięczne obliczone przez podzielenie wynagrodzenia
     osiągniętego za przepracowane dni robocze przez liczbę dni przepracowanych
     i pomnożenie przez liczbę dni, które ubezpieczony będący pracownikiem był
     obowiązany przepracować w tym miesiącu, jeżeli przepracował choćby 1
     dzień,
   3) kwota zmiennych składników wynagrodzenia w przeciętnej miesięcznej
     wysokości, wypłacona za miesiąc, w którym powstała niezdolność do pracy,
     pracownikom zatrudnionym na takim samym lub podobnym stanowisku pracy u
     pracodawcy, u którego przysługuje zasiłek chorobowy, jeżeli ubezpieczony
     będący pracownikiem nie osiągnął żadnego wynagrodzenia.
   
                                   Art. 38.
1. Przeciętne miesięczne wynagrodzenie stanowiące podstawę wymiaru zasiłku
  chorobowego ustala się przez podzielenie wynagrodzenia osiągniętego przez
  ubezpieczonego będącego pracownikiem za okres, o którym mowa w art. 36 ust. 13,
przez liczbę miesięcy, w których wynagrodzenie to zostało osiągnięte.
2. Jeżeli w okresie, o którym mowa w ust. 1, ubezpieczony będący pracownikiem
  nie osiągnął wynagrodzenia wskutek nieobecności w pracy z przyczyn
  usprawiedliwionych, przy ustalaniu podstawy wymiaru zasiłku chorobowego:
   1) wyłącza się wynagrodzenie za miesiące, w których przepracował mniej niż
     połowę obowiązującego go czasu pracy,
   2) przyjmuje się, po uzupełnieniu według zasad określonych w art. 37 ust. 2,
     wynagrodzenie z miesięcy, w których ubezpieczony będący pracownikiem
     przepracował co najmniej połowę obowiązującego go czasu pracy.
3. Jeżeli w okresie, o którym mowa w ust. 1, ubezpieczony będący pracownikiem
  w każdym miesiącu z przyczyn usprawiedliwionych wykonywał pracę przez mniej
  niż połowę obowiązującego go czasu pracy, przy ustalaniu podstawy wymiaru
  zasiłku chorobowego przyjmuje się wynagrodzenie za wszystkie miesiące po
  uzupełnieniu według zasad określonych w art. 37 ust. 2.
                                   Art. 39.
Przy ustalaniu podstawy wymiaru zasiłku chorobowego wypłacany zasiłek
wyrównawczy traktuje się na równi z wynagrodzeniem.
                                   Art. 40.
W razie zmiany umowy o pracę lub innego aktu, na podstawie którego powstał
stosunek pracy, polegającej na zmianie wymiaru czasu pracy, podstawę wymiaru
zasiłku chorobowego stanowi wynagrodzenie ustalone dla nowego wymiaru czasu
pracy, jeżeli zmiana ta nastąpiła w miesiącu, w którym powstała niezdolność do
pracy lub w miesiącach, o których mowa w art. 36.
                                   Art. 41.
1. Przy ustalaniu podstawy wymiaru zasiłku chorobowego nie uwzględnia się
  składników wynagrodzenia, jeżeli postanowienia układów zbiorowych pracy lub
  przepisy o wynagradzaniu nie przewidują zmniejszania ich za okres pobierania
  zasiłku.
2. Składników wynagrodzenia przysługujących w myśl umowy o pracę lub innego
  aktu, na podstawie którego powstał stosunek pracy, tylko do określonego
  terminu, nie uwzględnia się przy ustalaniu podstawy wymiaru zasiłku
  chorobowego należnego za okres po tym terminie.
3. Przepis ust. 2 stosuje się odpowiednio do składników wynagrodzenia, których
  wypłaty zaprzestano na podstawie układu zbiorowego pracy lub przepisów o
  wynagradzaniu.
                                   Art. 42.
1. Premie, nagrody i inne składniki wynagrodzenia przysługujące za okresy
  miesięczne, wlicza się do podstawy wymiaru zasiłku chorobowego w kwocie
  wypłaconej pracownikowi za miesiące kalendarzowe, z których wynagrodzenie
  przyjmuje się do ustalenia podstawy wymiaru zasiłku.
2. Składniki wynagrodzenia, o których mowa w ust. 1, przysługujące za okresy
  kwartalne, wlicza się do przeciętnego miesięcznego wynagrodzenia
  przyjmowanego do ustalenia podstawy wymiaru zasiłku chorobowego w wysokości
  stanowiącej jedną dwunastą kwot wypłaconych pracownikowi za cztery kwartały
  poprzedzające miesiąc, w którym powstała niezdolność do pracy.
3. Składniki wynagrodzenia, o których mowa w ust. 1, przysługujące za okresy
  roczne, wlicza się do podstawy wymiaru zasiłku chorobowego w wysokości
  stanowiącej jedną dwunastą kwoty wypłaconej pracownikowi za rok poprzedzający
  miesiąc, w którym powstała niezdolność do pracy.
4. Przepisy ust. 2 i 3 stosuje się odpowiednio do składników wynagrodzenia
  wypłacanych za inne okresy.
5. Jeżeli składniki wynagrodzenia, o których mowa w ust. 1-4, nie zostały
  wypłacone do czasu ostatecznego sporządzenia listy wypłat zasiłków
  chorobowych, do podstawy wymiaru zasiłku przyjmuje się składniki wypłacone za
  okres poprzedni.
                                   Art. 43.
W razie ponownego powstania prawa do zasiłku chorobowego, podstawę wymiaru
zasiłku chorobowego oblicza się na nowo, jeżeli przerwa między okresami jego
pobierania trwała co najmniej 3 miesiące kalendarzowe.
                                   Art. 44.
1. Jeżeli po upływie 6-miesięcznego okresu zasiłkowego wypłata zasiłku została
  przedłużona, podstawa wymiaru zasiłku chorobowego podlega waloryzacji według
  następujących zasad:
   1) jeżeli przedłużenie wypłaty zasiłku chorobowego nastąpiło w I kwartale
     kalendarzowym danego roku, podstawa wymiaru zasiłku chorobowego ulega
     podwyższeniu o procent wzrostu przeciętnego miesięcznego wynagrodzenia w
     III kwartale w stosunku do I kwartału ubiegłego roku kalendarzowego,
   2) jeżeli przedłużenie wypłaty zasiłku chorobowego nastąpiło w II kwartale
     kalendarzowym danego roku, podstawa wymiaru zasiłku chorobowego ulega
     podwyższeniu o procent wzrostu przeciętnego miesięcznego wynagrodzenia w
     IV kwartale w stosunku do II kwartału ubiegłego roku kalendarzowego,
   3) jeżeli przedłużenie wypłaty zasiłku chorobowego nastąpiło w III kwartale
     kalendarzowym danego roku, podstawa wymiaru zasiłku chorobowego ulega
     podwyższeniu o procent wzrostu przeciętnego miesięcznego wynagrodzenia w I
     kwartale tego roku kalendarzowego w stosunku do III kwartału ubiegłego
     roku kalendarzowego,
   4) jeżeli przedłużenie wypłaty zasiłku chorobowego nastąpiło w IV kwartale
     kalendarzowym danego roku, podstawa wymiaru zasiłku chorobowego ulega
     podwyższeniu o procent wzrostu przeciętnego miesięcznego wynagrodzenia w
     II kwartale tego roku kalendarzowego w stosunku do IV kwartału ubiegłego
     roku kalendarzowego.
2. Prezes Zakładu Ubezpieczeń Społecznych ogłasza w Dzienniku Urzędowym
  Rzeczypospolitej Polskiej "Monitor Polski", w terminie do ostatniego dnia
  każdego kwartału kalendarzowego, wskaźnik waloryzacji zasiłku chorobowego
  obowiązujący w następnym kwartale.
                                   Art. 45.
1. Podstawa wymiaru zasiłku chorobowego z tytułu pracy w pełnym wymiarze czasu
  pracy nie może być niższa od kwoty najniższego wynagrodzenia pracowników
  ustalonej, na podstawie art. 774 Kodeksu pracy, po odliczeniu kwoty
  odpowiadającej 18,71% tego wynagrodzenia,
2. Przepisu ust. 1 nie stosuje się do ubezpieczonych będących pracownikami, do
  których wynagrodzenia nie ma zastosowania art. 774 Kodeksu pracy.
                                   Art. 46.
Podstawa wymiaru zasiłku chorobowego przysługującego za okres po ustaniu tytułu
ubezpieczenia chorobowego nie może być wyższa niż 200% przeciętnego
wynagrodzenia. Kwotę tę ustala się miesięcznie poczynając od 3 miesiąca
kwartału kalendarzowego na okres 3 miesięcy, na podstawie przeciętnego
miesięcznego wynagrodzenia z poprzedniego kwartału, ogłaszanego dla celów
emerytalnych.
                                       
                                   Art. 47.
Przepisy art. 36-43 i 45 stosuje się odpowiednio przy ustalaniu podstawy
wymiaru świadczenia rehabilitacyjnego, zasiłku wyrównawczego, zasiłku
macierzyńskiego i zasiłku opiekuńczego, a do świadczenia rehabilitacyjnego
także przepis art. 46.
                                  Rozdział 9
          Zasady ustalania podstawy wymiaru zasiłków przysługujących
                    ubezpieczonym nie będącym pracownikami
                                       
                                   Art. 48.
1. Podstawę wymiaru zasiłku chorobowego przysługującego ubezpieczonemu nie
  będącemu pracownikiem stanowi przychód za okres 12 miesięcy kalendarzowych
  poprzedzających miesiąc, w którym powstała niezdolność do pracy.
2. Przy ustalaniu podstawy wymiaru zasiłku chorobowego przysługującego
  ubezpieczonemu nie będącemu pracownikiem stosuje się odpowiednio przepisy
  art. 36 ust. 3-5, art. 38 ust. 1, art. 42-44 i 46, z zastrzeżeniem art. 4951.

                                   Art. 49.
Jeżeli niezdolność do pracy powstała w pierwszym miesiącu kalendarzowym
ubezpieczenia chorobowego, podstawę wymiaru zasiłku stanowi:
   1) najniższa podstawa wymiaru składek na ubezpieczenie chorobowe, o której
     mowa w art. 51 - dla ubezpieczonych, dla których określono najniższą
     podstawę wymiaru składek,
   2) kwota przychodu określona w umowie przypadająca na pierwszy miesiąc
     kalendarzowy ubezpieczenia, po odliczeniach, o których mowa w art. 3 pkt
     4, a jeżeli kwota ta w umowie nie została określona, kwota przeciętnego
     miesięcznego przychodu innych ubezpieczonych, z którymi płatnik składek
     zawarł takie same lub podobne umowy - dla ubezpieczonych wykonujących
     pracę na podstawie umowy agencyjnej lub umowy zlecenia,
   3) przeciętny miesięczny przychód innych członków spółdzielni - dla
     ubezpieczonych będących członkami rolniczych spółdzielni produkcyjnych i
     spółdzielni kółek rolniczych,
   4) przeciętny miesięczny przychód osób wykonujących pracę nakładczą na rzecz
     danego płatnika składek - dla osób wykonujących pracę nakładczą.
                                   Art. 50.
1. Jeżeli w okresie, o którym mowa w art. 48, przychód ubezpieczonego nie
  będącego pracownikiem uległ zmniejszeniu wskutek niewykonywania pracy lub
  działalności w okresie pobierania zasiłku chorobowego, macierzyńskiego,
  świadczenia rehabilitacyjnego albo odbywania ćwiczeń wojskowych, przy
  ustalaniu podstawy wymiaru zasiłku chorobowego:
   1) wyłącza się przychód za miesiące, w których ubezpieczony wykonywał pracę
     lub działalność przez mniej niż połowę miesiąca,
   2) przyjmuje się przychód za miesiące, w których ubezpieczony wykonywał
     pracę lub działalność przez co najmniej połowę miesiąca.
2. Jeżeli w okresie, o którym mowa w ust. 1, przychód ubezpieczonego w każdym
  miesiącu uległ zmniejszeniu z przyczyn wymienionych w ust. 1, przy ustalaniu
  podstawy wymiaru zasiłku chorobowego przyjmuje się przychód za wszystkie
  miesiące.
                                   Art. 51.
Podstawa wymiaru zasiłku chorobowego nie może być niższa od najniższej podstawy
wymiaru składek na ubezpieczenie chorobowe, określonej dla danej grupy
ubezpieczonych, obowiązującej w miesiącu, w którym powstało prawo do zasiłku po
odliczeniach, o których mowa w art. 3 pkt 4.
                                   Art. 52.
Przy ustalaniu podstawy wymiaru świadczenia rehabilitacyjnego i zasiłku
macierzyńskiego stosuje się odpowiednio przepisy art. 36 ust. 3-5, art. 38 ust.
1, art. 42, 43 i 49-51, a do świadczenia rehabilitacyjnego także przepis art.
46.
                                                                               
                                  Rozdział 10
       Dokumentowanie prawa do zasiłków i kontrola orzekania o czasowej
                             niezdolności do pracy
                                       
                                   Art. 53.
1. Przy ustalaniu prawa do zasiłków i ich wysokości dowodami stwierdzającymi
  czasową niezdolność do pracy z powodu choroby, konieczność osobistego
  sprawowania opieki nad chorym członkiem rodziny, pobyt w stacjonarnym
  zakładzie opieki zdrowotnej - są zaświadczenia lekarskie, o których mowa w
  art. 55.
2. Przewidywaną datę porodu określa zaświadczenie wystawione przez lekarza na
  zwykłym druku, zaś datę porodu potwierdza się zaświadczeniem wystawionym
  przez lekarza na zwykłym druku albo aktem urodzenia dziecka.
                                   Art. 54.
1. Zakład Ubezpieczeń Społecznych upoważnia do wystawiania zaświadczeń
  lekarskich, o których mowa w art. 55, lekarza, lekarza stomatologa, felczera
  i starszego felczera po złożeniu przez niego pisemnego oświadczenia, że
  zobowiązuje się do przestrzegania zasad orzekania o czasowej niezdolności do
  pracy i wykonywania obowiązków wynikających z przepisów ustawy.
2. Zakład Ubezpieczeń Społecznych nie może upoważnić do wystawiania
  zaświadczeń lekarskich, o których mowa w ust. 1, lekarzy i lekarzy
  stomatologów w okresie odbywania stażu podyplomowego.
3. Upoważnienia, o którym mowa w ust. 1, Zakład Ubezpieczeń Społecznych
  udziela w formie decyzji.
                                       
                                   Art. 55.
1. Zaświadczenie lekarskie o czasowej niezdolności do pracy z powodu choroby
  lub pobytu w stacjonarnym zakładzie opieki zdrowotnej, konieczności
  osobistego sprawowania przez ubezpieczonego opieki nad chorym członkiem
  rodziny, zwane dalej "zaświadczeniem lekarskim", jest wystawiane na
  odpowiednim druku, według wzoru określonego w przepisach wydanych na
  podstawie art. 59 ust. 14.
2. Zaświadczenie lekarskie zawiera informacje identyfikujące ubezpieczonego,
  któremu zostało ono wystawione, jego płatnika składek, wystawiającego
  zaświadczenie lekarskie i jego miejsce wykonywania zawodu oraz:
   1) okres orzeczonej czasowej niezdolności do pracy, w tym okres pobytu w
     stacjonarnym zakładzie opieki zdrowotnej, numer statystyczny choroby
     ustalonej według Międzynarodowej Statystycznej Klasyfikacji Chorób i
     Problemów Zdrowotnych, kody literowe, o których mowa w art. 57 i wskazania
     lekarskie,
   2) okres zwolnienia od wykonywania pracy z powodu konieczności sprawowania
     osobistej opieki nad chorym członkiem rodziny, datę urodzenia członka
     rodziny i jego stosunek pokrewieństwa z ubezpieczonym.
3. Zaświadczenie lekarskie jest poufne.
4. Zakład Ubezpieczeń Społecznych wydaje druki zaświadczeń lekarskich będące
  drukami ścisłego zarachowania.
5. Zakład Ubezpieczeń Społecznych prowadzi rejestr zaświadczeń lekarskich
  zawierający informacje, o których mowa w ust. 2.
6. Wystawiający zaświadczenia lekarskie są obowiązani do zawiadamiania
  terenowej jednostki organizacyjnej Zakładu Ubezpieczeń Społecznych, która
  wydała druki zaświadczeń lekarskich, o każdym przypadku zagubienia,
  zaginięcia lub kradzieży druków zaświadczeń lekarskich.
7. Minister właściwy do spraw zdrowia po zasięgnięciu opinii Naczelnej Rady
  Lekarskiej określi, w drodze rozporządzenia, szczegółowe zasady orzekania o
  czasowej niezdolności do pracy oraz sposób dokumentowania orzeczonej
  niezdolności do pracy.
                                       
                                   Art. 56.
1. Zakład Ubezpieczeń Społecznych prowadzi rejestr lekarzy, lekarzy
  stomatologów, felczerów i starszych felczerów, którzy zgłosili wniosek w
  sprawie upoważnienia ich do wystawiania zaświadczeń lekarskich.
2. Rejestr, o którym mowa w ust. 1, zawiera:
   1) numer identyfikacyjny,
   2) numer prawa wykonywania zawodu,
   3) imię i nazwisko,
   4) PESEL,
   5) NIP,
   6) rodzaj i stopień specjalizacji,
   7) miejsce wykonywania zawodu,
   8) nazwę i siedzibę właściwej izby lekarskiej,
   9) informację o wydanych drukach zaświadczeń lekarskich,
  10) informację o cofnięciu upoważnienia, o którym mowa w art. 54.
3. Osoby wymienione w ust. 1, są obowiązane podawać informacje, o których mowa
  w ust. 2 pkt 2-8, oraz o wszelkich zmianach w tym zakresie.
4. Numer identyfikacyjny wpisuje się w zaświadczeniu lekarskim.
5. Zakład Ubezpieczeń Społecznych:
   1) udostępnia Naczelnej Radzie Lekarskiej informacje zgromadzone w
     rejestrze, o którym mowa w ust. 1,
   2) jest uprawniony do korzystania z informacji, o których mowa w ust. 2,
     zgromadzonych w rejestrach lekarzy prowadzonych przez okręgowe rady
     lekarskie.
6. Do dnia 30 czerwca 2001 r. numer identyfikacyjny staje się równocześnie
  numerem prawa wykonywania zawodu.
                                       
                                   Art. 57.
1. W zaświadczeniu lekarskim o czasowej niezdolności do pracy z powodu choroby
  lub pobytu w stacjonarnym zakładzie opieki zdrowotnej informacje o
  okolicznościach mających wpływ na prawo do zasiłku chorobowego lub jego
  wysokość w myśl art. 7 pkt 2, art. 8, art. 9 ust. 2, art. 11 ust. 2 pkt 1 i
  art. 16 podaje się z zastosowaniem następujących kodów literowych:
   1) kod A - oznacza niezdolność do pracy powstałą po przerwie, nie
     przekraczającej 60 dni - spowodowaną tą samą chorobą, która była przyczyną
     niezdolności do pracy przed przerwą,
   2) kod B - oznacza niezdolność do pracy przypadającą w okresie ciąży,
   3) kod C - oznacza niezdolność do pracy spowodowaną nadużyciem alkoholu,
   4) kod D - oznacza niezdolność do pracy spowodowaną gruźlicą,
   5) kod E - oznacza niezdolność do pracy spowodowaną chorobą, o której mowa w
     art. 7 pkt 2.
2. W zaświadczeniu lekarskim, na pisemny wniosek ubezpieczonego, nie umieszcza
  się kodu "B" i "D".
                                   Art. 58.
1. Zaświadczenie lekarskie wystawia się z dwiema kopiami:
   1) oryginał zaświadczenia lekarskiego wystawiający zaświadczenie przesyła w
     ciągu 7 dni od dnia wystawienia zaświadczenia, bezpośrednio do terenowej
     jednostki organizacyjnej Zakładu Ubezpieczeń Społecznych,
   2) pierwszą kopię zaświadczenia lekarskiego otrzymuje ubezpieczony,
   3) drugą kopię wystawiający zaświadczenie przechowuje przez okres 3 lat.
2. Kody literowe, o których mowa w art. 57, wpisuje się odpowiednio na
  oryginale i na kopiach zaświadczenia lekarskiego, a numery statystyczne
  choroby ustalone według Międzynarodowej Statystycznej Klasyfikacji Chorób i
  Problemów Zdrowotnych, tylko na oryginale i na drugiej kopii.
                                   Art. 59.
1. Prawidłowość orzekania o czasowej niezdolności do pracy z powodu choroby
  oraz wystawiania zaświadczeń lekarskich podlega kontroli.
2. Kontrolę wykonują lekarze orzecznicy Zakładu Ubezpieczeń Społecznych.
3. W celu kontroli lekarz orzecznik Zakładu Ubezpieczeń Społecznych może:
   1) przeprowadzić badanie lekarskie ubezpieczonego:
     a) w wyznaczonym miejscu,
     b) w miejscu jego pobytu,
   2) skierować ubezpieczonego na badanie specjalistyczne przez lekarza
     konsultanta Zakładu Ubezpieczeń Społecznych,
   3) zażądać od wystawiającego zaświadczenie lekarskie udostępnienia
     dokumentacji medycznej dotyczącej ubezpieczonego stanowiącej podstawę
     wydania zaświadczenia lekarskiego lub udzielenia wyjaśnień i informacji w
     sprawie,
   4) zlecić wykonanie badań pomocniczych w wyznaczonym terminie.
4. Ubezpieczony jest obowiązany udostępnić posiadaną dokumentację medyczną
  lekarzowi przeprowadzającemu badanie, o którym mowa w ust. 3 pkt 1 i 2.
5. Zakład Ubezpieczeń Społecznych wysyła do ubezpieczonego, za zwrotnym
  potwierdzeniem odbioru, wezwanie, w którym określa termin badania przez
  lekarza orzecznika Zakładu Ubezpieczeń Społecznych albo przez lekarza
  konsultanta lub dostarczenia posiadanych wyników badań pomocniczych. Wezwanie
  zawiera informację o skutkach, o których mowa w ust. 6 i 10.
6. W razie uniemożliwienia badania lub niedostarczenia posiadanych wyników
  badań w terminie, o którym mowa w ust. 5, zaświadczenie lekarskie traci
  ważność od dnia następującego po tym terminie.
7. Jeżeli po analizie dokumentacji medycznej i po przeprowadzeniu badania
  ubezpieczonego lekarz orzecznik Zakładu Ubezpieczeń Społecznych określi
  wcześniejszą datę ustania niezdolności do pracy niż orzeczona w zaświadczeniu
  lekarskim, za okres od tej daty zaświadczenie lekarskie traci ważność.
8. W przypadkach, o których mowa w ust. 7, lekarz orzecznik Zakładu
  Ubezpieczeń Społecznych wystawia zaświadczenie, które jest traktowane na
  równi z zaświadczeniem stwierdzającym brak przeciwwskazań do pracy na
  określonym stanowisku, wydanym w myśl art. 229 § 4 Kodeksu pracy.
9. Zaświadczenie, o którym mowa w ust. 8, lekarz orzecznik Zakładu Ubezpieczeń
  Społecznych wręcza w dniu badania ubezpieczonemu informując go równocześnie o
  konieczności doręczenia zaświadczenia pracodawcy.
10. W przypadkach, o których mowa w ust. 6 i 7, Zakład Ubezpieczeń Społecznych
  wydaje decyzję o braku prawa do zasiłku.
11. Kopię decyzji, o której mowa w ust. 10, Zakład Ubezpieczeń Społecznych
  przesyła pracodawcy ubezpieczonego, którego ta decyzja dotyczy.
12. Pracodawca może wystąpić do Zakładu Ubezpieczeń Społecznych o
  przeprowadzenie kontroli prawidłowości orzekania o czasowej niezdolności do
  pracy z powodu choroby oraz wystawiania zaświadczeń lekarskich dla celów
  wypłaty wynagrodzenia za czas niezdolności do pracy, o którym mowa w art. 92
  Kodeksu pracy. Zakład informuje pracodawcę o wyniku postępowania.
13. Poniesione przez ubezpieczonego koszty przejazdu na badania kontrolne
  Zakład Ubezpieczeń Społecznych zwraca do wysokości kosztów przejazdu
  najtańszym środkiem komunikacji publicznej.
14. Minister właściwy do spraw zabezpieczenia społecznego, po zasięgnięciu
  opinii Naczelnej Rady Lekarskiej, określi, w drodze rozporządzenia,
  szczegółowe zasady i tryb wystawiania zaświadczeń lekarskich oraz wzory
  zaświadczenia lekarskiego i zaświadczenia lekarskiego wydanego w wyniku
  kontroli lekarza orzecznika Zakładu Ubezpieczeń Społecznych.
15. Minister właściwy do spraw zabezpieczenia społecznego określa, w drodze
  rozporządzenia, inne wymagane dowody stanowiące podstawę przyznania i wypłaty
  zasiłków.
                                   Art. 60.
1. W przypadku stwierdzenia nieprawidłowości wystawiania zaświadczeń
  lekarskich, a w szczególności, gdy zaświadczenie lekarskie zostało
  wystawione:
   1) bez przeprowadzenia bezpośredniego badania ubezpieczonego,
   2) bez udokumentowania rozpoznania stanowiącego podstawę orzeczonej czasowej
     niezdolności do pracy,
 Zakład Ubezpieczeń Społecznych może cofnąć upoważnienie do wystawiania
  zaświadczeń lekarskich na okres nieprzekraczający 12 miesięcy od daty
  uprawomocnienia się decyzji.
2. W przypadku powtarzającego się naruszania zasad określonych w art. 57 i 58
  Zakład Ubezpieczeń Społecznych może cofnąć upoważnienie do wystawiania
  zaświadczeń lekarskich na okres nieprzekraczający 3 miesięcy od daty
  uprawomocnienia się decyzji.
3. Cofnięcie upoważnienia, o którym mowa w ust. 1 i 2, następuje w formie
  decyzji.
4. Od decyzji, o której mowa w ust. 1-3, przysługuje odwołanie do ministra
  właściwego do spraw zabezpieczenia społecznego.
5. Do decyzji, o których mowa w ust. 1-3 i art. 54, stosuje się przepisy
  Kodeksu postępowania administracyjnego.
                                  Rozdział 11
   Postępowanie w sprawach ustalania prawa do zasiłków i zasady ich wypłaty
                                       
                                   Art. 61.
1. Prawo do zasiłków określonych w ustawie i ich wysokość ustalają oraz
  zasiłki te wypłacają:
   1) płatnicy składek na ubezpieczenie chorobowe, którzy zgłaszają do
     ubezpieczenia chorobowego powyżej 20 ubezpieczonych, z zastrzeżeniem pkt 2
     lit. d),
   2) Zakład Ubezpieczeń Społecznych:
     a) ubezpieczonym, których płatnicy składek zgłaszają do ubezpieczenia
       chorobowego nie więcej niż 20 ubezpieczonych,
     b) ubezpieczonym prowadzącym pozarolniczą działalność i osobom z nimi
       współpracującym,
     c) ubezpieczonym będącym duchownymi,
     d) osobom uprawnionym do zasiłków za okres po ustaniu ubezpieczenia.
2. Liczbę ubezpieczonych, o której mowa w ust. 1, ustala się według stanu na
  dzień 30 listopada poprzedniego roku kalendarzowego, a w stosunku do
  płatników składek, którzy na ten dzień nie zgłaszali nikogo do ubezpieczenia
  chorobowego - według stanu na pierwszy miesiąc, w którym dokonali takiego
  zgłoszenia.
3. Jeżeli do wypłaty zasiłku obowiązany jest Zakład Ubezpieczeń Społecznych,
  płatnik składek przedkłada zaświadczenie zawierające zestawienie składników
  wynagrodzenia lub przychodu, stanowiących podstawę wymiaru zasiłku, którego
  wzór określi, w drodze rozporządzenia, minister właściwy do spraw
  zabezpieczenia społecznego.
4. Zakład Ubezpieczeń Społecznych kontynuuje po dniu 31 grudnia podjętą
  wcześniej wypłatę zasiłku, nawet jeżeli od dnia 1 stycznia płatnik składek
  jest zobowiązany, zgodnie z ust. 1, do wypłaty zasiłków.
                                   Art. 62.
1. Zaświadczenie lekarskie ubezpieczony jest obowiązany dostarczyć nie później
  niż w ciągu 7 dni od daty jego otrzymania płatnikowi zasiłków, z
  uwzględnieniem ust. 2.
2. Ubezpieczony, o którym mowa w art. 61 ust. 1 pkt 2 lit. a), obowiązany jest
  dostarczyć zaświadczenie lekarskie w ciągu 7 dni od daty jego otrzymania
  płatnikowi składek, który przekazuje je niezwłocznie do Zakładu Ubezpieczeń
  Społecznych podając datę dostarczenia tego zaświadczenia przez
  ubezpieczonego.
3. Niedopełnienie obowiązku określonego w ust. 1 i 2 powoduje obniżenie o 25%
  wysokości zasiłku przysługującego za okres od 8 dnia orzeczonej niezdolności
  do pracy do dnia dostarczenia zaświadczenia lekarskiego, chyba że
  niedostarczenie zaświadczenia nastąpiło z przyczyn niezależnych od
  ubezpieczonego.
                                   Art. 63.
1. Ubezpieczony może wystąpić do Zakładu Ubezpieczeń Społecznych z wnioskiem o
  ustalenie uprawnień do zasiłku, jeżeli uważa, że zostały naruszone jego
  uprawnienia w tym zakresie.
2. Z wnioskiem o ustalenie uprawnień do zasiłku przysługującego ubezpieczonemu
  może wystąpić do Zakładu Ubezpieczeń Społecznych także płatnik składek na
  ubezpieczenie chorobowe.
3. Środki odwoławcze od decyzji Zakładu Ubezpieczeń Społecznych określają
  odrębne przepisy.
                                   Art. 64.
1. Zasiłki porodowe wypłaca się niezwłocznie po zajściu okoliczności
  uzasadniających wypłatę tych zasiłków; pozostałe zasiłki płatnicy składek, o
  których mowa w art. 61 ust. 1 pkt 1 wypłacają w terminach przyjętych dla
  wypłaty wynagrodzeń lub dochodów, a Zakład Ubezpieczeń Społecznych bieżąco po
  stwierdzeniu uprawnień. Zasiłki te wypłaca się nie później jednak niż w ciągu
  30 dni od daty złożenia dokumentów niezbędnych do stwierdzenia uprawnień do
  zasiłków.
2. Jeżeli płatnik składek nie wypłacił zasiłku w terminie, o którym mowa w
  ust.1, jest on obowiązany do wypłaty odsetek od tego zasiłku w wysokości i na
  zasadach określonych w ustawie o systemie ubezpieczeń społecznych.
                                   Art. 65.
1. Zasiłki wypłaca się osobie, której zasiłki te przysługują, lub osobie przez
  nią upoważnionej albo osobie, do której rąk wypłaca się wynagrodzenie lub
  dochód ubezpieczonego.
2. W razie śmierci ubezpieczonego przed podjęciem należnego mu zasiłku,
  zasiłek wypłaca się osobom uprawnionym do podjęcia wynagrodzenia lub dochodu
  ubezpieczonego.
                                   Art. 66.
1. Wypłatę zasiłku wstrzymuje się, jeżeli prawo do zasiłku ustało albo okaże
  się, że prawo takie w ogóle nie istniało.
2. Jeżeli bezpodstawna wypłata zasiłku nastąpiła z winy ubezpieczonego lub
  wskutek okoliczności, o których mowa w art. 15-17 i 59 ust. 6 i 7, wypłacone
  kwoty podlegają potrąceniu z należnych ubezpieczonemu zasiłków bieżących lub
  ściągnięciu w trybie egzekucji administracyjnej.
3. Decyzja Zakładu Ubezpieczeń Społecznych w sprawie zwrotu bezpodstawnie
  pobranych zasiłków stanowi tytuł wykonawczy w postępowaniu egzekucyjnym w
  administracji.
                                   Art. 67.
1. Roszczenie o wypłatę zasiłku chorobowego, wyrównawczego, macierzyńskiego
  oraz opiekuńczego przedawnia się po upływie 6 miesięcy od ostatniego dnia
  okresu, za który zasiłek przysługuje.
2. Roszczenie o wypłatę zasiłku porodowego przedawnia się po upływie 6
  miesięcy od dnia, w którym powstało prawo do zasiłku.
3. Jeżeli niezgłoszenie roszczenia o wypłatę zasiłku nastąpiło z przyczyn
  niezależnych od osoby uprawnionej, termin 6 miesięcy liczy się od dnia, w
  którym ustała przeszkoda uniemożliwiająca zgłoszenie roszczenia.
4. Jeżeli niewypłacanie zasiłku w całości lub w części było następstwem błędu
  płatnika składek, o którym mowa w art. 61 ust. 1 pkt 1 albo Zakładu
  Ubezpieczeń Społecznych, roszczenie o wypłatę zasiłku przedawnia się po
  upływie 3 lat.
                                   Art. 68.
1. Zakład Ubezpieczeń Społecznych oraz płatnicy składek, o których mowa w art.
  61 ust. 1 pkt 1, są uprawnieni do kontrolowania ubezpieczonych co do
  prawidłowości wykorzystywania zwolnień od pracy zgodnie z ich celem oraz są
  upoważnieni do formalnej kontroli zaświadczeń lekarskich.
 2. Minister właściwy do spraw zabezpieczenia społecznego, po zasięgnięciu
  opinii Naczelnej Rady Lekarskiej, określi, w drodze rozporządzenia,
  szczegółowe zasady i tryb kontroli prawidłowości wykorzystywania zwolnień od
  pracy oraz formalnej kontroli zaświadczeń lekarskich.
                                   Art. 69.
Przepisy art. 61 i 63-68 stosuje się odpowiednio do świadczenia
rehabilitacyjnego.
                                   Art. 70.
1. Jeżeli niezdolność ubezpieczonego do pracy uzasadniająca wypłatę zasiłku
  chorobowego lub świadczenia rehabilitacyjnego została spowodowana przez inną
  osobę w wyniku popełnienia przez nią umyślnego przestępstwa lub wykroczenia,
  Zakład Ubezpieczeń Społecznych albo płatnik składek, o którym mowa w art. 61
  ust. 1 pkt 1 może dochodzić od sprawcy zwrotu wypłaconego zasiłku chorobowego
  lub świadczenia rehabilitacyjnego.
2. Okoliczności, o których mowa w ust. 1, stwierdza się na podstawie
  prawomocnego orzeczenia sądu lub prawomocnego orzeczenia kolegium do spraw
  wykroczeń.
                                  Rozdział 12
                      Zmiany w przepisach obowiązujących
                                       
                                   Art. 71.
W ustawie z dnia 20 lipca 1950 r. o zawodzie felczera (Dz.U. Nr 36, poz. 336, z
1954 r. Nr 57, poz. 284 oraz z 1998 r. Nr 143, poz. 916) po art. 3 dodaje się
art. 3a w brzmieniu:
    "Art. 3a. Starszy felczer albo felczer może wydać ubezpieczonemu
           orzeczenie o czasowej niezdolności do pracy jednorazowo do 7 dni, z
           tym że łącznie orzeczony okres niezdolności do pracy nie może być
           dłuższy niż 14 dni.".
    
                                   Art. 72.
W ustawie z dnia 18 grudnia 1976 r. o ubezpieczeniu społecznym osób
prowadzących działalność gospodarczą oraz ich rodzin (Dz.U. z 1989 r. Nr 46,
poz. 250, z 1990 r. Nr 36, poz. 206, z 1991 r. Nr 104, poz. 450 i Nr 110, poz.
474, z 1995 r. Nr 4, poz. 17, z 1996 r. Nr 100, poz. 461 i Nr 124, poz. 585, z
1997 r. Nr 28, poz. 153 oraz z 1998 r. Nr 106, poz. 668, Nr 137, poz. 887 i Nr
162, poz. 1118) w art. 27 skreśla się wyrazy " , ze zmianami wynikającymi z
art. 28-32".
                                       
                                   Art. 73.
W ustawie z dnia 16 września 1982 r. - Prawo spółdzielcze (Dz.U. z 1995 r. Nr
54, poz. 288 i Nr 133, poz. 654, z 1996 r. Nr 5, poz. 32, Nr 24, poz. 110 i Nr
43, poz. 189 oraz z 1997 r. Nr 32, poz. 183, Nr 111, poz. 723 i Nr 121, poz.
769 i 770) w art. 161 skreśla się § 2.
                                   Art. 74.
W ustawie z dnia 20 czerwca 1985 r. - Prawo o ustroju sądów powszechnych (Dz.U.
z 1994 r. Nr 7, poz. 25, Nr 77, poz. 355, Nr 91, poz. 421 i Nr 105, poz. 509, z
1995 r. Nr 34, poz. 163 i Nr 81, poz. 406, z 1996 r. Nr 77, poz. 367, z 1997 r.
Nr 75, poz. 471, Nr 98, poz. 604, Nr 106, poz. 679, Nr 117, poz. 751, 752 i
753, Nr 121, poz. 769, Nr 124, poz. 782 i Nr 133, poz. 882 oraz z 1998 r. Nr
98, poz. 607, Nr 160, poz. 1064 i Nr 162, poz. 1118 i 1125) w art. 74 § 1
otrzymuje brzmienie:
  "§1. W okresie nieobecności w pracy z powodu choroby sędzia otrzymuje
      wynagrodzenie, nie dłużej jednak niż przez okres roku. W innych
      przypadkach niż choroba, o których mowa w przepisach o świadczeniach
      pieniężnych z ubezpieczenia społecznego w razie choroby i macierzyństwa
      sędziemu przysługuje odpowiednio wynagrodzenie lub świadczenie porodowe
      na zasadach i w wysokości określonych w tych przepisach.".
                                   Art. 75.
W ustawie z dnia 20 czerwca 1985 r. o prokuraturze (Dz.U. z 1994 r. Nr 19, poz.
70 i Nr 105, poz. 509, z 1995 r. Nr 34, poz. 163, z 1996 r. Nr 77, poz. 367, z
1997 r. Nr 90, poz. 557, Nr 98, poz. 604, Nr 106, poz. 679, Nr 117, poz. 752 i
753, Nr 124, poz. 782 i Nr 141, poz. 994 oraz z 1998 r. Nr 98, poz. 607, Nr
155, poz. 1016 i Nr 162, poz. 1123 i 1125) w art. 51 ust. 1 otrzymuje
brzmienie:
  "1. W okresie nieobecności w pracy z powodu choroby prokurator otrzymuje
     wynagrodzenie, nie dłużej jednak niż przez okres roku. W innych
     przypadkach niż choroba, o których mowa w przepisach o świadczeniach
     pieniężnych z ubezpieczenia społecznego w razie choroby i macierzyństwa
     prokuratorowi przysługuje odpowiednio wynagrodzenie lub świadczenie
     porodowe na zasadach i w wysokości określonych w tych przepisach.".
                                       
                                   Art. 76.
W ustawie z dnia 20 grudnia 1990 r. o ubezpieczeniu społecznym rolników (Dz.U.
z 1998 r. Nr 7, poz. 25, Nr 106, poz. 668 i Nr 117, poz. 756) wprowadza się
następujące zmiany:
1) w art. 14:
   a) w ust. 2 wyrazy "za okres niezdolności" zastępuje się wyrazami "za okres
     czasowej niezdolności",
   b) po ust. 2a dodaje się ust. 2b i 2c w brzmieniu:
    "2b. Zasiłek chorobowy przyznaje się i wypłaca na podstawie zaświadczenia
       o czasowej niezdolności do pracy wydanego przez lekarza, lekarza
       stomatologa, felczera i starszego felczera upoważnionego przez Zakład
       na zasadach określonych w przepisach o świadczeniach pieniężnych z
       ubezpieczenia społecznego w razie choroby i macierzyństwa.
     2c. Prezes Kasy zwraca Zakładowi koszty związane z wyprodukowaniem i
       dystrybucją druków zaświadczeń lekarskich o czasowej niezdolności do
       pracy proporcjonalnie do liczby ubezpieczonych.";
2) w art. 46 skreśla się ust. 1.
                                   Art. 77.
W ustawie z dnia 1 grudnia 1994 r. o zasiłkach rodzinnych, pielęgnacyjnych i
wychowawczych (Dz.U. z 1998 r. Nr 102, poz. 651, Nr 106, poz. 668 i Nr 162,
poz. 1118) wprowadza się następujące zmiany:
1) w art. 3 ust. 3 otrzymuje brzmienie:
      "3. Dochody z tytułu prowadzenia pozarolniczej działalności i współpracy
         przy prowadzeniu tej działalności przyjmuje się w wysokości nie
         niższej, niż zadeklarowane przez osoby osiągające te dochody kwoty
         stanowiące podstawę wymiaru składek na ubezpieczenia społeczne, a
         jeżeli z tytułu tej działalności lub współpracy nie istnieje obowiązek
         ubezpieczenia społecznego - kwoty nie niższe od najniższej podstawy
         wymiaru składek obowiązujących osoby ubezpieczone.";
2) rozdział 2a otrzymuje tytuł w brzmieniu:
   "Zasiłki wychowawcze";
3) art. 15a otrzymuje brzmienie:
    "Art.15a. 1. Zasiłek wychowawczy przysługuje uprawnionemu do urlopu
             wychowawczego. Zasady udzielania urlopów wychowawczych określają
             odrębne przepisy.
         2. Zasiłek wychowawczy przysługuje:
             1) do ukończenia urlopu wychowawczego, nie dłużej jednak niż przez
               okres 24 miesięcy kalendarzowych, z zastrzeżeniem pkt 2 i 3,
             2) do ukończenia urlopu wychowawczego, nie dłużej jednak niż przez
               okres 36 miesięcy kalendarzowych, jeżeli uprawniony sprawuje
               osobistą opiekę nad więcej niż jednym dzieckiem urodzonym
               podczas jednego porodu albo samotnie wychowuje dziecko; przepis
               art. 4 ust. 2 stosuje się odpowiednio,
             3) do ukończenia urlopu wychowawczego, nie dłużej jednak niż przez
               okres 72 miesięcy kalendarzowych, jeżeli uprawniony sprawuje
               osobistą opiekę nad dzieckiem, które z powodu stanu zdrowia, a
               w szczególności przewlekłej choroby, kalectwa lub opóźnienia w
               rozwoju umysłowym wymaga osobistej opieki uprawnionego. W takim
               przypadku warunkiem udzielenia uprawnionemu urlopu
               wychowawczego jest przedstawienie orzeczenia lekarskiego o
               stanie zdrowia dziecka uzasadniającym udzielenie tego urlopu.
         3. Prawo do zasiłku wychowawczego ustala się na okres do dnia 31
           maja, a jeżeli zasiłek wypłacany jest dłużej - na kolejne okresy
           roczne od dnia 1 czerwca do 31 maja kolejnego roku
           kalendarzowego.";
4) po art. 15a dodaje się art. 15b-15d w brzmieniu:
    "Art. 15b. 1. Zasiłek wychowawczy przysługuje, jeżeli przeciętny
             miesięczny dochód na osobę w rodzinie uprawnionego nie przekracza
             kwoty stanowiącej 25% przeciętnego miesięcznego wynagrodzenia, o
             którym mowa w art. 2 ust. 1.
         2. Przy ustalaniu dochodu, o którym mowa w ust. 1, uwzględnia się
           przeciętny miesięczny dochód rodziny osiągnięty w poprzednim roku
           kalendarzowym, ustalony według zasad określonych w art. 2 ust. 3
           oraz w art. 3 i 4, z wyłączeniem dochodów osiągniętych przez
           uprawnionego przed uzyskaniem prawa do zasiłku; wyłączenie to nie
           dotyczy emerytury lub renty. W przypadku osiągania dochodów z
           gospodarstwa rolnego, zasiłek wychowawczy przysługuje, jeżeli na
           osobę w rodzinie przypada nie więcej niż 1 ha przeliczeniowy.
           Przepisy art. 5 i 6 stosuje się odpowiednio.
         3. Zasiłek wychowawczy przysługuje, chociaż dochód na osobę w
           rodzinie przekracza kwotę, o której mowa w ust. 1, jeżeli łączna
           kwota tego przekroczenia, przypadająca na wszystkich członków
           rodziny, nie równoważy kwoty zasiłku, pod warunkiem że zasiłek
           wychowawczy przysługiwał w poprzednim okresie zasiłkowym.
      Art. 15c. 1. Zasiłek wychowawczy przysługuje w wysokości 264,90 zł
             miesięcznie.
         2. Osobie uprawnionej, samotnie wychowującej dziecko, zasiłek
           wychowawczy przysługuje w kwocie 421,30 zł miesięcznie.
         2a. Osobie wychowującej trzecie i każde następne dziecko, zasiłek
           wychowawczy przysługuje w kwocie 421,30 zł miesięcznie, od dnia 1
           stycznia 2000 r.
         3. W przypadku przekroczenia dochodu na osobę w rodzinie, o którym
           mowa w art. 15b ust. 3, zasiłek wychowawczy wypłaca się w wysokości
           pomniejszonej o kwotę tego przekroczenia przypadającą na jedną
           osobę.
         4. Przy ustalaniu wysokości zasiłku wychowawczego stosuje się
           odpowiednio przepis art. 13 ust. 3-8.
         5. Zasiłek wychowawczy przysługujący za niepełne miesiące
           kalendarzowe wypłaca się w wysokości 130 zasiłku miesięcznego za
           każdy dzień. Kwotę zasiłku wychowawczego przypadającą do wypłaty
           zaokrągla się według zasad określonych w art. 13 ust. 4.
       Art. 15d. 1. Zasiłek wychowawczy nie przysługuje:
           1) w razie korzystania z urlopu wychowawczego krótszego niż 3
             miesiące,
           2) jeżeli dochód na osobę w rodzinie jest wyższy od kwoty
             stanowiącej 25% przeciętnego miesięcznego wynagrodzenia, o którym
             mowa w art. 2 ust. 1, z zastrzeżeniem art. 15c ust. 3,
           3) w razie umieszczenia dziecka w żłobku lub w przedszkolu, w
             zakładzie specjalnym, w domu dziecka lub w innej placówce
             opiekuńczo-wychowawczej, a także w innych przypadkach zaprzestania
             sprawowania osobistej opieki nad dzieckiem, z wyjątkiem czasowego
             pobytu matki lub dziecka, w okresie do 6 miesięcy, w szpitalu lub
             w sanatorium,
           4) w razie podjęcia w okresie urlopu wychowawczego pracy w ramach
             stosunku pracy lub na innej podstawie albo działalności
             zarobkowej, a także w razie pobierania emerytury lub renty z
             tytułu niezdolności do pracy, jeżeli łączny dochód z tych tytułów
             przekracza miesięcznie kwotę stanowiącą 60% przeciętnego
             miesięcznego wynagrodzenia w poprzednim roku kalendarzowym.
         2. Uprawniony pobierający zasiłek wychowawczy jest obowiązany
           zawiadomić płatnika zasiłku wychowawczego, o okolicznościach, o
           których mowa w ust. 1 pkt 3 i 4.";
5) tytuł rozdziału 3 otrzymuje brzmienie: "Postępowanie w sprawach
  przyznawania i wypłacania zasiłków rodzinnych, pielęgnacyjnych i
  wychowawczych";
6) w art. 16 po ust. 2 dodaje się ust. 2a w brzmieniu:
    "2a. Ustalenie uprawnień do zasiłku wychowawczego i jego wysokości na każdy
      okres roczny, a także wypłata zasiłku następuje na wniosek
      uprawnionego.";
7) art. 17 otrzymuje brzmienie:
      "Art. 17. 1. Uprawnienie do zasiłku rodzinnego i wychowawczego ustala się
             na podstawie:
           1) oświadczenia o dochodach rodziny osoby ubiegającej się o
             przyznanie zasiłku,
           2) innych oświadczeń i dowodów niezbędnych do ustalenia prawa do
             zasiłku.
         2. Minister właściwy do spraw zabezpieczenia społecznego określi, w
           drodze rozporządzenia, wzory wniosku o ustalenie uprawnień do
           zasiłku rodzinnego, pielęgnacyjnego i wychowawczego, wzory
           oświadczeń o dochodach rodziny, wzory innych oświadczeń oraz inne
           dowody niezbędne do ustalenia prawa do zasiłku rodzinnego,
           pielęgnacyjnego i wychowawczego, o których mowa w ust. 1 pkt 2.";
8) w art. 20 w ust. 1 skreśla się pkt 6;
9) po art. 20 dodaje się art. 20a w brzmieniu:
    "Art. 20a. Zasiłek wychowawczy wypłaca pracodawca, który udzielił
           uprawnionemu urlopu wychowawczego, a jeżeli pracodawca nie jest
           zobowiązany do wypłacania zasiłków z ubezpieczenia społecznego w
           razie choroby i macierzyństwa - właściwa terenowo jednostka
           organizacyjna Zakładu Ubezpieczeń Społecznych.";
10) art. 22 otrzymuje brzmienie:
     "Art. 22. Uprawniony pobierający zasiłek rodzinny, pielęgnacyjny lub
            wychowawczy jest obowiązany zawiadamiać o wszelkich zmianach
            mających wpływ na uprawnienia do zasiłków rodzinnego,
            pielęgnacyjnego lub wychowawczego oraz na żądanie wypłacającego
            zasiłek przedstawić dowody, o których mowa w art. 17 ust. 1 i w
            art. 18.";
11) w art. 23 wyrazy "zasiłki rodzinne i pielęgnacyjne" zastępuje się wyrazami
  "zasiłki rodzinne, pielęgnacyjne i wychowawcze";
12) w art. 24:
   a) w ust. 1 wyrazy "zasiłek rodzinny lub pielęgnacyjny" zastępuje się
     wyrazami "zasiłek rodzinny, pielęgnacyjny lub wychowawczy",
   b) w ust. 2 wyrazy "zasiłku rodzinnego oraz pielęgnacyjnego" zastępuje się
     wyrazami "zasiłku rodzinnego, pielęgnacyjnego oraz wychowawczego";
13) w art. 24a po wyrazach "zasiłków rodzinnych" dodaje się wyrazy "i
  wychowawczych";
14) po art. 26 dodaje się art. 26a w brzmieniu:
     "Art. 26a. Przepisy art. 26 ust. 1-5, ust. 6 pkt 2 oraz ust. 7 i 8,
            stosuje się odpowiednio do zasiłku wychowawczego.";
15) art. 27 otrzymuje brzmienie:
      "Art. 27. 1. Zasiłki rodzinne, pielęgnacyjne i wychowawcze za dany
             miesiąc kalendarzowy wypłaca się najpóźniej do 15 dnia następnego
             miesiąca, z zastrzeżeniem ust. 2 i 3.
         2. W przypadku nabycia prawa do zasiłków po raz pierwszy lub
           ponownego ustalenia uprawnień, zasiłki rodzinne, pielęgnacyjne i
           wychowawcze wypłaca się nie później niż w terminie wypłaty zasiłków
           należnych za miesiąc następujący po miesiącu, w którym
           przedstawione zostały dowody niezbędne do wypłaty tych zasiłków.
         3. Zasiłki rodzinne i pielęgnacyjne przy emeryturach i rentach
           wypłaca się w terminach przyjętych dla wypłaty emerytury lub
           renty." ;
16) w art. 28:
   a) ust. 1 otrzymuje brzmienie:
     "1. Zasiłek rodzinny, pielęgnacyjny i wychowawczy wypłaca się poczynając
       od miesiąca, w którym powstało prawo do zasiłku, jednak za okres nie
       dłuższy niż jeden miesiąc wstecz od miesiąca, w którym zgłoszono
       wniosek.",
   b) w ust. 2 wyrazy "zasiłku rodzinnego lub pielęgnacyjnego" zastępuje się
     wyrazami "zasiłku rodzinnego, pielęgnacyjnego lub wychowawczego";
17) po art. 30 dodaje się art. 30a w brzmieniu:
       "Art. 30a. Uprawnionemu wypłaca się tylko jeden zasiłek wychowawczy.";
18) w art. 31 wyrazy "zasiłku rodzinnego lub zasiłku pielęgnacyjnego" zastępuje
  się wyrazami "zasiłku rodzinnego, pielęgnacyjnego lub wychowawczego";
19) w art. 32 dodaje się ust. 3 w brzmieniu:
   "3. Obowiązki określone w ust. 1 dotyczą odpowiednio pracodawców
      wypłacających zasiłki wychowawcze.";
20) art. 33 otrzymuje brzmienie:
       "Art. 33. Zakład Ubezpieczeń Społecznych kontroluje prawidłowość wypłat:
            1) zasiłków rodzinnych i pielęgnacyjnych przez pracodawców i
              powiatowe urzędy pracy,
            2) zasiłków wychowawczych przez pracodawców.";
21) w art. 34 wyrazy "rodzinnych i pielęgnacyjnych" zastępuje się wyrazami
  "rodzinnych, pielęgnacyjnych i wychowawczych";
22) w art. 35 ust. 1 otrzymuje brzmienie:
     "1. Zasiłki rodzinne, pielęgnacyjne i wychowawcze są finansowane z budżetu
       państwa.".
   
                                   Art. 78.
W ustawie z dnia 14 grudnia 1994 r. o zatrudnieniu i przeciwdziałaniu
bezrobociu (Dz.U. z 1997 r. Nr 25, poz. 128, Nr 28, poz. 153, Nr 41, poz. 255,
Nr 63, poz. 403, Nr 93, poz. 569, Nr 107, poz. 692, Nr 121, poz. 770 i Nr 123,
poz. 776 oraz z 1998 r. Nr 66, poz. 431, Nr 106, poz. 668, Nr 108, poz. 684, Nr
137, poz. 887 i Nr 162, poz. 1112, 1118 i 1126) wprowadza się następujące
zmiany:
1) w art. 2 w ust. 1 w pkt 2 lit. e) wyrazy "2,6 ha" zastępuje się wyrazami
  "2,0 ha przeliczeniowych";
2) w art. 6 w ust. 2 w pkt 3 po wyrazach "świadczenia przedemerytalnego"
  dodaje się wyrazy " ,innych nienależnie pobranych świadczeń finansowanych z
  Funduszu Pracy,";
3) w art. 57 w ust. 1 pkt 30 otrzymuje brzmienie:
   "30) zasiłków porodowych wypłaconych bezrobotnym oraz zasiłków porodowych i
       pogrzebowych wypłaconych osobom pobierającym zasiłki przedemerytalne lub
       świadczenia przedemerytalne".
   
                                   Art. 79.
W ustawie z dnia 5 grudnia 1996 r. o zawodzie lekarza (Dz.U. z 1997 r. Nr 28,
poz. 152, Nr 88, poz. 554 oraz z 1998 r. Nr 106, poz. 668 i Nr 162, poz. 1115)
w art. 50 po ust. 5b dodaje się ust. 5c w brzmieniu:
     "5c. Do lekarzy orzeczników Zakładu Ubezpieczeń Społecznych i lekarzy
        rzeczoznawców Kasy Rolniczego Ubezpieczenia Społecznego nie stosuje
        się przepisów ust. 1 pkt 3 i art. 54.".
   
                                   Art. 80.
W ustawie z dnia 13 października 1998 r. o systemie ubezpieczeń społecznych
(Dz.U. Nr 137, poz. 887, Nr 162, poz. 1118 i 1126 oraz z 1999 r. Nr 26, poz.
228) w art. 20:
- w ust. 1 po wyrazach "ust. 2" dodaje się wyrazy "i ust. 3";
- po ust. 2 dodaje się ust. 3 w brzmieniu:
     "3. Podstawa wymiaru składek na ubezpieczenie chorobowe osób, które
       ubezpieczeniu chorobowemu podlegają dobrowolnie, nie może przekraczać
       miesięcznie 250% przeciętnego miesięcznego wynagrodzenia w poprzednim
       kwartale. Kwotę tę ustala się miesięcznie poczynając od trzeciego
       miesiąca kwartału kalendarzowego na okres 3 miesięcy na podstawie
       przeciętnego wynagrodzenia z poprzedniego kwartału, ogłaszanego dla
       celów emerytalnych.".
   
                                  Rozdział 13
                        Przepisy przejściowe i końcowe
                                       
                                   Art. 81.
1. Zasiłki chorobowe, do których prawo powstało przed dniem wejścia w życie
  ustawy, wypłaca się w wysokości, na zasadach i w trybie określonych w
  przepisach dotychczasowych, za cały okres nieprzerwanej niezdolności do
  pracy.
2. Przepis ust. 1 stosuje się do świadczenia rehabilitacyjnego, zasiłku
  wyrównawczego, zasiłku macierzyńskiego i zasiłku opiekuńczego.
3. Wysokość świadczenia rehabilitacyjnego, przyznanego po zakończeniu
  pobierania zasiłku chorobowego ustalonego według przepisów dotychczasowych,
  ustala się z uwzględnieniem podstawy wymiaru zasiłku chorobowego ustalonej
  według dotychczasowych zasad.
                                   Art. 82.
Do okresu ubezpieczenia chorobowego, o którym mowa w art. 4, wlicza się okresy
ubezpieczenia społecznego, uprawniającego do świadczeń pieniężnych w razie
choroby i macierzyństwa, przed wejściem w życie ustawy, jeżeli przerwa między
tymi okresami albo między nimi i ubezpieczeniem chorobowym nie przekracza 30
dni.
                                   Art. 83.
1. Podstawę ustalania prawa do zasiłków mogą stanowić również zaświadczenia
  lekarskie, określone w przepisach dotychczasowych, wydawane do dnia 30
  września 1999 r. przez lekarzy nie mających upoważnienia Zakładu Ubezpieczeń
  Społecznych do wydawania orzeczeń, zgodnie z art. 53 ust. 1, z uwzględnieniem
  ust. 2.
2. Na oryginale zaświadczenia lekarskiego, o którym mowa w ust. 1, w miejsce
  numeru statystycznego choroby podaje się informacje określone w art. 57.
3. Przepisy ust. 1 i 2, stosuje się odpowiednio do wynagrodzenia za czas
  niezdolności do pracy, o którym mowa w art. 92 Kodeksu pracy.
                                   Art. 84.
1. Do czasu wydania ustawy, o której mowa w art. 1 ust. 2, prawo do zasiłku
  chorobowego za okres niezdolności do pracy powstałej wskutek wypadku przy
  pracy albo choroby zawodowej przysługuje na zasadach określonych niniejszą
  ustawą, z uwzględnieniem ust. 2-4.
2. Prawo do zasiłku chorobowego przysługuje od pierwszego dnia ubezpieczenia
  chorobowego.
3. Miesięczny zasiłek chorobowy wynosi 100% podstawy wymiaru zasiłku.
4. Zasady uznawania zdarzenia za wypadek przy pracy oraz choroby za chorobę
  zawodową określają odrębne przepisy.
5. Wydatki na zasiłki chorobowe są finansowane ze środków funduszu wypadkowego
  tworzonego na zasadach określonych w przepisach ustawy, o której mowa w art.
  1 ust. 1.
6. Przepisy ust. 1 i 3-5 stosuje się odpowiednio do świadczenia
  rehabilitacyjnego za okres niezdolności do pracy powstałej wskutek wypadku
  przy pracy albo choroby zawodowej.
                                       
                                   Art. 85.
1. Tracą moc:
   1) ustawa z dnia 17 grudnia 1974 r. o świadczeniach pieniężnych z
     ubezpieczenia społecznego w razie choroby i macierzyństwa (Dz.U. z 1983 r.
     Nr 30, poz. 143, z 1985 r. Nr 4, poz. 15, z 1986 r. Nr 42, poz. 202, z
     1989 r. Nr 4, poz. 21 i Nr 35, poz. 192, z 1991 r. Nr 104, poz. 450, Nr
     106, poz. 457 i Nr 110, poz. 474, z 1995 r. Nr 16, poz. 77 oraz z 1998 r.
     Nr 162, poz. 1118),
   2) art. 6 ust. 1 pkt 2 i 8, ust. 2 pkt 1 i 2 i ust. 5, art. 7, art. 9-11
     oraz art. 36-38 ustawy z dnia 19 grudnia 1975 r. o ubezpieczeniu
     społecznym osób wykonujących pracę na podstawie umowy agencyjnej lub umowy
     zlecenia (Dz.U. z 1995 r. Nr 65, poz. 333 i Nr 128, poz. 617, z 1996 r. Nr
     100, poz. 461, z 1997 r. Nr 28, poz. 153 oraz z 1998 r. Nr 137, poz. 887 i
     Nr 162, poz. 1118),
   3) art. 3 ust. 1 pkt 2 i 10, ust. 2 pkt 1 i 2, art. 4 oraz art. 6-10 dekretu
     z dnia 4 marca 1976 r. o ubezpieczeniu społecznym członków rolniczych
     spółdzielni produkcyjnych i spółdzielni kółek rolniczych oraz ich rodzin
     (Dz.U. z 1983 r. Nr 27, poz. 135, z 1989 r. Nr 35, poz. 190, z 1990 r. Nr
     36, poz. 206, z 1991 r. Nr 104, poz. 450, z 1995 r. Nr 4, poz. 17, z 1996
     r. Nr 100, poz. 461, z 1997 r. Nr 28, poz. 153 oraz z 1998 r. Nr 162, poz.
     1118),
   4) art. 5 pkt 2 i 8, art. 7, 13-14, art. 15 ust. 1 oraz art. 30 ustawy z
     dnia 18 grudnia 1976 r. o ubezpieczeniu społecznym osób prowadzących
     działalność gospodarczą oraz ich rodzin (Dz.U. z 1989 r. Nr 46, poz. 250,
     z 1990 r. Nr 36, poz. 206, z 1991 r. Nr 104, poz. 450 i Nr 110, poz. 474,
     z 1995 r. Nr 4, poz. 17, z 1996 r. Nr 100, poz. 461 i Nr 124, poz. 585, z
     1997 r. Nr 28, poz. 153, z 1998 r. Nr 106, poz. 668, Nr 137, poz. 887 i Nr
     162, poz. 1118),
   5) art. 7 ust. 1 pkt 2, ust. 2 pkt 2 i ust. 3, art. 9, art. 18-20 oraz art.
     23 ustawy z dnia 17 maja 1989 r. o ubezpieczeniu społecznym duchownych
     (Dz.U. Nr 29, poz. 156, z 1990 r. Nr 36, poz. 206, z 1991 r. Nr 104, poz.
     450, z 1995 r. Nr 4, poz. 17, z 1996 r. Nr 100, poz. 461, z 1997 r. Nr 28,
     poz. 153 oraz z 1998 r. Nr 137, poz. 887 i Nr 162, poz. 1118).
2. Do czasu wydania przepisów wykonawczych przewidzianych w ustawie pozostają
  w mocy przepisy aktów wykonawczych wydane na podstawie ustawy wymienionej w
  ust. 1 pkt 1, jeżeli nie są sprzeczne z przepisami niniejszej ustawy.
                                   Art. 86.
Ustawa wchodzi w życie z dniem 1 września 1999 r., z tym że:
1) art. 54, 56, 59, 79 i 83 wchodzą w życie po upływie 14 dni od dnia
  ogłoszenia,
2) art. 80 wchodzi w życie z dniem 1 listopada 1999 r.
