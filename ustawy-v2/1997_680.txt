



Dz.U. z 1995 r. Nr 96, poz. 478
                                    
                                   
 
                                USTAWA
                        z dnia 8 czerwca 1995 r.
                                    
           o zmianie ustawy o działalności ubezpieczeniowej,
         o zmianie rozporządzenia Prezydenta Rzeczypospolitej Kodeks
handlowy oraz o zmianie ustawy o podatku
                      dochodowym od osób prawnych
                                    
                                    
                                Art. 1.
W ustawie z dnia 28 lipca 1990 r. o działalności ubezpieczeniowej (Dz.U. Nr 
59, poz. 344, z 1993 r. Nr 5, poz. 21 i Nr 44, poz. 201 oraz z 1994 r. Nr 4, poz. 
17 i Nr 121, poz 591) wprowadza się następujące zmiany:
 1) art. 2 otrzymuje brzmienie:
    "Art. 2. 1. Działalność ubezpieczeniowa bezpośrednia i reasekuracyjna
                zwana dalej "działalnością ubezpieczeniową" może
                być prowadzona wyłącznie za zezwoleniem Ministra
                Finansów.
              2. Działalność, o której mowa w ust. 1, prowadzi zakład 
                ubezpieczeń i reasekuracji albo zakład ubezpieczeń lub 
                zakład reasekuracji, zwany dalej "zakładem ubezpieczeń".";
 
 2) w art. 3 w ust. 1 wyraz "lub" zastępuje się wyrazem "i";
 
 3) w art. 4 w pkt 4 skreśla się wyraz "dotychczas";
 
 4) art. 6 otrzymuje brzmienie:
    "Art. 6. 1. Ogólne warunki ubezpieczeń, z wyjątkiem ubezpieczeń 
                wymienionych w art. 4, oraz taryfy i wysokość stawek 
                ubezpieczeniowych ustala zakład ubezpieczeń.
              2. Ogólne warunki ubezpieczenia określają w szczególności 
                przedmiot i zakres ubezpieczenia, sposób zawierania 
                umowy ubezpieczenia, zakres i czas trwania odpowiedzialności
                zakładu ubezpieczeń, prawa i obowiązki stron 
                umowy, sposób ustalania wysokości szkody oraz wypłaty 
                odszkodowań lub świadczeń.
              3. W ogólnych warunkach ubezpieczenia należy zastrzec 
                możliwość odstąpienia od umowy ubezpieczenia przez 
                ubezpieczającego w okresie 30 dni dla osób fizycznych i 
                7 dni dla osób prawnych od daty zawarcia umowy, jeżeli 
                umowa jest zawarta na okres dłuższy niż 6 miesięcy; odstąpienie
                od umowy nie zwalnia ubezpieczającego z 
                obowiązku opłacenia składki za okres, w jakim zakład 
                ubezpieczeń udzielał ochrony ubezpieczeniowej.
              4. Zastrzeżony w umowie ubezpieczenia okres, w którym 
                wypowiedzenie umowy nie jest możliwe, nie może być 
                dłuższy niż dwa lata.
              5. Przy zawieraniu umowy ubezpieczenia zakład ubezpieczeń
                ma obowiązek doręczyć, bez wezwania, stronie 
                ubezpieczającej tekst ogólnych warunków ubezpieczenia 
                podpisany przez co najmniej dwóch członków zarządu.";
 
 5) art. 7 otrzymuje brzmienie:
    "Art. 7. 1. Umowa ubezpieczenia może regulować prawa i obowiązki 
                stron w sposób odbiegający od ogólnych warunków
                ubezpieczenia.
              2. Zakład ubezpieczeń jest obowiązany do przedstawienia 
                ubezpieczającemu różnicy między postanowieniami 
                umowy, o której mowa w ust. 1, a ogólnymi warunkami 
                ubezpieczenia stosowanymi przez zakład ubezpieczeń.";
 
 6) po art. 7 dodaje się art. 7a w brzmieniu:
   "Art. 7a. 1. Spory wynikające z umów ubezpieczenia rozpatrują sądy
                właściwe dla siedziby osoby ubezpieczonej lub uprawnionej
                do odszkodowania, jeżeli umowa ubezpieczenia albo
                ogólne warunki ubezpieczenia nie stanowią inaczej.
              2. Przepis ust. 1 nie dotyczy osób zagranicznych.";
 
 7) w art. 8:
   a) ust. 5 otrzymuje brzmienie:
      "5. W razie zaistnienia szkody objętej ubezpieczeniem, o którym mowa
         w art. 4 pkt 1 i 3, w przypadkach określonych w art. 51 ust. 2, 
         uprawniony do odszkodowania może dochodzić roszczeń od 
         Ubezpieczeniowego Funduszu Gwarancyjnego.",
   b) po ust. 5 dodaje się ust. 6 w brzmieniu:
      "6. Po wniesieniu pozwu, w przypadkach określonych w art. 51 ust. 2 
         przeciwko innym stronom niż Ubezpieczeniowy Fundusz Gwarancyjny,
         sąd zawiadamia Ubezpieczeniowy Fundusz Gwarancyjny o 
         toczącym się postępowaniu. Po otrzymaniu zawiadomienia Fundusz
         może wstąpić do procesu w charakterze interwenienta ubocznego.";
 
 8) po art. 8 dodaje się art. 8a w brzmieniu:
   "Art. 8a. Sądy, organy prokuratury, policji oraz inne organy i instytucje
             ustalające okoliczności wypadków i zdarzeń mają obowiązek,
             na wniosek zakładu ubezpieczeń lub Ubezpieczeniowego Funduszu
             Gwarancyjnego, udzielać informacji oraz udostępniać materiały
             niezbędne do ustalenia okoliczności tych wypadków i zdarzeń
             oraz do określenia wysokości odszkodowania lub świadczenia.";
 
 9) art. 9 otrzymuje brzmienie:
    "Art. 9. 1. Zakład ubezpieczeń nie może udzielać informacji dotyczących
                poszczególnych umów ubezpieczenia.
              2. Zakaz, o którym mowa w ust. 1, nie dotyczy informacji 
                udzielanych na żądanie:
                  1) sądu, prokuratora, organu nadzoru ubezpieczeniowego
                    lub osoby trzeciej, na rzecz której została 
                    zawarta umowa ubezpieczenia,
                  2) Ubezpieczeniowego Funduszu Gwarancyjnego o 
                    treści umów ubezpieczenia, w zakresie wykonywania
                    przez Fundusz zadań określonych ustawą,
                  3) Najwyższej Izby Kontroli o treści umów ubezpieczenia
                    zawartych przez jednostki objęte kontrolą, 
                    jeżeli kontrola ta stwierdziła niekompletność lub 
                    nierzetelność dokumentów finansowych dotyczących
                    zawartych umów ubezpieczenia,
                  4) Narodowego Banku Polskiego, w związku ze sprawowaną
                    kontrolą dewizową oraz banków upoważnionych
                    do wykonywania czynności obrotu dewizowego
                    w zakresie dotyczącym istnienia wymaganego
                    zobowiązania stanowiącego podstawę do 
                    przekazania za granicę waluty obcej,
                  5) Generalnego Inspektora Kontroli Skarbowej, w 
                    związku z toczącą się sprawą:
                    a) karną lub karno-skarbową przeciwko będącej 
                      osobą fizyczną stronie umowy ubezpieczenia,
                    b) karną lub karno-skarbową o przestępstwo popełnione
                      przy wykonywaniu czynności związanych z
                      działalnością osoby prawnej lub jednostki 
                      organizacyjnej nie mającej osobowości prawnej, 
                      będącej stroną umowy ubezpieczenia.";
10) w art. 10 dotychczasową treść oznacza się jako ust. 1 i dodaje ust. 2 w 
   brzmieniu:
      "2. Zakład ubezpieczeń nie może prowadzić jednocześnie działalności 
         w dziale ubezpieczeń na życie i w dziale pozostałych ubezpieczeń 
         osobowych oraz ubezpieczeń majątkowych.";
11) art. 11 otrzymuje brzmienie:
   "Art. 11. Zakład ubezpieczeń może prowadzić działalność ubezpieczeniową
             wyłącznie w formie spółki akcyjnej lub towarzystwa 
             ubezpieczeń wzajemnych.";
12) w art. 11a po ust. 3 dodaje się ust. 4 w brzmieniu:
      "4. W celu ustalenia akcjonariuszy, o których mowa w ust. 3, Krajowy 
         Depozyt Papierów Wartościowych i podmioty prowadzące przedsiębiorstwa
         maklerskie, rejestrujące stan posiadania akcji spółki, 
         mają obowiązek w terminie 30 dni, na żądanie spółki i jej koszt, 
         przekazać spółce informację dotyczącą stanu posiadania akcji spółki
         przez poszczególnych akcjonariuszy.";
13) po art. 11a dodaje się art. 11b-11e w brzmieniu:
  "Art. 11b. 1. Kapitał akcyjny spółki nie może być niższy niż najwyższa
                minimalna wysokość kapitału gwarancyjnego wymaganego
                dla grup ubezpieczeń, w których zakład ubezpieczeń
                prowadzi działalność.
              2. Kapitał akcyjny, o którym mowa w ust. 1, wnoszony jest 
                w gotówce i opłacony w całości przed zarejestrowaniem 
                spółki.
   Art. 11c. Statut spółki akcyjnej i jego zmiany podlegają, przed 
             zarejestrowaniem, zatwierdzeniu przez Ministra Finansów.
   Art. 11d. 1. Nabywca akcji lub praw z akcji jest obowiązany:
                  1) powiadomić Ministra Finansów, w ciągu 7 dni od 
                    dnia nabycia, o nabyciu akcji zakładu ubezpieczeń 
                    w ilości zapewniającej przekroczenie 10 % głosów 
                    na walnym zgromadzeniu,
                  2) uzyskać zgodę Ministra Finansów na nabycie akcji 
                    lub praw z akcji zakładu ubezpieczeń zapewniających
                    przekroczenie odpowiednio 25%, 33%, 50%, 
                    66%, 75% głosów na walnym zgromadzeniu.
              2. Minister  Finansów  obowiązany  jest wydać decyzję w 
                terminie 30 dni od chwili złożenia przez nabywcę wniosku
                o zgodę na nabycie akcji, o których mowa w ust. 1 
                pkt 2.
              3. Minister Finansów może odmówić zgody, o której mowa 
                w ust. 1 pkt 2 na nabycie akcji lub praw z akcji zakładu 
                ubezpieczeń, w tym przez podmiot określony w ust. 4, 
                jeżeli:
                  1) nabywca nie daje rękojmi prowadzenia spraw zakładu
                    ubezpieczeń w sposób należycie zabezpieczający
                    interesy ubezpieczonych,
                  2) środki przeznaczone na nabycie akcji pochodzą z 
                    kredytu lub pożyczki albo są w jakikolwiek inny 
                    sposób obciążone,
                  3) zagraża to ważnym interesom gospodarczym państwa.
              4. Nabycie lub posiadanie akcji lub praw z akcji zakładu 
                ubezpieczeń przez podmiot zależny uważa się za nabycie
                lub posiadanie przez podmiot dominujący, w rozumieniu
                przepisów o publicznym obrocie papierami wartościowymi
                i funduszach powierniczych.
              5. Minister Finansów przedstawia Sejmowi w terminie do 
                końca I kwartału następnego roku informację o decyzjach
                wydanych w trybie ust. 2 i 3 w roku poprzedzającym.
              6. Każdy, kto nabył akcje lub prawa z akcji z naruszeniem 
                postanowień ust. 1, nie może wykonywać prawa głosu z 
                tych akcji.
              7. Uchwała walnego zgromadzenia podjęta z naruszeniem 
                ust. 6 jest nieważna.
              8. Przepisy artykułu nie naruszają przepisów o publicznym 
                obrocie papierami wartościowymi i funduszach powierniczych.
   Art. 11e. Do spółki akcyjnej prowadzącej działalność ubezpieczeniową
             w zakresie nie uregulowanym w ustawie, stosuje się odpowiednio
             przepisy Kodeksu handlowego.";
14) w art. 12
   a) ust. 1 otrzymuje brzmienie:
      "1. Zakład ubezpieczeń, który ubezpiecza swoich członków na zasadzie
         wzajemności, jest towarzystwem ubezpieczeń wzajemnych, 
         zwanym dalej "towarzystwem".",
   b) ust. 3 otrzymuje brzmienie:
      "3. Rejestr towarzystw prowadzi Sąd Rejonowy dla miasta stołecznego 
         Warszawy.";
15) art. 13 otrzymuje brzmienie:
   "Art. 13. Statut towarzystwa i jego zmiany podlegają, przed
             zarejestrowaniem, zatwierdzeniu przez Ministra Finansów.";
16) art. 14 otrzymuje brzmienie:
   "Art. 14. Statut towarzystwa określa w szczególności:
                  1) nazwę i siedzibę, przy czym w nazwie muszą być 
                    zawarte wyrazy "towarzystwo ubezpieczeń wzajemnych",
                  2) terytorialny zasięg działalności,
                  3) organizację władz zarządzających oraz władz nadzorczych,
                  4) zakres przedmiotowy z określeniem działu, grup i 
                    rodzajów ubezpieczeń oraz zakres działalności reasekuracyjnej,
                  5) wysokość kapitału zakładowego,
                  6) zasady wykorzystania nadwyżki bilansowej oraz 
                    sposób pokrycia strat.";
17) art. 15 otrzymuje brzmienie:
   "Art. 15. 1. W towarzystwie mogą być tworzone związki wzajemności 
                członkowskiej, jeżeli statut tak stanowi.
              2. Związki wzajemności członkowskiej mogą być prowadzone
                na podstawie ogólnych warunków ubezpieczenia.";
18) art. 16 otrzymuje brzmienie:
   "Art. 16. 1. W statucie towarzystwa należy określić zasady uzyskania
                i utraty członkostwa oraz jego rodzaje.
              2. Jeżeli statut nie stanowi inaczej, uzyskanie członkostwa 
                musi być związane z zawarciem umowy ubezpieczenia a 
                jego utrata z wygaśnięciem stosunku ubezpieczenia.
              3. Statut może przewidywać, że towarzystwo będzie ubezpieczało
                także osoby nie będące członkami towarzystwa, 
                pod warunkiem, że osoby te będą płacić składki stałe. 
                Składki zebrane od osób ubezpieczonych nie będących 
                członkami towarzystwa nie mogą stanowić więcej niż 
                10% składki zebranej przez towarzystwo.";
19) w art. 17 skreśla się ust. 1;
20) po art. 17 dodaje się art. 17a w brzmieniu:
  "Art. 17a. 1. Kapitał zakładowy nie może być niższy niż najwyższa 
                minimalna wysokość kapitału gwarancyjnego wymaganego 
                dla grup ubezpieczeń, w których towarzystwo prowadzi 
                działalność.
              2. Kapitał zakładowy opłaca się w całości gotówką w terminie
                30 dni od dnia zarejestrowania towarzystwa. Jeżeli 
                kapitał zakładowy podzielony jest na udziały, udziałowcom
                wydaje się imienne kwity udziałowe.
              3. Statut towarzystwa może przewidywać spłacanie kapitału 
                zakładowego tylko z nadwyżek rocznych i w miarę tworzenia
                kapitału zapasowego lub nie spłacanie kapitału 
                określonym osobom.
              4. Spłata kapitału zakładowego w razie likwidacji lub upadłości
                towarzystwa dopuszczalna jest dopiero po spłaceniu
                wszelkich zobowiązań. Na spłatę kapitału zakładowego
                nie można pobierać dopłat.
              5. Osoby, które wniosły kapitał zakładowy, mogą brać 
                udział we władzach towarzystwa w zakresie określonym 
                w statucie, do czasu spłacenia kapitału.";
21) skreśla się art. 18 i 19;
22) art. 20 otrzymuje brzmienie:
   "Art. 20. 1. Najwyższą władzą towarzystwa jest walne zgromadzenie 
                jego członków. W sprawach nie zastrzeżonych w statucie
                do właściwości innych władz towarzystwa, podejmowanie
                uchwał należy do walnego zgromadzenia członków 
                towarzystwa.
              2. Statut może przewidywać, że w skład walnego zgromadzenia
                wchodzą, zamiast członków towarzystwa, ich 
                przedstawiciele. W takich przypadkach statut określa zasady
                wyboru i odwoływania przedstawicieli oraz czas 
                trwania ich kadencji.
              3. Warunki uczestniczenia członków lub ich przedstawicieli 
                na walnym zgromadzeniu oraz zasady jego zwoływania, 
                określa statut.";
23) po art. 23 dodaje się art. 23a w brzmieniu:
  "Art. 23a. Do towarzystwa stosuje się odpowiednio przepisy art. 308,
             482-484 Kodeksu handlowego.";
24) w art. 24 w ust. 2 po wyrazie "redakcyjnym" stawia się kropkę i skreśla pozostałe
   wyrazy;
25) w art. 27:
   a) w ust. 3 po wyrazach "art. 17 ust. 2" dodaje się wyrazy "i 17a",
   b) po ust. 3 dodaje się ust. 4 i 5 w brzmieniu:
      "4. Małe towarzystwa nie mogą prowadzić działalności w zakresie reasekuracji
         czynnej.
       5. W zakresie ubezpieczeń obowiązkowych, małe towarzystwa, mogą 
         prowadzić tylko ubezpieczenia, o których mowa w art. 4 pkt 2.";
26) art. 30 otrzymuje brzmienie:
   "Art. 30. 1. Minister Finansów, po wyrażeniu opinii przez organ nadzoru,
                wydaje na wniosek zainteresowanego zezwolenie 
                na prowadzenie działalności ubezpieczeniowej.
              2. Wniosek, o którym mowa w ust. 1, zawiera:
                  1) nazwę, siedzibę, obszar i rzeczowy zakres działania 
                    zakładu ubezpieczeń,
                  2) określenie wysokości kapitału akcyjnego albo kapitału
                    zakładowego,
                  3) określenie założycieli zakładu ubezpieczeń,
                  4) formę organizacyjną działalności,
                  5) określenie wysokości funduszu organizacyjnego 
                    przeznaczonego na utworzenie administracji zakładu
                    ubezpieczeń i zorganizowanie sieci przedstawicielstw,
                  6) imiona i nazwiska osób przewidzianych na członków
                    zarządu i rady nadzorczej oraz osoby wykonującej
                    czynności w dziedzinie matematyki ubezpieczeniowej,
                    finansowej i statystyki (aktuariusza), jeżeli
                    obowiązek wykonywania przez tę osobę przypisanych
                    jej czynności wynika z ustawy.
              3. Do wniosku o wydanie zezwolenia dołącza się:
                  1) plan działalności,
                  2) dowód posiadania środków własnych wolnych od 
                    obciążeń w wysokości równej zakładanemu kapitałowi
                    akcyjnemu (zakładowemu) i funduszowi organizacyjnemu
                    wraz z oświadczeniem o przeznaczeniu
                    ich na pokrycie kapitału akcyjnego (zakładowego)
                    i funduszu organizacyjnego,
                  3) dane o kwalifikacjach osób, o których mowa w ust. 
                    2 pkt 6,
                  4) statut zakładu ubezpieczeń,
                  5) ogólne warunki ubezpieczenia określone we wniosku.";
27) art. 31 otrzymuje brzmienie:
   "Art. 31. 1. W planie działalności, o którym mowa w art. 30 ust. 3 
                pkt 1, ustala się dane i warunki, które ze względu na 
                rodzaj i rozmiar prowadzonych ubezpieczeń są niezbędne 
                do zapewnienia trwałej zdolności zakładu ubezpieczeń 
                do wykonywania zobowiązań, a w szczególności:
                  1) metody obliczania rezerw techniczno-ubezpieczeniowych,
                  2) maksymalne wielkości obejmowanego ryzyka i sposób
                    jego ustalania,
                  3) koszty akwizycji,
                  4) koszty administracyjne,
                  5) metody wyliczania składek.
              2. Do planu działalności dołącza się:
                  1) rachunek symulacyjny pierwszych kalendarzowych 
                    trzech lat działalności sporządzony w wersji optymistycznej
                    i pesymistycznej, z uwzględnieniem: 
                    zbioru składki, wysokości odszkodowań, kosztów 
                    administracji, kosztów akwizycji, wysokości rezerw 
                    techniczno-ubezpieczeniowych, szkodowości, marginesu
                    wypłacalności, środków własnych oraz innych
                    danych charakteryzujących sytuację finansową 
                    zakładu ubezpieczeń, przedstawionych w formie 
                    skróconego rachunku zysków i strat oraz bilansu,
                  2) program reasekuracji określający formę i zakres 
                    reasekuracji.";
28) art. 32 otrzymuje brzmienie:
   "Art. 32. 1. Zezwolenie jest wydawane na prowadzenie działalności 
                ubezpieczeniowej w zakresie jednej lub kilku grup 
                ubezpieczeń albo jednego lub kilku rodzajów ubezpieczeń
                wymienionych w załączniku do ustawy.
              2. Zezwolenie obejmuje  dane  zawarte w art. 30 ust. 2 pkt 
                1, 2, 4 i 6.
              3. Zakład ubezpieczeń jest obowiązany rozpocząć działalność
                w terminie nie dłuższym niż rok od daty wydania 
                zezwolenia. Po bezskutecznym upływie tego terminu zezwolenie
                wygasa.
              4. Zmiany w składzie zarządu nie mogą naruszać przepisów
                art. 33 pkt 2 i 3.
              5. Zakład ubezpieczeń jest obowiązany zawiadomić organ 
                nadzoru o zmianie osób wchodzących w skład zarządu 
                lub osoby wykonującej zawód aktuariusza, o których 
                mowa w art. 30 ust. 2 pkt 6, w terminie 30 dni od powstania
                tych zmian.
              6. Zmiana obszaru lub rzeczowego zakresu działania zakładu
                ubezpieczeń wymaga zezwolenia Ministra Finansów.
                Zezwolenie wydawane jest na wniosek zakładu 
                ubezpieczeń spełniającego warunki określone w art. 30.";
29) art. 33 otrzymuje brzmienie:
   "Art. 33. Zezwolenie na prowadzenie działalności ubezpieczeniowej 
             nie może być wydane, jeżeli zachodzi co najmniej jedna 
             z okoliczności:
                  1) wniosek oraz dołączone do niego dokumenty nie 
                    spełniają warunków określonych w art. 30 i 31,
                  2) w skład zarządu nie wchodzą co najmniej dwie 
                    osoby posiadające wykształcenie i doświadczenie 
                    zawodowe niezbędne do zarządzania zakładem 
                    ubezpieczeń,
                  3) założyciele lub członkowie zarządu byli karani za 
                    przestępstwo umyślne przeciwko mieniu, dokumentom
                    lub za przestępstwo karno-skarbowe,
                  4) założyciele nie dają rękojmi prowadzenia spraw 
                    zakładu ubezpieczeń w sposób należycie zabezpieczający
                    interes ubezpieczonych,
                  5) założyciele nie udowodnią posiadania środków 
                    własnych wolnych od obciążeń w wysokości odpowiadającej
                    kapitałowi akcyjnemu (zakładowemu), o 
                    którym mowa w art. 30 ust. 2 pkt 2, i funduszowi 
                    organizacyjnemu, o którym mowa w art. 30 ust. 2 
                    pkt 5,
                  6) plan działalności nie zapewnia trwałej zdolności 
                    zakładu ubezpieczeń do wykonywania zobowiązań,
                  7) zagrożony jest ważny interes gospodarczy państwa.";
30) skreśla się art. 34;
31) art. 35 otrzymuje brzmienie:
   "Art. 35. Minister Finansów, na wniosek organu nadzoru, może cofnąć 
             zezwolenie na prowadzenie działalności w zakresie jednej 
             lub kilku grup ubezpieczeń albo jednego lub kilku rodzajów
             ubezpieczeń, jeżeli:
                  1) zakład ubezpieczeń przestał spełniać warunki wymagane
                    do uzyskania zezwolenia,
                  2) zakład ubezpieczeń prowadzi działalność z naruszeniem
                    przepisów prawa lub statutu,
                  3) zakład ubezpieczeń nie zrealizuje w przewidzianym 
                    terminie krótkoterminowego planu wypłacalności, 
                    o którym mowa w art. 48 ust. 1 pkt 2 lit. b,
                  4) z przeprowadzonej kontroli działalności lub stanu 
                    majątkowego zakładu ubezpieczeń wynika, że dalsza
                    jego działalność narażałaby na niebezpieczeństwo
                    interesy ubezpieczonych,
                  5) zakład ubezpieczeń złoży odpowiedni wniosek; 
                    wniosek obejmuje niezbędne dane o zabezpieczeniu
                    interesów ubezpieczonych.";
32) w art. 36 ust. 2 otrzymuje brzmienie:
      "2. Organ nadzoru określa, w drodze decyzji, tryb, czas i sposób sprawowania
         zarządu.";
33) w art. 37 ust. 3 otrzymuje brzmienie:
      "3. Minister Finansów może określić, w drodze rozporządzenia, przypadki
         dopuszczalności zawierania umów ubezpieczenia z innym 
         zakładem ubezpieczeń niż określony w ust. 1.";
34) po art. 37 dodaje się art. 37a-37c w brzmieniu:
  "Art. 37a. 1. Obliczenia rezerw techniczno-ubezpieczeniowych w zakładzie
                ubezpieczeń prowadzącym działalność w dziale I
                (ubezpieczenia na życie) mogą być dokonywane 
                wyłącznie przez aktuariusza.
              2. Rezerwy techniczno-ubezpieczeniowe w zakładzie ubezpieczeń
                prowadzącym działalność w dziale II (pozostałe 
                ubezpieczenia majątkowe i osobowe), które są ustalane 
                metodami matematyki ubezpieczeniowej muszą być potwierdzone
                opinią aktuariusza o ich prawidłowości. Opinia
                ta stanowi załącznik do sprawozdania finansowego.
   Art. 37b. 1. Aktuariuszem może być osoba, która:
                  1) ma pełną zdolność do czynności prawnych,
                  2) ma miejsce zamieszkania na terytorium Rzeczypospolitej
                    Polskiej,
                  3) nie była prawomocnie skazana za przestępstwo 
                    umyślne przeciwko mieniu, dokumentom lub za 
                    przestępstwo karno-skarbowe,
                  4) posiada wykształcenie wyższe,
                  5) zdała egzamin przed Komisją Egzaminacyjną dla 
                    Aktuariuszy,
                  6) została wpisana na listę aktuariuszy.
              2. Listę, o której mowa w ust. 1 pkt 6, prowadzi organ 
                nadzoru. Wpis na listę zostaje dokonany z urzędu po 
                zdaniu egzaminu przed Komisją Egzaminacyjną dla Aktuariuszy,
                z zastrzeżeniem przepisu ust. 3.
              3. Aktuariusz, który prawo do wykonywania zawodu uzyskał
                za granicą, ma prawo do wpisania na listę aktuariuszy
                na zasadzie wzajemności.
              4. Skreślenie aktuariusza z listy następuje w razie:
                  1) złożenia wniosku przez aktuariusza o skreślenie z 
                    listy,
                  2) niewykonywania zawodu aktuariusza przez okres 
                    pięciu kolejnych lat,
                  3) skazania prawomocnym wyrokiem sądu za przestępstwa,
                    o których mowa w ust. 1 pkt 3,
                  4) utraty pełnej zdolności do czynności prawnych,
                  5) śmierci.
   Art. 37c. 1. Minister Finansów:
                  1) powołuje Komisję Egzaminacyjną dla Aktuariuszy i 
                    ustala regulamin jej działania,
                  2) ustala wysokość opłat egzaminacyjnych dla osób 
                    przystępujących do egzaminu przed Komisją, o 
                    której mowa w pkt 1, a także wysokość wynagrodzenia
                    dla członków Komisji za udział w przeprowadzeniu
                    egzaminu,
                  3) ustala zakres obowiązujących tematów egzaminu i 
                    tryb jego składania.
              2. W skład Komisji Egzaminacyjnej dla Aktuariuszy wchodzi
                przedstawiciel Polskiej Izby Ubezpieczeń.
              3. Minister Finansów ogłasza listę aktuariuszy w Dzienniku 
                Urzędowym Ministerstwa Finansów.";
35) po rozdziale 3 dodaje się rozdział 3a w brzmieniu:
                              "Rozdział 3a
                      Pośrednictwo ubezpieczeniowe
   Art. 37d. 1. Zakład ubezpieczeń może korzystać z pośrednictwa
                ubezpieczeniowego.
              2. Pośrednictwo ubezpieczeniowe polega na wykonywaniu    
                czynności faktycznych lub prawnych związanych z zawarciem
                lub wykonywaniem umów ubezpieczenia albo reasekuracji.
              3. Pośrednictwo ubezpieczeniowe wykonywane jest wyłącznie
                przez agentów ubezpieczeniowych lub brokerów 
                ubezpieczeniowych, z zastrzeżeniem ust. 4.
              4. Pośrednictwo ubezpieczeniowe w zakresie reasekuracji 
                wykonywane jest wyłącznie przez brokerów reasekuracyjnych.
   Art. 37e. 1. Agentem ubezpieczeniowym w rozumieniu ustawy jest osoba
                fizyczna, osoba prawna lub podmiot gospodarczy nie mający
                osobowości prawnej upoważniony przez zakład ubezpieczeń
                do stałego zawierania umów ubezpieczenia w imieniu i na
                rzecz tego zakładu lub w pośredniczeniu przy zawieraniu
                umów.
              2. Działalność agencyjna może być wykonywana wyłącznie 
                przy pomocy osób fizycznych posiadających uprawnienia 
                określone w ust. 3.
              3. Organ nadzoru na wniosek zakładu ubezpieczeń lub zainteresowanego
                wydaje zezwolenie na wykonywanie 
                czynności agenta, jeżeli osoba fizyczna:
                1) ma miejsce zamieszkania na terytorium Rzeczypospolitej
                   Polskiej,
                2) nie była prawomocnie skazana za przestępstwo umyślne
                   przeciwko mieniu, dokumentom lub przestępstwo
                   karno-skarbowe,
                3) ukończyła zorganizowane przez zakład ubezpieczeń 
                   szkolenie zakończone egzaminem,
                4) ma pełną zdolność do czynności prawnych.
              4. Agent ubezpieczeniowy nie będący osobą prawną prowadzi
                działalność gospodarczą w rozumieniu art. 2 ust. 1 
                ustawy z dnia 23 grudnia 1988 r. o działalności gospodarczej
                (Dz.U. Nr 41, poz. 324, z 1990 r. Nr 26, poz. 149, 
                Nr 34, poz. 198, Nr 86, poz. 504, z 1991 r. Nr 31, poz. 
                128, Nr 41, poz. 179, Nr 73, poz. 321, Nr 105, poz. 452, 
                Nr 106, poz. 457, Nr 107, poz. 460, z 1993 r. Nr 28, poz. 
                127, Nr 47, poz. 212, Nr 134, poz. 646, z 1994 r. Nr 27, 
                poz. 96, Nr 127, poz. 627).
              5. Organ nadzoru, w drodze decyzji, może zwolnić niektóre 
                grupy osób wykonujących działalność agencyjną od obowiązku
                określanego w ust. 2.
              6. Minister Finansów określi w drodze zarządzenia:
                1) warunki zwalniania niektórych osób wykonujących 
                   działalność agencyjną od obowiązku określonego w 
                   ust. 2,
                2) minimalny zakres szkolenia, o którym mowa w ust. 3 
                   pkt 3 oraz zakres obowiązujących tematów egzaminu
                   i tryb jego składania.
   Art. 37f. 1. Organ nadzoru cofa zezwolenie na wniosek zakładu ubezpieczeń
                lub z urzędu po zasięgnięciu opinii zakładu
                ubezpieczeń, jeżeli osoba fizyczna:
                1) przestała spełniać warunki, o których mowa w art. 
                   37e,
                2) złożyła zawiadomienie o zaprzestaniu wykonywania 
                   zawodu,
                3) prowadzi działalność z naruszeniem przepisów prawa.
              2. Zakład ubezpieczeń odpowiedzialny jest za wykonywanie 
                czynności uprawnionego agenta. Ograniczeń odpowiedzialności
                wynikających z art. 429 Kodeksu cywilnego 
                nie stosuje się.
              3. Osoba będąca agentem ubezpieczeniowym jest obowiązana
                przy każdej czynności należącej do zakresu działalności
                agencyjnej okazywać pełnomocnictwo zakładu 
                ubezpieczeń w imieniu którego działa oraz zezwolenie, o 
                którym mowa w art. 37e ust. 3.
              4. Zakład ubezpieczeń prowadzi wykaz agentów ubezpieczeniowych
                prowadzących działalność na rzecz danego 
                zakładu.
              5. Jeżeli agent ubezpieczeniowy przestał spełniać warunki 
                określone w art. 37e ust. 2 po zawarciu umowy agencyjnej,
                a braki te nie zostały usunięte bezzwłocznie, zakład 
                ubezpieczeń obowiązany jest wypowiedzieć umowę agencyjną.
                Okres wypowiedzenia nie może przekroczyć 3 
                miesięcy od chwili stwierdzenia tego faktu przez zakład 
                ubezpieczeń.
   Art. 37g. 1. Działalność brokerska polega na zawieraniu i wykonywaniu
                umów ubezpieczenia w imieniu ubezpieczającego lub
                na pośredniczeniu przy zawieraniu umów ubezpieczenia
                na rzecz ubezpieczonego.
              2. Przepis ust. 1 stosuje się odpowiednio do umów reasekuracyjnych.
              3. Działalność brokerska może być prowadzona wyłącznie 
                za zezwoleniem organu nadzoru.
              4. Działalność brokerska może być prowadzona przez osoby
                fizyczne lub prawne.
   Art. 37h. 1. Podmiot posiadający zezwolenia na prowadzenie działalności
                brokerskiej wykonuje czynności brokerskie przy 
                pomocy osób, które spełniają warunki określone w art. 37i
                ust. 1 pkt 1.
              2. Osoba fizyczna prowadząca działalność brokerską nie 
                może pozostawać w stosunku pracy z zakładem ubezpieczeń,
                nie może być członkiem władz tego zakładu 
                oraz nie może być stroną umowy agencyjnej lub umowy 
                zlecenia, których przedmiotem jest pośredniczenie w 
                zawieraniu umów ubezpieczenia w imieniu zakładu 
                ubezpieczeń.
              3. Przepis ust. 2 stosuje się odpowiednio do członków 
                władz osoby prawnej, prowadzącej działalność brokerską.
              4. Osoba prawna prowadząca działalność brokerską nie 
                może jednocześnie prowadzić działalności określonej w 
                art. 37e ust. 1.
              5. Określenia "broker ubezpieczeniowy" lub "broker reasekuracyjny"
                mogą być używane w nazwie lub reklamie 
                oraz do oznaczenia działalności, wyłącznie przez podmiot
                posiadający zezwolenie na prowadzenie działalności
                brokerskiej.
   Art. 37i. 1. Organ nadzoru wydaje zezwolenie na prowadzenie działalności
                brokerskiej na wniosek:
                 1) osoby fizycznej, jeżeli osoba ta:
                  a) ma miejsce zamieszkania na terytorium Rzeczypospolitej
                    Polskiej,
                  b) ma pełną zdolność do czynności prawnych,
                  c) nie była prawomocnie skazana za przestępstwo 
                    umyślne przeciwko mieniu, dokumentom lub przestępstwo
                    karno-skarbowe,
                  d) zdała egzamin przed Komisją Egzaminacyjną dla 
                    Brokerów Ubezpieczeniowych i Reasekuracyjnych,
                  e) daje rękojmię należytego prowadzenia działalności 
                    brokerskiej,
                  f) zawarła umowę ubezpieczenia odpowiedzialności 
                    cywilnej z tytułu prowadzenia działalności brokerskiej,
                 2) osoby prawnej, jeżeli osoba ta:
                  a) ma siedzibę na terytorium Rzeczypospolitej Polskiej,
                  b) członkowie zarządu dają rękojmię należytego prowadzenia
                    działalności brokerskiej, a co najmniej 
                    połowa z nich spełnia warunki, o których mowa w 
                    pkt 1 lit. a-d,
                  c) spełnia warunki określone w pkt 1 lit.f.
              2. Warunek, o którym mowa w ust. 1 pkt 1 lit. d, nie dotyczy
                osób posiadających stopień naukowy w dziedzinie 
                nauk prawnych lub ekonomicznych.
   Art. 37j. 1. Zezwolenie na prowadzenie działalności brokerskiej 
                zawiera:
                  1) imię i nazwisko (firmę) oraz miejsce zamieszkania 
                    wnioskodawcy (siedzibę),
                  2) zakres działalności brokerskiej.
              2. Podmiot, który otrzymał zezwolenie na prowadzenie 
                działalności brokerskiej jest obowiązany ją rozpocząć 
                najpóźniej w ciągu 6 miesięcy od daty uzyskania zezwolenia.
                Po bezskutecznym upływie tego terminu, zezwolenie
                wygasa.
{}Art. 37k.{ }Organ nadzoru cofa zezwolenie na prowadzenie działalności 
{            }brokerskiej, jeżeli osoby, o których mowa w art. 37i:
                  1) przestały spełniać warunki niezbędne do uzyskania 
                    zezwolenia na prowadzenie działalności brokerskiej,
                  2) prowadzą działalność z naruszeniem przepisów 
                    prawa lub interesu ubezpieczonych,
                  3) nie wykonują działalności brokerskiej przez 3 kolejne
                    lata.
{}Art. 37l.{}1.{}Organ nadzoru prowadzi listę podmiotów prowadzących 
{               }działalność brokerską.
              2. Wpis na listę, o której mowa w ust. 1, jest dokonywany z 
                urzędu, z chwilą wydania zezwolenia na prowadzenie 
                działalności brokerskiej.
              3. Minister Finansów, na wniosek organu nadzoru, ogłasza 
                listę podmiotów wymienionych w ust. 1 w Dzienniku 
                Urzędowym Ministerstwa Finansów.
{}Art. 37ł.{}1.{}Organ nadzoru:
                  1) powołuje Komisję Egzaminacyjną dla Brokerów 
                    Ubezpieczeniowych i Reasekuracyjnych oraz określa
                    jej skład i sposób przeprowadzenia egzaminu,
                  2) ustala wysokość opłat egzaminacyjnych dla osób 
                    przystępujących do egzaminu przed Komisją, o 
                    której mowa w pkt 1, a także wysokość wynagrodzenia
                    dla członków Komisji za udział w przeprowadzeniu
                    egzaminu,
                  3) ustala zakres obowiązujących tematów egzaminu i 
                    tryb jego składania.
              2. W skład Komisji, o której mowa w ust. 1 pkt 1, wchodzi 
                przedstawiciel samorządu brokerskiego.
{}Art. 37m.{ }Organ nadzoru dokonuje skreślenia z listy brokerów w przypadku:
                  1) złożenia odpowiedniego wniosku przez osobę fizyczną
                    lub prawną prowadzącą działalność brokerską,
                  2) wykreślenia z rejestru handlowego podmiotu, o 
                    którym mowa w art. 37i ust. 1 pkt 2,
                  3) śmierci lub utraty pełnej zdolności do czynności 
                    prawnych podmiotu, o którym mowa w art. 37i ust. 
                    1 pkt 1,
                  4) cofnięcia zezwolenia na prowadzenie działalności 
                    brokerskiej.
   Art. 37n. 1. Agent ubezpieczeniowy i broker przy wykonywaniu czynności
                zawodowych obowiązany jest działać zgodnie z przepisami
                prawa i zasadami uczciwego obrotu.
              2. Agenta ubezpieczeniowego i brokera obowiązuje tajemnica
                zawodowa obejmująca wszelkie informacje jakie 
                uzyskał w związku z prowadzeniem działalności. Przepis 
                art. 9 stosuje się odpowiednio do agenta ubezpieczeniowego.";
36) art. 38 otrzymuje brzmienie:
   "Art. 38. 1. Podejmowanie i prowadzenie działalności ubezpieczeniowej
                na terytorium Rzeczypospolitej Polskiej przez spółki z
                udziałem kapitału zagranicznego i zagraniczne zakłady
                ubezpieczeń, wymaga zezwolenia Ministra Finansów.
              2. Nabywanie i obejmowanie akcji zakładów ubezpieczeń 
                przez podmioty zagraniczne, określają przepisy o spółkach
                z udziałem zagranicznym chyba, że przepisy ustawy 
                stanowią inaczej.
              3. Zezwolenia Ministra Finansów wymaga nabycie lub objęcie
                udziałów lub akcji albo nabycie praw z udziałów 
                lub akcji w liczbie przekraczającej wysokości określone 
                w art. 11d ust. 1 pkt 2 przez podmiot zagraniczny w 
                działającej na terytorium Rzeczypospolitej Polskiej spółce,
                jeżeli spółka ta jest akcjonariuszem zakładu ubezpieczeń
                w wysokości co najmniej 15% akcji.";
37) art. 39 otrzymuje brzmienie:
   "Art. 39. 1. Minister Finansów, po zasięgnięciu opinii organu nadzoru,
                może wydać zezwolenie na prowadzenie działalności
                ubezpieczeniowej przez spółkę z udziałem kapitału 
                zagranicznego, jeżeli spółka spełnia warunki wymagane
                od polskich zakładów ubezpieczeń.
              2. Do wniosku o wydanie zezwolenia, o którym mowa w 
                ust. 1 stosuje się odpowiednio przepisy art. 30 ust. 2 i 3 
                oraz art. 31.
              3. Minister Finansów może odmówić wydania zezwolenia 
                na prowadzenie działalności ubezpieczeniowej przez 
                spółkę z udziałem kapitału zagranicznego, jeżeli spółka 
                nie spełnia wymagań określonych w art. 33 dla polskich 
                zakładów ubezpieczeń.";
38) po art. 39 dodaje się art. 39a w brzmieniu:
  "Art. 39a. 1. Nabycie przez podmiot zagraniczny akcji lub praw 
                z akcji zapewniających przekroczenie odpowiednio 25%, 
                33%, 50%, 60% i 75% głosów na walnym zgromadzeniu, 
                wymaga zgody Ministra Finansów. Odmowa zgody może 
                nastąpić jedynie z przyczyn wskazanych w art. 39 
                ust. 3.
              2. Do wniosku o wydanie zezwolenia, o którym mowa w 
                ust. 1 dołącza się:
                  1) aktualny wyciąg z rejestru handlowego,
                  2) dokumenty przedstawiające sytuację prawną i finansową
                    wnioskodawcy.";
39) w art. 41 w ust. 1 wyrazy "Ubezpieczyciel zagraniczny" zastępuje się wyrazami
   "Zagraniczny zakład ubezpieczeń";
40) art. 42 otrzymuje brzmienie:
   "Art. 42. 1. Minister Finansów, po uzyskaniu opinii organu nadzoru,
                wydaje na wniosek zainteresowanego zagranicznego 
                zakładu ubezpieczeń zezwolenie na prowadzenie działalności,
                o której mowa w art. 41 ust. 1.
              2. Zmiana rzeczowego lub terytorialnego zakresu działania 
                wymaga zezwolenia Ministra Finansów.
              3. W celu uzyskania zezwolenia zakład ubezpieczeń składa 
                Ministrowi Finansów:
                  1) wniosek  o wydanie zezwolenia zawierający dane, 
                    o których mowa w art. 30 ust. 2 i 3 oraz w art. 31,
                  2) zaświadczenie organu nadzorczego kraju, w którym 
                    zagraniczny zakład ubezpieczeń ma swoją siedzibę, 
                    o posiadaniu zezwolenia na prowadzenie działalności
                    ubezpieczeniowej, przy czym zaświadczenie 
                    to powinno dokładnie określać grupę ubezpieczeń 
                    prowadzonych przez zagraniczny zakład ubezpieczeń,
                  3) bilans oraz rachunek zysków i strat trzech ostatnich
                    lat działalności,
                  4) dowód posiadania środków własnych w wysokości 
                    co najmniej 50% minimum kapitału gwarancyjnego,
                    o którym mowa w art. 46 ust. 1 pkt 3,
                  5) dowód, że polskie zakłady ubezpieczeń mogą podjąć
                    działalność ubezpieczeniową na terenie kraju 
                    pochodzenia zagranicznego zakładu ubezpieczeń,
                  6) dane o kwalifikacjach osoby proponowanej na 
                    głównego przedstawiciela.
              4. Zagraniczny zakład ubezpieczeń jest obowiązany do posiadania
                środków własnych w wysokości marginesu wypłacalności,
                o którym mowa w art. 45, przy czym podstawą
                do obliczenia marginesu wypłacalności jest działalność
                głównego przedstawiciela. 
              5. Zagraniczny zakład ubezpieczeń jest obowiązany do 
                wpłacenia kaucji z tytułu zabezpieczenia przyszłych zobowiązań
                zakładu ubezpieczeń. Kaucja wynosi 25% minimalnego
                kapitału  gwarancyjnego,  o którym mowa w 
                art. 46 ust. 1 pkt 3, i jest zaliczana na poczet posiadanych
                środków własnych.
              6. Środki własne zagranicznego zakładu ubezpieczeń, o 
                których mowa w ust. 3 pkt 4 i ust. 4, są lokowane w Polsce.
              7. Zagraniczny zakład ubezpieczeń jest obowiązany do 
                tworzenia rezerw techniczno-ubezpieczeniowych, o których
                mowa w art. 49, z tytułu zobowiązań jakie mogą 
                wyniknąć z zawartych umów ubezpieczenia, które są lokowane
                w Polsce zgodnie z przepisami rozdziału 6.
              8. Zezwolenie na podjęcie działalności może być wydane, 
                jeżeli zostały spełnione warunki, o których mowa w art. 
                39 i w art. 41 ust 1, oraz została wpłacona kaucja, o której
                mowa w ust. 5.
              9. Minister Finansów, na wniosek organu nadzoru, może 
                cofnąć zezwolenie na prowadzenie działalności ubezpieczeniowej
                przez zagraniczny zakład ubezpieczeń, jeżeli:
                  1) zagraniczny zakład ubezpieczeń utracił zezwolenie 
                    na prowadzenie działalności ubezpieczeniowej w 
                    kraju będącym jego siedzibą, a także w przypadkach
                    określonych w art. 35,
                  2) za cofnięciem zezwolenia przemawiają ważne 
                    względy ochrony interesów państwa.
             10. Zezwolenie nie może być wydane zagranicznemu zakładowi
                ubezpieczeń prowadzącemu jednocześnie działalność
                w dziale ubezpieczeń na życie i w dziale pozostałych
                ubezpieczeń osobowych i majątkowych.";
41) art. 43 otrzymuje brzmienie:
   "Art. 43. 1. Podmiot zagraniczny, po opłaceniu należnego podatku,
                ma prawo zakupić bez odrębnego zezwolenia w banku 
                upoważnionym na podstawie przepisów prawa dewizowego 
                waluty obce za kwoty wypłacone przez zakład ubezpieczeń
                z tytułu udziału w zysku na podstawie imiennego
                zaświadczenia wystawionego przez podmiot uprawniony do
                badania rocznego sprawozdania finansowego 
                (bilansu) zakładu ubezpieczeń, który dokonał tego 
                badania.
              2. Podmiot zagraniczny ma prawo przekazać za granicę 
                (transfer dochodów), bez odrębnego zezwolenia dewizowego,
                waluty obce zakupione w banku, o którym mowa
                ust. 1.
              3. Podmiot zagraniczny, po opłaceniu należnych podatków, 
                ma prawo do zakupu w banku, o którym mowa w ust. 1, 
                walut obcych i przekazania ich za granicę, bez odrębnego
                zezwolenia dewizowego, za:
                  1) kwoty uzyskane ze sprzedaży albo umorzenia objętych
                    lub nabytych akcji zakładu ubezpieczeń,
                  2) kwoty należne w przypadku likwidacji zakładu 
                    ubezpieczeń.";
42) art. 45 otrzymuje brzmienie:
   "Art. 45. 1. Zakład ubezpieczeń jest obowiązany posiadać środki 
                własne w wysokości nie niższej niż margines wypłacalności.
              2. Kapitał gwarancyjny wynosi trzecią część marginesu wypłacalności,
                jednak nie mniej niż minimalna wysokość 
                kapitału gwarancyjnego dla każdej grupy ubezpieczeń 
                oraz dla działalności reasekuracyjnej.";
43) po art. 45 dodaje się art. 45a w brzmieniu:
  "Art. 45a. 1. Wartość środków własnych stanowiących pokrycie marginesu
                wypłacalności zakładu ubezpieczeń, z zastrzeżeniem
                ust. 2, oblicza się jako sumę algebraiczną:
                  1) opłaconą część kapitału akcyjnego (zakładowego) 
                    - wielkość dodatnia,
                  2) kapitał zapasowy - wielkość dodatnia,
                  3) kapitał rezerwowy z aktualizacji wyceny - wielkość 
                    dodatnia,
                  4) kapitał rezerwowy pozostały -wielkość dodatnia,
                  5) wartości niematerialne i prawne - wielkość ujemna,
                  6) nie podzielony wynik finansowy z lat ubiegłych: 
                    zysk - wielkość dodatnia, strata - wielkość ujemna,
                  7) wynik finansowy netto okresu sprawozdawczego: 
                    zysk - wielkość dodatnia, strata - wielkość ujemna,
                  8) połowę należnych wpłat na poczet kapitału akcyjnego
                    w przypadku spółek akcyjnych - wartość dodatnia,
                  9) połowę należnych wpłat na poczet kapitału zakładowego,
                    jeżeli co najmiej 25% kapitału zostało 
                    opłacone , w przypadku towarzystw ubezpieczeń 
                    wzajemnych - wartość dodatnia,
              2. Do środków własnych zakładu ubezpieczeń prowadzącego
                działalność w formie towarzystwa, w dziale pozostałych
                ubezpieczeń osobowych i ubezpieczeń majątkowych 
                zalicza się:
                  1) środki określone w ust. 1,
                  2) środki w wysokości 50 % nie wpłaconych dopłat, 
                    których towarzystwo może zażądać od ubezpieczonych
                    na podstawie statutu; wartość tych środków 
                    nie może przekroczyć 50% obliczonego marginesu 
                    wypłacalności oraz 50% środków, o których mowa 
                    w ust. 1.";
44) w art. 46 w ust. 1 skreśla się pkt 1;
45) po art. 46 dodaje się art. 46a w brzmieniu:
  "Art. 46a. 1. Zakład ubezpieczeń jest obowiązany przedstawiać organowi
                nadzoru kwartalne i roczne sprawozdania finansowe
                podpisane przez zarząd, w przypadku ubezpieczeń 
                na życie również przez aktuariusza, a w przypadku
                pozostałych ubezpieczeń majątkowych i osobowych dołączyć
                opinię aktuariusza.
              2. Minister Finansów określa, w drodze rozporządzenia, 
                zasady sporządzania kwartalnych i rocznych sprawozdań 
                finansowych przedstawianych organowi nadzoru, formę 
                tych sprawozdań oraz sposób potwierdzania przez zarząd
                zgodności tych sprawozdań ze stanem faktycznym.
              3. Przepisy ust. 1 i 2 nie naruszają przepisów o rachunkowości.";
46) art. 48 otrzymuje brzmienie:
   "Art. 48. 1. Jeżeli środki własne zakładu ubezpieczeń są niższe niż:
                  1) wymagany margines wypłacalności - zakład ubezpieczeń
                    jest obowiązany przedłożyć na żądanie organu
                    nadzoru, plan przywrócenia prawidłowych 
                    stosunków finansowych (plan finansowy),
                  2) wymagany kapitał gwarancyjny - zakład ubezpieczeń
                    jest obowiązany niezwłocznie:
                    a) powiadomić organ nadzoru,
                    b) przedstawić do zatwierdzenia organowi nadzoru 
                      plan krótkoterminowego podwyższenia środków 
                      własnych (krótkoterminowy plan wypłacalności).
              2. Organ nadzoru może wyznaczyć zakładowi ubezpieczeń 
                termin na sporządzenie planu, o którym mowa w ust. 1 
                pkt 2 lit. b oraz zlecić jego uzupełnienie lub ponowne 
                opracowanie.
              3. Jeżeli zakład ubezpieczeń nie opracuje krótkoterminowego
                planu wypłacalności lub przedstawiony plan nie 
                gwarantuje przywrócenia wypłacalności i organ nadzoru 
                odmówi jego zatwierdzenia albo gdy realizacja tego planu
                okaże się nieskuteczna, organ nadzoru może ustanowić
                zarząd komisaryczny na okres nie krótszy niż 6 miesięcy
                i nie dłuższy niż rok. Ustanowienie zarządu komisarycznego
                nie wpływa na organizację i sposób działania 
                zakładu ubezpieczeń jako osoby prawnej, z wyjątkiem 
                zmian przewidzianych w ustawie. 
              4. Na zarząd komisaryczny przechodzi prawo podejmowania
                decyzji we wszelkich sprawach zastrzeżonych w 
                ustawie i statucie do właściowści organów zakładu ubezpieczeń.
                Z dniem ustanowienia zarządu komisarycznego 
                zarząd zakładu ubezpieczeń ulega rozwiązaniu , a ustanowione
                prokury i pełnomocnictwa wygasają. Na czas 
                trwania zarządu komisarycznego kompetencje innych 
                organów zakładu ubezpieczeń ulegają zawieszeniu. 
              5. Na decyzję o ustanowieniu zarządu komisarycznego, radzie
                nadzorczej zakładu ubezpieczeń służy skarga do 
                Naczelnego Sądu Administracyjnego. 
              6. Zarząd komisaryczny opracowuje i uzgadnia z organem 
                nadzoru krótkoterminowy plan wypłacalności, zapewnia 
                należyte jego wykonanie oraz nie rzadziej niż co trzy 
                miesiące, informuje organ nadzoru o wynikach jego realizacji.
              7. Szczegółowe zadania zarządu komisarycznego, terminy 
                ich wykonania oraz wynagrodzenia członków zarządu 
                komisarycznego określa się w decyzji o ustanowieniu zarządu.
                Koszty działalności zarządu komisarycznego obciążają
                zakład ubezpieczeń.
              8. Ustanowienie zarządu komisarycznego podlega zgłoszeniu
                do rejestru właściwego dla zakładu ubezpieczeń.";
             
47) po art. 48 dodaje się art. 48a w brzmieniu:
   "Art.48a. 1. Suma ubezpieczenia od pojedynczego ryzyka na udziale
                własnym nie może przekroczyć 25% łącznej wysokości
                rezerw techniczno-ubezpieczeniowych i kapitału własnego.
              2. W szczególnie uzasadnionych przypadkach, organ nadzoru
                może wyrazić zgodę na wysokość innej sumy ubezpieczenia,
                niż określana w ust. 1.";
   
48) art. 49 otrzymuje brzmienie:
   "Art. 49. 1. Zakład ubezpieczeń tworzy:
                 1) kapitał zapasowy lub rezerwowy,
                 2) rezerwy techniczno-ubezpieczeniowe.
              2. Zakład ubezpieczeń może tworzyć w ciężar kosztów:
                 1) fundusz prewencyjny przeznaczony na finansowanie 
                    działalności zapobiegawczej, w wysokości nie przekraczającej
                    1% składki na udziale własnym,
                 2) fundusze i rezerwy specjalne przewidziane w statucie.
              3. Rezerwy techniczno-ubezpieczeniowe na udziale własnym
                zwane są funduszem ubezpieczeniowym.";
                 
49) w art. 50 ust. 2 i 3 otrzymują brzmienie:
      "2. Na rezerwy techniczno-ubezpieczeniowe składają się:
          1) rezerwa składek,
          2) rezerwa na ryzyka niewygasłe,
          3) rezerwa na nie wypłacone odszkodowania i świadczenia, w 
            tym rezerwa na skapitalizowaną wartość rent, 
          4) rezerwa na wyrównanie szkodowości (ryzyka)
          5) rezerwa w dziale ubezpieczeń na życie, 
          6) rezerwa w dziale ubezpieczeń na życie, gdy ryzyko lokaty (inwestycyjne)
            ponosi ubezpieczający,
          7) rezerwa na premie i rabaty (bonifikaty) dla ubezpieczonych
          8) pozostałe rezerwy techniczno-ubezpieczeniowe określone w 
            statucie.
       3. Rezerwy, o których mowa w ust. 2 pkt 5, 6 i 7 oraz rezerwa na 
         skapitalizowaną wartość rent  zwiększane są w całości lub określonej
         części o dochody z tytułu lokat tych rezerw z uwzględnieniem
         warunków umowy ubezpieczenia i odpowiednich formuł matematycznych
         wykorzystywanych przy obliczaniu rezerw.";
       
50) art. 51 otrzymuje brzmienie:
   "Art. 51. 1. Tworzy się Ubezpieczeniowy Fundusz Gwarancyjny zwany 
                dalej "Funduszem".
              2. Do zadań Funduszu należy wypłacanie odszkodowań i 
                świadczeń z tytułu ubezpieczenia obowiązkowego, o którym
                mowa w art.4 pkt 1 i 3, w granicach określonych na 
                podstawie przepisu art. 5:
                  1) za szkodę na osobie, gdy szkoda wyrządzona została
                    w okolicznościach uzasadniających odpowiedzialność
                    cywilną:
                     a) posiadacza pojazdu lub kierującego pojazdem 
                       mechanicznym, a nie ustalono ich tożsamości i 
                       nie zidentyfikowano pojazdu,
                     b) rolnika, a nie ustalono jego tożsamości,
                  2) za szkodę na mieniu i osobie, gdy:
                     a) posiadacz zidentyfikowanego pojazdu mechanicznego,
                       którego ruchem szkodę tą wyrządzono,
                       nie był ubezpieczony ubezpieczeniem 
                       obowiązkowym,
                     b) rolnik lub osoba pracująca w jego gospodarstwie
                       rolnym wyrządzili szkodę pozostającą w 
                       związku z prowadzeniem gospodarstwa rolnego,
                       a rolnik nie miał ubezpieczenia obowiązkowego.
              3. Jeżeli  poszkodowany,  w przypadkach określonych w 
                ust. 2, może zaspokoić roszczenie na podstawie umowy 
                ubezpieczenia dobrowolnego, Fundusz wyrównuje szkodę
                w części niezaspokojonej.
              4. W przypadku ogłoszenia upadłości zakładu ubezpieczeń 
                zaspokajanie roszczeń osób uprawnionych z tytułu:
                     1) umów ubezpieczenia, o których mowa w art. 4 
                       pkt 1 i 3,
                     2) umów ubezpieczenia na życie w wysokości 
                       50% wierzytelności, nie więcej jednak niż kwota
                       będąca równowartością w złotych 30 000 
                       ECU, według średniego kursu Narodowego 
                       Banku Polskiego, zgodnie z tabelą kursową 
                       ogłaszaną przez Narodowy Bank Polski obowiązującą
                       w dniu ogłoszenia upadłości.
              5. Fundusz nie wypłaca odszkodowań z tytułu ubezpieczenia,
                o którym mowa w art.4 pkt 1 za szkody spowodowane
                ruchem pojazdów będących w posiadaniu osób zagranicznych;
                nie dotyczy to poszkodowanych obywateli 
                polskich.
              6. Wypłaty z Funduszu, o których mowa w ust.2, na rzecz 
                osób zagranicznych, w rozumieniu przepisów prawa dewizowego,
                dokonywane są na zasadzie wzajemności co 
                do zasady i zakresu.";
             
51) w art. 52 użyte dwukrotnie wyrazy "Ubezpieczeniowy Fundusz Gwarancyjny"
   zastępuje się dwukrotnie wyrazem "Fundusz";
52) art. 53 otrzymuje brzmienie:
   "Art. 53. 1. Dochodami Funduszu są:
                  1) wpłaty zakładów ubezpieczeń prowadzących działalność
                    w zakresie ubezpieczeń, o których mowa w 
                    art. 4 pkt 1 i 3,
                  2) dochody z lokat środków Funduszu dokonywanych 
                    według zasad określonych w art. 61-64,
                  3) wpływy z tytułu opłat, przewidzianych w art. 90e 
                    ust. 1, z zastrzeżeniem art. 90e ust. 3,
                  4) wpłaty zakładów ubezpieczeń prowadzących ubezpieczenia
                    w dziale I (ubezpieczenia na życie) w 
                    przypadku ogłoszenia upadłości zakładu ubezpieczeń
                    prowadzącego działalność ubezpieczeniową w 
                    tym zakresie.
              2. Minister Finansów określa, w drodze rozporządzenia, 
                wysokość procentu składki wnoszonej przez zakłady 
                ubezpieczeń na rzecz Funduszu, oraz terminy wpłat oddzielnie
                dla ubezpieczeń określonych w dziale I i II.";
             
53) po art. 53 dodaje się art. 53a w brzmieniu:
  "Art. 53a. 1. Fundusz jest obowiązany, w ciągu 3 miesięcy od zakoń{}{
}czenia roku obrotowego, sporządzić oraz przedstawić
                organowi nadzoru bilans na ostatni dzień roku obrotowego
oraz sprawozdanie z działalności Funduszu w tym
                okresie.
              2. W razie ogłoszenia upadłości zakładu ubezpieczeń, Fundusz
                obowiązany jest do składania sprawozdania z działalności
                na koniec każdego kwartału.
              3. Zgromadzenie Członków Funduszu zatwierdza sprawozdanie,
                o którym mowa w ust. 1, po wydaniu opinii przez 
                organ nadzoru.
              4. Minister Finansów określa, w drodze zarządzenia, szczegółowe
                zasady sporządzania sprawozdania oraz jego badania.";
             
54) art. 54 otrzymuje brzmienie:
   "Art. 54. 1. Organami Funduszu są: Zgromadzenie Członków, Rada
                Funduszu i Zarząd.
              2. Statut Funduszu określa organizację, sposób działania 
                oraz zasady gospodarki finansowej, a w szczególności:
                  1) sposób powołania, organizację oraz kadencję organów
                    Funduszu,
                  2) zakres kompetencji organów Funduszu,
                  3) prawa i obowiązki członków oraz sposób głosowania,
                  4) zasady działania Funduszu,
                  5) zasady prowadzenia gospodarki finansowej,
                  6) zasady uchwalania zmian statutu,
                  7) udział w organach funduszu przedstawicieli zakładów
                    ubezpieczeń prowadzących ubezpieczenia w 
                    dziale I (ubezpieczenia na życie) w przypadku 
                    ogłoszenia upadłości zakładu ubezpieczeń prowadzących
                    ubezpieczenia w tym dziale.
              3. Statut i jego zmiany sporządza się w formie aktu notarialnego.
              4. Organ nadzoru zatwierdza statut i jego zmiany. Minister 
                Finansów na wniosek organu nadzoru ogłasza statut lub 
                jego zmiany w Dzienniku Urzędowym Ministerstwa Finansów.
              5. W przypadku ogłoszenia upadłości zakładu ubezpieczeń 
                przedstawiciel organu nadzoru staje się członkiem Rady 
                Funduszu, do zakończenia procesu związanego z zaspokajaniem
                roszczeń i świadczeń upadłego zakładu ubezpieczeń.
                Przedstawiciel może żądać od zarządu informacji
                i wyjaśnień.
             6. Koszty działalności Funduszu pokrywane są z jego dochodów.";
             
55) art. 55 otrzymuje brzmienie:
   "Art. 55. 1. Fundusz obowiązany jest wypłacić odszkodowanie lub 
                spełnić świadczenie, o którym mowa w art. 51 ust. 2 
                pkt 1 , w terminie do 60 dni licząc od dnia otrzymania
akt szkody od zakładu ubezpieczeń.
              2. W przypadku, gdy w sprawie dotyczącej odszkodowania 
                toczy się postępowanie karne lub przed kolegium do 
                spraw wykroczeń, Fundusz obowiązany jest wypłacić odszkodowanie
                lub spełnić świadczenie, o którym mowa w 
                art. 51 ust. 2 pkt 1, w terminie do 14 dni od zakończenia
                tych postępowań, jednakże bezsporną część odszkodowania
                lub świadczenia wypłaca się w terminie 30 dni 
                od dnia zawiadomienia. 
              3. Po wypłacie odszkodowania, Fundusz dochodzi zwrotu 
                wypłaconych kwot od sprawcy i osoby, która nie dopełniła
                obowiązku zawarcia umowy na ubezpieczenie, o 
                których mowa w art. 4 pkt 1 i 3. W uzasadnionych przypadkach
                Fundusz może odstąpić od dochodzenia części 
                lub całości odszkodowania.
              4. Odsetki za zwłokę w wypłacie odszkodowania ponoszą 
                Fundusz i zakład ubezpieczeń, każdy w swoim zakresie.
              5. Fundusz nie odpowiada za szkody na osobie i mieniu wyrządzone
                przez kierującego, posiadaczowi pojazdu lub 
                wyrządzone rolnikowi przez osoby jemu bliskie lub za 
                które ponosi odpowiedzialność.";
56) art. 56 otrzymuje brzmienie:
   "Art. 56. 1. Fundusz przejmuje z masy upadłościowej upadłego zakładu
                ubezpieczeń zobowiązania szkodowe wraz z aktami oraz 
                wypłaca poszkodowanym i uprawnionym świadczenia z umów
                ubezpieczenia, o których mowa w art. 4 pkt 1 i 3.
              2. Po wypłaceniu świadczeń, o których mowa w ust. 1, Fundusz
                niezwłocznie przedstawia syndykowi wypłacone 
                kwoty jako swoją wierzytelność wobec masy upadłości.
              3. Wierzytelności, o których mowa w ust. 2, Fundusz może 
                zgłaszać syndykowi do czasu prawomocnego wykonania 
                planu podziału funduszów masy. Art. 167 §1 rozporządzenia
                Prezydenta Rzeczypospolitej Polskiej z dnia 25 
                października 1934 r. - Prawo upadłościowe (Dz.U. z 
                1991 r. Nr 118, poz. 512, z 1994 r. Nr 1, poz. 1) nie stosuje
                się do wierzytelności Funduszu.
              4. W razie gdy posiadane przez Fundusz środki nie wystarczają
                na  zaspokojenie wszelkich roszczeń kierowanych 
                wobec Funduszu, Minister Finansów na wniosek organu 
                nadzoru określi, w drodze rozporządzenia, dodatkowy 
                procent składki wnoszonej przez członków Funduszu 
                oraz terminy wpłat.";
57) art. 57 otrzymuje brzmienie:
   "Art. 57. 1. W przypadku ogłoszenia upadłości zakładu ubezpieczeń 
                prowadzącego ubezpieczenia w dziale I (ubezpieczenia na
                życie):
                  1) Minister Finansów na wniosek organu nadzoru 
                    określi, w drodze rozporządzenia, procent składki 
                    wnoszonej na rzecz Funduszu przez zakłady ubezpieczeń
                    prowadzących ubezpieczenia w dziale I 
                    (ubezpieczenia na życie), 
                  2) Fundusz wyodrębnia rachunek, na który wnoszone 
                    są wpłaty określone w pkt 1,
                  3) Fundusz zaspokaja roszczenia do wysokości określonej
                    w art. 51 ust. 4 pkt 2, na podstawie ustalonej 
                    w postępowaniu upadłościowym listy wierzytelności.
               2. Przepisy art. 56 ust. 2 i 3 stosuje się odpowiednio.";
58) w art 58 pkt 2 otrzymuje brzmienie:
      "2) zasady reasekuracji ryzyk ubezpieczeniowych za granicą";
59) art. 60 otrzymuje brzmienie:
   "Art. 60. Zakład ubezpieczeń dokonuje lokat środków na warunkach 
             określonych w niniejszym rozdziale.";
60) art. 61 otrzymuje brzmienie:
   "Art. 61. 1. Zakład ubezpieczeń obowiązany jest lokować swoje środki
                w taki sposób, aby uwzględniając rodzaj i strukturę
                prowadzonych ubezpieczeń osiągnąć jak największy 
                stopień bezpieczeństwa i rentowności przy jednoczesnym
                zachowaniu płynności środków.
              2. Zakład ubezpieczeń zawiadamia organ nadzoru o:
                  1) nabyciu udziałów bądź akcji podmiotu gospodarczego,
                    jeżeli przekraczają one 10% wartości nominalnego
                    kapitału akcyjnego (zakładowego) tego 
                    podmiotu,
                  2) lokatach w przedsiębiorstwach zależnych od zakładu
                    ubezpieczeń lub od których on jest zależny.
              3. Jeżeli sposób lokowania środków zakładu ubezpieczeń 
                może zagrozić jego wypłacalności, organ nadzoru może 
                nałożyć ograniczenia sposobów lokowania tych środków.
              4. Nabycie lub posiadanie akcji przez podmiot zależny uważa
                się za nabycie lub posiadanie akcji przez podmiot 
                dominujący.";
61) art. 63 otrzymuje brzmienie:
   "Art. 63. 1. Zakład ubezpieczeń jest obowiązany, z zastrzeżeniem 
                ust. 3, lokować środki stanowiące pokrycie funduszu 
                ubezpieczeniowego w kraju, wyłącznie w :
                  1) bonach skarbowych,
                  2) obligacjach Skarbu Państwa,
                  3) innych papierach wartościowych emitowanych lub 
                    gwarantowanych przez państwo, depozytach skarbowych,
                    pożyczkach udzielanych Skarbowi Państwa 
                    i pożyczkach gwarantowanych przez Skarb Państwa,
                  4) w obligacjach gmin,
                  5) obligacjach emitowanych przez inne podmioty niż 
                    określone w pkt 2-4,
                  6) w pożyczkach zabezpieczonych hipotecznie,
                  7) w nieruchomościach (z wyłączeniem nieruchomości 
                    rolnych),
                  8) w akcjach dopuszczonych do publicznego obrotu,
                  9) udziałach i akcjach w krajowych spółkach prawa 
                    handlowego nie dopuszczonych do publicznego obrotu,
                 10) depozytach bankowych,
                 11) pożyczkach pod zastaw praw wynikających z umowy
                    ubezpieczenia na życie,
                 12) funduszach powierniczych.
              2. Organ nadzoru może wyrazić zgodę na lokowanie funduszu
                ubezpieczeniowego w innych lokatach, niż w określonych
                w ust. 1.
              3. Fundusze ubezpieczeniowe z tytułu ubezpieczeń zawieranych
                w walutach obcych są lokowane w tych walutach.
              4. Minister Finansów może, w drodze zarządzenia,  wydać 
                zezwolenie ogólne na lokatę funduszy ubezpieczeniowych
                poza granicami kraju i określić warunki zezwolenia.";
62) art. 64 otrzymuje brzmienie:
   "Art. 64. 1. Udział lokat wymienionych w art. 63 ust. 1 pkt 5 nie
                może przekraczać 5% funduszu ubezpieczeniowego.
              2. Udział lokat wymienionych w art. 63 ust. 1 pkt 6 i 7 nie 
                może łącznie przekraczać 25% funduszu ubezpieczeniowego,
                przy czym udział lokat w jednej nieruchomości nie 
                może przekraczać 5% funduszu ubezpieczeniowego, zaś 
                udział lokat w pożyczkach zabezpieczonych hipotecznie 
                nie może przekraczać 5% funduszu ubezpieczeniowego, 
                a udział lokat w pożyczce nie może przekraczać 50% 
                wartości nieruchomości hipotecznej.
              3. Udział lokat wymienionych w art. 63 ust. 1 pkt 8 i 12 nie 
                może łącznie przekraczać 30% funduszu ubezpieczeniowego.
              4. Udział lokat wymienionych w art. 63 ust. 1 pkt 9 nie może
                przekraczać 15% funduszu ubezpieczeniowego, z tym 
                że udział lokat w jednym podmiocie lub grupie podmiotów
                zależnych nie może przekraczać 10% funduszu 
                ubezpieczeniowego. 
              5. Udział lokat wymienionych w art. 63 ust. 1 pkt 10 nie 
                może łącznie przekraczać 20% sumy funduszy własnych 
                banku.
              6. Udział lokat wymienionych w art. 63 ust. 1 pkt 11 nie 
                może przekraczać 15% funduszu ubezpieczeniowego. 
              7. Ograniczenia, o których mowa w ust. 1-6, nie dotyczą 
                ubezpieczeń na życie, jeżeli są one związane z funduszem
                inwestycyjnym.";
63) art. 66 otrzymuje brzmienie:
   "Art. 66. 1. Zakład ubezpieczeń może zawrzeć z innym zakładami ubezpieczeń
                umowę o przeniesienie całości lub części ubezpieczeń
                (przeniesienie portfela). Umowa wymaga zatwierdzenia przez
                organ nadzoru.
              2. Zarówno zakład ubezpieczeń przejmujący portfel ubezpieczeniowy
                jak i zakład ubezpieczeń przekazujący portfel
                po zawarciu umowy są obowiązani posiadać środki 
                własne w wysokości marginesu wypłacalności.
              3. Organ nadzoru może, w uzasadnionych przypadkach, 
                zwolnić zakład ubezpieczeń przekazujący lub przejmujący
                portfel od obowiązku , o którym mowa w ust. 2. 
              4. Przed zatwierdzeniem umowy organ nadzoru ogłosi dwukrotnie
                w dzienniku o zasięgu ogólnopolskim, o zamierzonym
                przeniesieniu portfela i wezwie ubezpieczonych 
                do zgłaszania sprzeciwów w terminie 3 miesięcy od daty 
                ostatniego ogłoszenia. 
              5. Organ nadzoru zatwierdza umowę o przeniesienie portfela,
                jeżeli interesy ubezpieczonych i uprawnionych są w 
                pełni zabezpieczone, a ogólna suma ubezpieczeń osób, 
                które zgłosiły sprzeciw nie przekroczy jednej dziesiątej 
                części przenoszonego portfela ubezpieczeń.
              6. Ubezpieczeni, którzy zgłosili sprzeciw, mają prawo wypowiedzenia
                umowy ubezpieczenia na ostatni dzień 
                trzeciego miesiąca od daty zatwierdzenia umowy, o której
                mowa w ust. 1.
              7. Jednocześnie z przekazaniem portfela następuje przekazanie
                środków finansowych zakładu ubezpieczeń przekazującego
                do zakładu ubezpieczeń przyjmującego w 
                odpowiedniej dla danego rodzaju ubezpieczeń wysokości 
                rezerw techniczno-ubezpieczeniowych.
              8. W przypadku likwidacji przymusowej lub upadłości zakładu
                ubezpieczeń przepisy ust. 4-6 nie mają zastosowania.";
64) w art. 68 w ust. 1 po wyrazach "Ministra Finansów" dodaje się wyrazy "i 
   organ nadzoru";
65) w art. 70 w ust. 2 na końcu dodaje się wyrazy "i organ nadzoru";
66) art. 72 otrzymuje brzmienie:
   "Art. 72. Minister Finansów na wniosek organu nadzoru może zarządzić
             likwidację przymusową w przypadku, gdy:
                  1) działalność zakładu ubezpieczeń jest prowadzona z 
                    naruszeniem przepisów prawa lub jest sprzeczna z 
                    planem działalności,
                  2) walne zgromadzenie nie podejmie uchwały o pokryciu
                    straty bilansowej lub pomimo podjęcia takiej
                    uchwały strata ta nie zostanie pokryta w określonym
                    terminie,
                  3) zarząd komisaryczny ustanowiony w trybie art. 48 
                    ust. 3 nie doprowadził do przywrócenia prawidłowych
                    stosunków finansowych zakładu ubezpieczeń,
                  4) zakład ubezpieczeń nie spełnia świadczeń ubezpieczeniowych
                    albo spełnia je z opóźnieniem lub częściowo.";
67) art. 76 otrzymuje brzmienie:
   "Art. 76. Organ nadzoru może zgłosić wniosek o ogłoszenie
             upadłości zakładu ubezpieczeń, jeżeli zakład ubezpieczeń 
             przestał płacić długi lub gdy jego majątek nie wystarcza
             na zaspokojenie długów, a zarząd komisaryczny, 
             ustanowiony w trybie art. 48 ust. 3, nie doprowadził 
             do przywrócenia prawidłowych stosunków finansowych
             zakładu ubezpieczeń.";
68) po art. 76 dodaje się art. 76a w brzmieniu:
  "Art. 76a. Przed rozstrzygnięciem wniosku o ogłoszenie upadłości 
             sąd zwraca się o opinię do organu nadzoru.";
69) art. 77 otrzymuje brzmienie:
   "Art. 77. 1. O ogłoszeniu upadłości orzeka sąd wojewódzki właściwy 
                dla siedziby zakładu ubezpieczeń.
              2. Organowi nadzoru służy środek odwoławczy na postanowienie
                sądu w przedmiocie ogłoszenia upadłości.";
70) art. 78 otrzymuje brzmienie:
   "Art. 78. 1. W przypadku ogłoszenia upadłości zakładu ubezpieczeń, 
                sąd wyznacza syndyka masy upadłości po zasięgnięciu 
                opinii organu nadzoru. Syndykiem może być inny zakład 
                ubezpieczeń.
              2. Wszelkie urzędy, instytucje oraz inne zakłady ubezpieczeń
                mają obowiązek udzielania syndykowi informacji 
                niezbędnych do realizowania jego zadań.";
71) art. 79 otrzymuje brzmienie:
   "Art. 79. 1. Do reprezentowania w postępowaniu upadłościowym interesów
                ubezpieczonych, uposażonych i uprawnionych z umów 
                ubezpieczenia sąd, po zasięgnięciu opinii organu nadzoru,
                wyznacza kuratora, który ma prawo wnoszenia środków
                zaskarżenia na rzecz tych podmiotów.
              2. Kurator jest uprawniony do zawarcia z innym zakładem 
                ubezpieczeń umowy o przeniesienie portfela. Przepisy 
                art. 66 stosuje się odpowiednio.
              3. Umowa o przeniesienie portfela może przewidywać obniżenie
                sum ubezpieczenia lub wysokości wypłacanych 
                okresowo odszkodowań i świadczeń. 
              4. W przypadku zatwierdzenia umowy  przeniesienia portfela
                przez organ nadzoru kurator ogłasza jej treść dwukrotnie
                w dzienniku o zasięgu ogólnopolskim.";
72) art. 80 otrzymuje brzmienie:
   "Art. 80. W przypadku nie zawarcia przez kuratora umowy o przeniesienie
             portfela w terminie:
             1) 3 miesięcy od dnia ogłoszenia upadłości - w odniesieniu 
                do ubezpieczeń obowiązkowych i ubezpieczeń na życie,
             2) 1 miesiąca od dnia ogłoszenia upadłości - w odniesieniu 
                do pozostałych ubezpieczeń.
             umowy ubezpieczenia zawarte z zakładem ubezpieczeń, 
             którego upadłość została ogłoszona, wygasają.";
73) art. 81 otrzymuje brzmienie:
   "Art. 81. Wierzytelności z tytułu umów ubezpieczenia ulegają zaspokojeniu
             przed podatkami i innymi daninami publicznymi należnymi za
             ostatnie dwa lata przed ogłoszeniem upadłości.";
74) art. 82 otrzymuje brzmienie:
   "Art. 82. 1. Tworzy się Państwowy Urząd Nadzoru Ubezpieczeń jako 
                centralny organ administracji państwowej.
              2. Państwowym Urzędem Nadzoru Ubezpieczeń kieruje 
                Prezes, którego powołuje i odwołuje Prezes Rady Ministrów,
                na wniosek Ministra Finansów.
              3. Wiceprezesa Państwowego Urzędu Nadzoru Ubezpieczeń
                powołuje i odwołuje Minister Finansów na wniosek 
                Prezesa Państwowego Urzędu Nadzoru Ubezpieczeń.
              4. Prezesem i wiceprezesem Państwowego Urzędu Nadzoru 
                Ubezpieczeń może być osoba:
                1) z wyższym wykształceniem prawniczym, ekonomicznym
                   lub matematycznym,
                2) posiadająca co najmniej 2-letnie doświadczenie w 
                   działalności ubezpieczeniowej.
              5. Ilekroć w ustawie jest mowa o organie nadzoru, rozumie 
                się przez to Państwowy Urząd Nadzoru Ubezpieczeń.";
75) po art. 82 dodaje się art. 82a-82c w brzmieniu:
  "Art. 82a. 1. Zadaniem nadzoru jest ochrona interesów osoby ubezpieczonej
                i zapobieganie sytuacji, w której zakład ubezpieczeń nie
                będzie w stanie wypłacać ubezpieczonemu 
                należnego świadczenia.
              2. Nadzór nad działalnością zakładów ubezpieczeń i pośredników
                ubezpieczeniowych polega w szczególności na:
                  1) podejmowaniu działań mających na celu zapewnienie
                    prawidłowego funkcjonowania rynku ubezpieczeń
                    i ochronę ubezpieczonych,
                  2) wydawaniu zezwoleń na prowadzenie działalności 
                    brokerskiej i agencyjnej,
                  3) kontroli prowadzenia działalności przez zakłady 
                    ubezpieczeń i brokerów,
                  4) podejmowaniu innych działań przewidzianych w  
                    ustawie.
    Art. 82b 1. Organ nadzoru współdziała z organami administracji 
                rządowej i innymi instytucjami w zakresie kształtowania
                polityki gospodarczej państwa dotyczącej ubezpieczeń.
              2. Do postępowania przed organem nadzoru stosuje się 
                przepisy Kodeksu postępowania administracyjnego chyba,
                że ustawa stanowi inaczej.
              3. Na decyzję organu nadzoru służy skarga do Naczelnego 
                Sądu Administracyjnego. 
    Art. 82c 1. Organizację Państwowego Urzędu Nadzoru Ubezpieczeń 
                określa statut nadany, w drodze rozporządzenia, przez 
                Radę Ministrów na wniosek Ministra Finansów.
              2. Pracownicy Państwowego Urzędu Nadzoru Ubezpieczeń 
                nie mogą być akcjonariuszami (udziałowcami), członkami
                władz w zakładach ubezpieczeń oraz wykonywać 
                czynności związanych z działalnością ubezpieczeniową 
                lub pośrednictwa ubezpieczeniowego.
              3. Do pracowników, o których mowa w ust. 2, nie mają zastosowania
                przepisy o kształtowaniu środków na wynagrodzenia
                w państwowej sferze budżetowej.
              4. Minister Finansów określa, w drodze rozporządzenia, zasady
                wynagradzania pracowników Państwowego Urzędu 
                Nadzoru Ubezpieczeń, Rzecznika Ubezpieczonych i 
                pracowników Biura Rzecznika Ubezpieczonych z 
                uwzględnieniem poziomu płac w instytucjach ubezpieczeniowych.";
76) art. 83 otrzymuje brzmienie:
   "Art. 83. 1. Organ nadzoru może przeprowadzić w każdym czasie kontrolę
                działalności i stanu majątkowego zakładu ubezpieczeń. 
              2. Przy przeprowadzaniu kontroli organ nadzoru może korzystać
                z usług podmiotów uprawnionych do badania 
                sprawozdań finansowych.
              3. Organ nadzoru może żądać od zakładów ubezpieczeń 
                wyjaśnień i informacji dotyczących zakładu ubezpieczeń 
                i jego gospodarki finansowej oraz zarządzić przekazywanie
                wymaganych danych.
              4. Organ nadzoru może wydawać zalecenia mające na celu 
                usunięcie stwierdzonych nieprawidłowości i dostosowanie
                działalności zakładu ubezpieczeń do przepisów prawa.
              5. W razie  niewykonywania  zaleceń, o których mowa w 
                ust. 4, prowadzenia działalności z naruszeniem przepisów
                prawa, statutu, odmowy udzielenia wyjaśnień i informacji,
                o których mowa w ust. 3, organ nadzoru może:
                  1) nakładać na członków zarządu zakładu ubezpieczeń
                    lub prokurentów kary pieniężne do wysokości 
                    trzykrotnego miesięcznego wynagrodzenia brutto 
                    tej osoby, wyliczonego na podstawie wynagrodzenia
                    za ostatnie 3 miesiące przed nałożeniem kary,
                  2) nakładać na zakład ubezpieczeń kary pieniężne do 
                    wysokości 0,5% zbioru składki brutto za rok poprzedni,
                  3) występować do właściwego organu zakładu ubezpieczeń
                    z wnioskiem o odwołanie członka zarządu 
                    lub prokurenta,
                  4) występować z wnioskiem do właściwego organu 
                    zakładu ubezpieczeń o zawieszenie w czynnościach 
                    członków zarządu zakładu ubezpieczeń do czasu 
                    rozpatrzenia wniosku o ich odwołanie.
              6. Zakład ubezpieczeń przekazuje organowi nadzoru wzory 
                umów ubezpieczenia i wniosków o ubezpieczenie, teksty 
                ogólnych warunków ubezpieczenia oraz inne formularze 
                używane przez zakład przy zawieraniu umów ubezpieczenia,
                w terminie 14 dni od dnia wprowadzenia ich do 
                obrotu.
              7. W razie ogłaszania przez zakład ubezpieczeń, w formie 
                reklamy lub przy pomocy formularzy, informacji niezgodnych
                ze stanem faktycznym lub mających na celu 
                wprowadzenie w błąd, organ nadzoru może:
                  1) zakazać zakładowi ubezpieczeń prowadzenia reklamy
                    w określony sposób lub używania druków o 
                    określonej treści,
                  2) dokonać sprostowania na koszt zakładu ubezpieczeń,
                  3) nałożyć karę pieniężną oraz podjąć inne czynności, 
                    o których mowa w ust. 5.
              8. Minister Finansów, w porozumieniu z organem nadzoru 
                określa, w drodze rozporządzenia, szczegółowe zasady, 
                zakres i tryb przeprowadzania kontroli.";
                  
77) po art. 83 dodaje się art. 83a i art. 83b w brzmieniu:
   "Art. 83a 1. Organ nadzoru może żądać od władz zakładu ubezpieczeń 
                zwołania nadzwyczajnego walnego zgromadzenia oraz
                umieszczenia poszczególnych spraw na porządku obrad
                najbliższego walnego zgromadzenia.
              2. Jeżeli w ciągu dwóch tygodni od dnia przedstawienia żądania
                walne zgromadzenie nie zostanie zwołane, organ 
                nadzoru zwołuje walne zgromadzenie. Koszty zwołania i 
                odbycia walnego zgromadzenia ponosi zakład ubezpieczeń.
              3. W przypadkach określonych w ust. 1 i 2, organ nadzoru 
                deleguje swego przedstawiciela do udziału w walnym 
                zgromadzeniu akcjonariuszy albo członków towarzystwa 
                ubezpieczeń wzajemnych.
              4. Przedstawiciel organu nadzoru, o którym mowa w ust. 3, 
                może zabierać głos w sprawach objętych porządkiem 
                obrad walnego zgromadzenia, a także w innych sprawach
                nie objętych porządkiem obrad.
    Art. 83b 1. Organ nadzoru może przeprowadzić w każdym czasie kontrolę
                działalności i stanu majątkowego podmiotów prowadzących
                działalność brokerską.
              2. Organ nadzoru może żądać od podmiotów, o których 
                mowa w ust. 1, wyjaśnień i informacji dotyczących ich 
                działalności i gospodarki finansowej oraz zarządzić 
                przekazywanie wymaganych danych.
              3. Przepisy art. 83 stosuje się odpowiednio do nadzoru nad 
                działalnością podmiotów prowadzących działalność brokerską
                z zastrzeżeniem, że kary pieniężne, wynoszą:
                1) do wysokości trzykrotnej prowizji uzyskanej za ostatnie
                   3 miesiące przed nałożeniem kary - w przypadku
                   osoby prawnej,
                  2) do wysokości dwudziestokrotnego przeciętnego 
                    miesięcznego wynagrodzenia w sektorze przedsiębiorstw
                    - w przypadku osoby fizycznej.";
78) art. 84 otrzymuje brzmienie:
   "Art. 84. 1. Koszty nadzoru nad działalnością ubezpieczeniową i 
                brokerską oraz koszty działalności Rzecznika
                Ubezpieczonych i jego Biura ponoszą zakłady ubezpieczeń 
                do wysokości 0,3% zbioru składek brutto.
              2. Koszty funkcjonowania działalności Rzecznika Ubezpieczonych
                nie mogą przekroczyć 2% wysokości kosztów 
                nadzoru.
              3. Należności z tytułu nadzoru podlegają egzekucji w trybie 
                przepisów o postępowaniu egzekucyjnym w administracji.
              4. Minister Finansów, w porozumieniu z organem nadzoru, 
                określa, w drodze zarządzenia, sposób obliczania wpłat 
                na pokrycie kosztów, o których mowa w ust. 1, proporcjonalnie
                do zbioru składek, terminy uiszczenia wpłat 
                oraz wysokość odsetek za ich nieuiszczenie w terminie, a 
                także podział tych wpłat na organ nadzoru, Rzecznika 
                Ubezpieczonych i jego Biuro.";
79) rozdział 10 otrzymuje brzmienie:
                              "Rozdział 10
                  Ubezpieczeniowy samorząd gospodarczy
    Art. 86. 1. Zakłady ubezpieczeń prowadzące działalność na terytorium
                Rzeczypospolitej Polskiej tworzą ubezpieczeniowy 
                samorząd gospodarczy.
              2. Organizacją ubezpieczeniowego samorządu gospodarczego
                jest Polska Izba Ubezpieczeń, zwana dalej "Izbą".
              3. Przynależność do Izby jest obowiązkowa i powstaje z 
                chwilą podjęcia przez zakład ubezpieczeń działalności 
                ubezpieczeniowej.
              4. Izba ma osobowość prawną. Siedzibą Izby jest miasto 
                stołeczne Warszawa.
   Art. 86a. 1. Organami Izby są:
                 1) zebranie przedstawicieli,
                 2) zarząd,
                 3) komisja rewizyjna,
                 4) inne organy, jeżeli statut tak stanowi.
              2. Wybory do organów Izby są powszechne, każdy zakład 
                ubezpieczeń ma jeden głos.
              3. Kadencja organów, o których mowa w ust. 1, nie może 
                być dłuższa niż 4 lata.
    Art. 87. 1. Statut Izby i jego zmiany uchwala zebranie przedstawicieli
                bezwzględną większością głosów ogółu zebranych. Statut i
                jego zmiany podlegają zatwierdzeniu przez Ministra Finansów.
              2. W statucie Izby określa się w szczególności:
                 1) nazwę Izby i jej siedzibę,
                 2) zadania Izby oraz sposób i formy ich realizacji,
                 3) organy Izby, zakres ich uprawnień oraz tryb wyboru,
                 4) sposób nabywania i utraty członkostwa Izby,
                 5) zasady gospodarki finansowej.
    Art. 88. 1. Zakłady ubezpieczeń opłacają składki członkowskie w
                wysokości określonej w statucie.
              2. Minister Finansów określi, w drodze rozporządzenia, 
                maksymalną wysokość procentu składki, którą zakład 
                ubezpieczeń ma prawo zaliczyć do kosztów uzyskania 
                przychodów.
    Art. 89. Do zadań Izby należy w szczególności:
                  1) reprezentowanie zakładów ubezpieczeń wobec organów
                    władzy i administracji państwowej oraz podejmowanie
                    działań w celu ochrony ich interesów,
                  2) wyrażanie opinii o projektach aktów prawnych dotyczących
                    działalności ubezpieczeniowej oraz współdziałanie
                    na wniosek właściwych podmiotów przy 
                    ich opracowywaniu,
                  3) współdziałanie z organem nadzoru ubezpieczeniowego
                    w zakresie wynikającym z przepisów ustawy,
                  4) współdziałanie z organizacjami i stowarzyszeniami 
                    krajowymi i zagranicznymi w zakresie ubezpieczeń,
                  5) stwarzanie możliwości polubownego i pojednawczego
                    rozstrzygania sporów między członkami Izby,
                  6) kształtowanie i upowszechnianie zasad etyki zawodowej
                    w działalności ubezpieczeniowej,
                  7) sprawowanie pieczy nad przestrzeganiem zasad 
                    uczciwej konkurencji na rynku ubezpieczeniowym.
   Art. 89a. 1. Majątek Izby powstaje ze składek członkowskich, wpisowego,
                dotacji, darowizn, spadków, zapisów, dochodów z 
                majątku Izby oraz z dochodów z działalności, o której 
                mowa w ust. 2.
              2. Izba może prowadzić działalność gospodarczą w ramach 
                powołanego przez siebie podmiotu gospodarczego. Dochód
                z działalności gospodarczej służy do realizacji zadań
                statutowych Izby i nie może być przeznaczony do 
                podziału między jej członków.
    Art. 90. Członkostwo w Izbie ustaje z chwilą wydania ostatecznej 
             decyzji przez organ nadzoru o likwidacji dobrowolnej lub 
             przymusowej zakładu ubezpieczeń bądź z chwilą ogłoszenia 
             jego upadłości.";
80) po rozdziale 10 dodaje się rozdziały 10a, 10b i 10c w brzmieniu:
                             "Rozdział 10a
               Polskie Biuro Ubezpieczeń Komunikacyjnych
   Art. 90a. 1. Zakłady ubezpieczeń, które prowadzą działalność w zakresie
                ubezpieczenia obowiązkowego określonego w art. 4
                pkt 1, w razie objęcia zakresem tego ubezpieczenia
                obszarów poza granicami kraju, zrzeszają się w Polskim
                Biurze Ubezpieczeń Komunikacyjnych. Przynależność tych
                zakładów ubezpieczeń do Polskiego Biura Ubezpieczeń
                Komunikacyjnych jest obowiązkowa.
              2. Polskie Biuro Ubezpieczeń Komunikacyjnych ma osobowość
                prawną. Siedzibą Biura jest miasto stołeczne 
                Warszawa.
              3. Przedmiotem działalności Polskiego Biura Ubezpieczeń 
                Komunikacyjnych jest w szczególności:
                  1) wystawianie dokumentów ubezpieczeniowych ważnych
                    w innych krajach,
                  2) zawieranie umów z zagranicznymi biurami ubezpieczeń
                    komunikacyjnych o wzajemnym uznawaniu 
                    dokumentów ubezpieczeniowych,
                  3) organizowanie likwidacji lub bezpośrednia likwidacja
                    szkód spowodowanych na terytorium Rzeczypospolitej
                    Polskiej przez pojazdy z rejestracją zagraniczną
                    posiadające ważne dokumenty ubezpieczeniowe,
                    wystawione przez zagraniczne biura 
                    ubezpieczeń komunikacyjnych,
                  4) określanie zasad i trybu dystrybucji przez zakłady 
                    ubezpieczeń krótkoterminowych umów ubezpieczenia
                    dla pojazdów wjeżdżających na terytorium 
                    Rzeczypospolitej Polskiej bez ważnego dokumentu 
                    ubezpieczenia, a w szczególności ustalanie wzorów 
                    dokumentów ubezpieczenia oraz ewidencjonowania
                    tych umów.
              4. Działalność Polskiego Biura Ubezpieczeń Komunikacyjnych
                jest finansowana przez zakłady ubezpieczeń - 
                członków Biura. Ze składek finansowana jest bieżąca 
                działalność oraz inne zobowiązania Biura wynikające z 
                umów określonych w ust. 3 pkt 2.
              5. Polskie Biuro Ubezpieczeń Komunikacyjnych, z dniem 
                wypłaty odszkodowania za jednego ze swoich członków, 
                może dochodzić od niego zwrotu wypłaconego odszkodowania.
              6. Szczegółowe zadania, organizację i zasady działania oraz 
                zasady gospodarki finansowej Polskiego Biura Ubezpieczeń
                Komunikacyjnych określa statut, uchwalany przez 
                zakłady ubezpieczeń zrzeszone w Biurze. Organ nadzoru 
                zatwierdza statut i jego zmiany. Minister Finansów na 
                wniosek organu nadzoru ogłasza statut lub jego zmiany 
                w Dzienniku Urzędowym Ministerstwa Finansów.
 
                              Rozdział 10b
                        Rzecznik Ubezpieczonych
   Art. 90b. 1. Interesy ubezpieczonych i uprawnionych z umów ubezpieczenia
reprezentuje Rzecznik Ubezpieczonych.
              2. Rzecznik Ubezpieczonych ma osobowość prawną. Siedzibą
                Rzecznika Ubezpieczonych jest miasto stołeczne 
                Warszawa.
              3. Rzecznika Ubezpieczonych powołuje Minister Finansów.
              4. Kadencja Rzecznika Ubezpieczonych trwa 4 lata.
              5. Minister Finansów może na wniosek Rady, o której mowa
                w art.90d, odwołać Rzecznika Ubezpieczonych przed 
                upływem kadencji.
              6. Minister Finansów określa, w drodze rozporządzenia, 
                szczegółowe zasady działania i tryb powoływania Rzecznika
                Ubezpieczonych.
   Art. 90c. 1. Do zadań Rzecznika Ubezpieczonych należy w szczególności:
                  1) reprezentowanie i ochrona konsumenckich interesów
                    ubezpieczonych i uprawnionych z umów ubezpieczenia,
                  2) opiniowanie projektów aktów prawnych dotyczących
                    ubezpieczeń,
                  3) informowanie organu nadzoru o dostrzeżonych 
                    nieprawidłowościach w działalności zakładów 
                    ubezpieczeń,
                  4) inicjowanie i prowadzenie działalności edukacyjno-informacyjnej
                    w zakresie ubezpieczeń.
              2. Działalność Rzecznika Ubezpieczonych finansowana jest 
                z:
                  1) wpłat zakładów ubezpieczeń w wysokości kosztów, 
                    o których mowa w art. 84 ust. 1,
                  2) darowizn, spadków i zapisów.
              3. Rzecznik Ubezpieczonych składa coroczne Ministrowi 
                Finansów sprawozdanie ze swojej działalności.
              4. Rzecznik Ubezpieczonych nie może być akcjonariuszem 
                (udziałowcem), członkiem władz w zakładach ubezpieczeń
                oraz nie może być zatrudnionym w żadnym zakładzie
                ubezpieczeń.
   Art. 90d. 1. Rzecznik Ubezpieczonych wykonuje swoje zadania przy
                pomocy Biura Rzecznika Ubezpieczonych.
              2. Rzecznik Ubezpieczonych powołuje na okres swojej kadencji,
                Radę Ubezpieczonych, jako organ opiniodawczo-doradczy.
              3. Rada Ubezpieczonych składa się z dwunastu członków, 
                wskazanych po trzech przez:
                  1) Krajowy Sejmik Samorządowy,
                  2) krajowe organizacje konsumenckie,
                  3) ogólnokrajowe organizacje pracodawców,
                  4) Rzecznika Praw Obywatelskich.
              4. Rzecznik Ubezpieczonych może odwołać członka Rady 
                po zasięgnięciu opinii podmiotu, który wskazał członka 
                do uczestnictwa w Radzie Ubezpieczonych.
              5. Członkom Rady Ubezpieczonych nie przysługuje wynagrodzenie
                za udział w jej posiedzeniach.
                              Rozdział 10c
                        Opłaty i przepisy karne
   Art. 90e. 1. Osoba fizyczna lub prawna, która nie dopełnia obowiązku
                zawarcia umowy ubezpieczenia, o którym mowa w art. 4,
                jest obowiązana wnieść opłatę w wysokości trzykrotnej
                średniej podstawowej rocznej składki ubezpieczeniowej
                należnej w roku kalendarzowym, za który nie dopełniła
                obowiązku zawarcia umowy ubezpieczenia.
              2. Należności z tytułu opłaty, o której mowa w ust. 1:
                  1) podlegają egzekucji w trybie przepisów o postępowaniu
                    egzekucyjnym w administracji,
                  2) przedawniają się z upływem lat trzech od dnia powstania
                    obowiązku ubezpieczenia.
              3. Wpływy z opłat, o których mowa w ust.1, z wyjątkiem 
                opłat z tytułu nie dopełnienia obowiązku określonego w 
                art. 4 pkt 2, stanowią dochód Ubezpieczeniowego Funduszu
                Gwarancyjnego.
              4. Wpływy z opłat z tytułu nie dopełnienia obowiązku 
                określonego w art. 4 pkt 2 stanowią dochód gminy właściwej
                ze względu na położenie budynków.
              5. Wniesienie opłaty, o której mowa w ust. 1, nie zwalnia z 
                obowiązku zawarcia umów ubezpieczenia, o których 
                mowa w art. 4.
              6. Rada Ministrów określa, w drodze rozporządzenia, organy
                uprawnione i organy obowiązane do przeprowadzenia
                kontroli wykonania obowiązku określonego w art. 
                4 oraz tryb ustalania opłaty, o której mowa w ust. 1.
   Art. 90f. 1. Kto bez wymaganego zezwolenia prowadzi działalność
                ubezpieczeniową lub brokerską, podlega karze pozbawienia
                wolności do lat 2, ograniczenia wolności albo grzywny.
              2. Tej samej karze podlega, kto dopuszcza się czynu określonego
                w ust. 1, działając w imieniu osoby prawnej.
   Art. 90g. 1. Kto biorąc udział w czynnościach mających na celu powstanie
                zakładu ubezpieczeń albo będąc członkiem władz zakładu
                ubezpieczeń lub likwidatorem działa na szkodę zakładu
                ubezpieczeń, podlega karze pozbawienia wolności do lat 5.
              2. Tej samej karze podlega, kto dopuszcza się czynu określonego
                w ust. 1, działając w imieniu osoby prawnej.
   Art. 90h. 1. Kto nie będąc uprawnionym przez zakład ubezpieczeń
                zawiera w jego imieniu umowy ubezpieczenia, podlega karze
                pozbawienia wolności do lat 2, ograniczenia wolności albo
                grzywny.
              2. Tej samej karze podlega, kto dopuszcza się czynu określonego
                w ust. 1 działając w imieniu osoby prawnej.
   Art. 90i. 1. Kto będąc członkiem władz zakładu ubezpieczeń podaje
                organowi nadzoru informacje niezgodne ze stanem faktycznym
                albo w inny sposób wprowadza w błąd ten organ, podlega
                karze pozbawienia wolności do lat 2, ograniczenia
                wolności albo grzywny.
              2. Tej samej karze podlega, kto dopuszcza się czynu określonego
                w ust. 1, działając w imieniu osoby prawnej.
   Art. 90j. 1. Kto prowadząc działalność gospodarczą, nie będąc zakładem
                ubezpieczeń lub brokerem, używa w nazwie zakładu
                albo do określenia działalności lub w reklamie, wyrazów
                wskazujących na działalność ubezpieczeniową lub brokerską
                w zakresie ubezpieczeń  podlega karze pozbawienia
                wolności do roku, ograniczenia wolności albo grzywny.
              2. Tej samej karze podlega, kto dopuszcza się czynu określonego
                w ust. 1, działając w imieniu osoby prawnej.";
 
81) skreśla się art. 91-94;
82) w art. 98 w ust. 2 skreśla się pkt 1;
83) w art. 99 skreśla się wyrazy "z tym, że przepisy art. 41 i 42 wchodzą w życie
   z dniem 1 stycznia 1999 r.";
84) załącznik do ustawy otrzymuje brzmienie:
            "PODZIAŁ RYZYKA WEDŁUG DZIAŁÓW, GRUP I RODZAJÓW
                              UBEZPIECZEŃ
                                    
                                Dział I
                         Ubezpieczenia na życie
                                    
 1. Ubezpieczenia na życie.
 2. Ubezpieczenia posagowe, zaopatrzenia dzieci.
 3. Ubezpieczenia na życie, jeżeli są związane z funduszem inwestycyjnym.
 4. Ubezpieczenia rentowe.
 5. Ubezpieczenia wypadkowe i chorobowe, jeśli są uzupełnieniem ubezpieczeń
   wymienionych w grupach 1-4.
 
                                Dział II
      Pozostałe ubezpieczenia osobowe oraz ubezpieczenia majątkowe
                                    
 1. Ubezpieczenia wypadku, w tym wypadku przy  pracy i choroby zawodowej:
   1) świadczenia jednorazowe,
   2) świadczenia powtarzające się,
   3) świadczenia kombinowane,
   4) przewóz osób.
 2. Ubezpieczenie choroby:
   1) świadczenia jednorazowe,
   2) świadczenia powtarzające się,
   3) świadczenia kombinowane.
 3. Ubezpieczenie casco pojazdów lądowych, z wyjątkiem pojazdów szynowych,
   obejmujące szkody w:
   1) pojazdach samochodowych,
   2) pojazdach lądowych bez własnego napędu.
 4. Ubezpieczenie casco pojazdów szynowych obejmujące szkody w pojazdach 
   szynowych.
 5. Ubezpieczenie casco statków powietrznych obejmujące szkody w pojazdach
   powietrznych.
 6. Ubezpieczenie żeglugi morskiej i śródlądowej obejmujące szkody w: 
   1) statkach żeglugi morskiej,
   2) statkach żeglugi śródlądowej.
 7. Ubezpieczenie przedmiotów w transporcie obejmujące szkody na transportowanych
   przedmiotach, niezależnie od każdorazowo stosowanych środków
   transportu.
 8. Ubezpieczenie szkód spowodowanych żywiołami obejmującymi szkody rzeczowe,
   nie ujęte w grupach 3-7, spowodowanymi przez:
   1) ogień,
   2) eksplozję,
   3) burzę,
   4) inne żywioły, 
   5) energię jądrową,
   6) obsunięcia ziemi lub tąpnięcia.
 9. Ubezpieczenie pozostałych szkód rzeczowych (jeżeli nie zostały ujęte w 
   grupie 3, 4, 5, 6 lub 7) wywołanych przez grad lub mróz oraz inne przyczyny
   (jak np kradzież), jeżeli przyczyny te nie są ujęte są w grupie 8.
10. Ubezpieczenie odpowiedzialności cywilnej wszelkiego rodzaju, wynikającej 
   z posiadania i użytkowania pojazdów lądowych z napędem własnym, łącznie
   z ubezpieczeniem odpowiedzialności przewoźnika.
11. Ubezpieczenie odpowiedzialności cywilnej wszelkiego rodzaju, wynikającej 
   z posiadania i użytkowania pojazdów powietrznych, łącznie z ubezpieczeniem
   odpowiedzialności przewoźnika.
12. Ubezpieczenie odpowiedzialności cywilnej za żeglugę morską i śródlądową, 
   wynikającą z posiadania i użytkowania statków żeglugi śródlądowej i statków
   morskich, łącznie z ubezpieczeniem odpowiedzialności przewoźnika.
13. Ubezpieczenie odpowiedzialności cywilnej (ubezpieczenie odpowiedzialności
   cywilnej ogólnej) nie ujętej w grupach 10-12.
14. Ubezpieczenie kredytu, w tym:
   1) ogólnej niewypłacalności,
   2) kredytu eksportowego,
   3) spłaty rat,
   4) kredytu hipotecznego,
   5) kredytu rolniczego.
15. Gwarancja ubezpieczeniowa:
   1) bezpośrednia,
   2) pośrednia.
16. Ubezpieczenie różnych ryzyk finansowych, w tym:
   1) ryzyka zatrudnienia,
   2) niewystarczającego dochodu,
   3) złych warunków atmosferycznych,
   4) utraty zysków,
   5) stałych wydatków ogólnych,
   6) nieprzewidzianych wydatków handlowych,
   7) utraty wartości rynkowej,
   8) utraty stałego źródła dochodu,
   9) pośrednich strat handlowych poza wyżej wymienionymi,
   10) innych strat finansowych.
17. Ubezpieczenie ochrony prawnej.
18. Ubezpieczenie świadczenia pomocy na korzyść osób, które popadły w trudności
   w czasie podróży lub podczas nieobecności w miejscu zamieszkania.".
                                    
                                    
                                Art. 2.
W Rozporządzeniu Prezydenta Rzeczypospolitej z dnia 27 czerwca 1934 r. 
Kodeks handlowy (Dz.U. Nr 46, poz. 502, z 1946 r. Nr 57, poz. 321, z 1950 r. 
Nr 34, poz. 312, z 1964 r. Nr 16, poz. 94, z 1988 r. Nr 41, poz. 326, z 1990 r. 
Nr 17, poz. 98, Nr 51, poz. 298 oraz z 1991 r. Nr 35, poz. 155, Nr 94, poz. 418 
i Nr 111, poz. 480) w art. 310 w § 1 skreśla się wyrazy "i ubezpieczeniowymi".
                                Art. 3.
W ustawie z dnia 15 lutego 1992 r. o podatku dochodowym od osób prawnych 
(Dz.U. z 1993 r. Nr 106, poz. 482 i Nr 134, poz. 646, z 1994 r. Nr 1, poz. 2, Nr 
43, poz. 163, Nr 80, poz. 368, Nr 87, poz. 406, Nr 90, poz. 419, Nr 113, poz. 
547, Nr 123, poz. 602 i Nr 127, poz. 627 oraz z 1995 r. Nr 5, poz. 25) wprowadza
się następujące zmiany:
 1) w art. 15 ust. 1b otrzymuje brzmienie:
   "1b. U ubezpieczycieli kosztem uzyskania przychodów za rok podatkowy 
      są:
      1) rezerwy techniczno-ubezpieczeniowe utworzone zgodnie z odrębnymi
        przepisami - do wysokości stanowiącej przyrost tych rezerw 
        na koniec roku podatkowego w stosunku do ich stanu na początek 
        roku; przy ustalaniu zaliczek, o których mowa w art. 25 ust. 1, kosztem
        uzyskania jest przyrost stanu rezerw techniczno-ubezpieczeniowych
        na koniec miesiąca, za który składana jest deklaracja podatkowa,
        w stosunku do stanu tych rezerw na początek roku podatkowego,
      2) odpisy na fundusz prewencyjny w wysokości określonej w odrębnych
        przepisach, jeżeli równowartość odpisów zwiększy środki funduszu,
      3) wpłaty z tytułu, określonego w przepisach o działalności ubezpieczeniowej,
        nadzoru nad działalnością zakładów ubezpieczeń.";
 
 2) w art. 17 w ust. 1 po pkt 21 dodaje się pkt 22 w brzmieniu:
   "22) dochody z działalności Ubezpieczeniowego Funduszu Gwarancyjnego.".
   
                                Art. 4.
 1. Zakłady ubezpieczeń prowadzące, przed dniem wejścia w życie niniejszej 
   ustawy, działalność ubezpieczeniową w formie spółek akcyjnych są obowiązane
   w terminie 1 roku od dnia wejścia w życie niniejszej ustawy, dostosować
   swoją działalność do warunków określonych w art. 11b oraz w 
   art. 63 i 64 ustawy wymienionej w art. 1 w brzmieniu nadanym niniejszą 
   ustawą.
 2. Zakłady ubezpieczeń prowadzące, przed dniem wejścia w życie niniejszej 
   ustawy, działalność ubezpieczeniową w formie towarzystwa ubezpieczeń 
   wzajemnych są obowiązane, w terminie 1 roku od dnia wejścia w życie niniejszej
   ustawy, dostosować swoją działalność do warunków określonych w 
   rozdziale 2 oraz w art. 63 i 64 ustawy wymienionej w art. 1 w brzmieniu 
   nadanym niniejszą ustawą.
 3. Zakłady ubezpieczeń prowadzące, przed dniem wejścia w życie niniejszej 
   ustawy, działalność ubezpieczeniową w dziale pozostałych ubezpieczeń 
   osobowych i majątkowych są obowiązane, w terminie trzech lat od dnia 
   wejścia w życie  niniejszej  ustawy, dostosować się do wymagań art. 37a 
   ust. 2 i art. 46a ustawy wymienionej w art. 1 w brzmieniu nadanym niniejszą
   ustawą.
 
                                Art. 5.
 1. Powołanie Komisji Egzaminacyjnej dla Aktuariuszy oraz Komisji Egzaminacyjnej
   dla Brokerów Ubezpieczeniowych i Reasekuracyjnych nastąpi nie 
   później niż w terminie 3 miesięcy od dnia utworzenia Państwowego Urzędu
   Nadzoru Ubezpieczeniowego.
 2. Osoby wykonujące w dniu wejścia w życie ustawy zawód aktuariusza, są 
   obowiązane w terminie roku od dnia powołania Komisji, o której mowa w 
   ust. 1, dostosować się do wymagań określonych w art. 37b ust. 1 pkt 5. 
 3. Zezwolenie na prowadzenie działalności brokerskiej wydane przed dniem 
   wejścia w życie niniejszej ustawy zachowują ważność pod warunkiem dostosowania
   przez brokerów swojej działalności do wymagań określanych w 
   ustawie, o której mowa w art. 1 w brzmieniu nadanym niniejszą ustawą w 
   terminie roku od dnia powołania Komisji, o której mowa w ust. 1.
 4. Osoby wykonujące czynności pośrednictwa ubezpieczeniowego (działalność 
   agencyjną) obowiązane są w terminie roku od dnia wejścia w życie niniejszej
   ustawy dostosować się do wymagań art. 37e ustawy wymienionej w 
   art. 1 w brzmieniu nadanym niniejszą ustawą.
 
                                Art. 6.
Zakłady ubezpieczeń prowadzące przed dniem wejścia w życie niniejszej ustawy
działalność ubezpieczeniową w zakresie działu I (grupa 4 i 5) określonego 
w załączniku do ustawy wymienionej w art. 1 w brzmieniu nadanym niniejszą 
ustawą, obowiązane są do wystąpienia z wnioskiem do Ministra Finansów o 
wydanie zezwolenia na prowadzenie działalności w zakresie tych grup w ciągu 
6 miesiący od dnia wejścia w życie niniejszej ustawy.
                                Art. 7.
 1. Do spraw o wydanie zezwolenia na prowadzenie działalności ubezpieczeniowej,
   wszczętych a nie zakończonych decyzją ostateczną przed dniem 
   wejścia w życie niniejszej ustawy, stosuje się przepisy dotychczasowe.
 2. Do spraw karnych wszczętych przed dniem wejścia w życie niniejszej ustawy
   stosuje się przepisy dotychczasowe, chyba że przepisy karne w brzmieniu
   nadanym niniejszą ustawą są korzystniejsze dla obwinionego.
 
                                Art. 8.
 1. Do czasu zaspokojenia roszczeń osób uprawnionych do odszkodowań i 
   świadczeń z tytułu ubezpieczenia w Zakładzie Ubezpieczeń "Westa" S.A. i 
   Zakładzie Ubezpieczeń na życie "Westa-Life" S.A. postępowanie w sprawach
   dotyczących zaspokojenia tych roszczeń toczy się na podstawie dotychczasowych
   zasad, z zastrzeżeniem ust. 3.
 2. Fundusz Ochrony Ubezpieczonych ma obowiązek spełnić świadczenia wobec
   osób uprawnionych w terminie dwóch miesięcy od dnia otrzymania 
   częściowej listy wierzytelności; w razie przekroczenia terminu uprawnionym
   przysługują odsetki.
 3. W terminie 3 miesięcy od dnia wejścia w życie niniejszej ustawy Ubezpieczeniowy
   Fundusz Gwarancyjny przejmuje prawa i obowiązki Funduszu 
   Ochrony Ubezpieczonych. Po upływie tego terminu organy Funduszu 
   Ochrony Ubezpieczonych ulegają likwidacji.
 4. Wpłaty zakładów ubezpieczeń na rzecz Funduszu Ochrony Ubezpieczonych,
   do czasu jego likwidacji, zaliczane są w ciężar kosztów uzyskania 
   przychodów zakładów ubezpieczeń.
 5. Postępowanie  upadłościowe zakładów ubezpieczeń, o których mowa w 
   ust. 1, toczy się na podstawie dotychczasowych przepisów.
 
                                Art. 9.
 1. Przy udostępnianiu osobom trzecim akcji spółki akcyjnej Skarbu Państwa 
   powstałej po przekształceniu Powszechnego Zakładu Ubezpieczeń stosuje 
   się odpowiednio przepisy rozdziału 3 oraz art. 44 ustawy z dnia 13 lipca 
   1990 roku o prywatyzacji przedsiębiorstw państwowych (Dz.U. Nr 51, poz. 
   298 oraz z 1991 r. Nr 60, poz. 253 i Nr 111, poz. 480) z wyłączeniem 
   przepisów art. 19 ust. 1 zdanie drugie i art. 28.
 2. Uprawnienia Ministra Przekształceń Własnościowych w zakresie udostępniania
   osobom trzecim akcji Skarbu Państwa wykonuje Minister Finansów.
 
                                Art. 10.
W terminie 30 dni od dnia wejścia w życie niniejszej ustawy Sąd Rejonowy dla 
Warszawy - Pragi przekaże Sądowi Rejonowemu dla miasta stołecznego Warszawy
rejestr towarzystw ubezpieczeń wzajemnych wraz z aktami.
                                Art. 11.
Do czasu utworzenia Państwowego Urzędu Nadzoru Ubezpieczeń funkcję organu
nadzoru sprawuje Minister Finansów.
                                Art. 12.
Pierwszego Rzecznika Ubezpieczonych Minister Finansów powoła w terminie 
3 miesięcy od dnia wejścia w życie ustawy.
                                Art. 13.
 1. Polska Izba Ubezpieczeń działająca na podstawie art. 86-90 ustawy wymienionej
   w art. 1 przekształca się z mocy niniejszej ustawy w organizację 
   określoną w art. 86 ust. 2 w brzmieniu nadanym niniejszą ustawą.
 2. Majątek Polskiej Izby Ubezpieczeń działającej na podstawie dotychczasowych
   przepisów, określonych w ust. 1, przechodzi na organizację utworzoną
   na mocy niniejszej ustawy.
 3. Pierwsze zebranie przedstawicieli, o których mowa w art. 86a ust. 1 pkt 1 
   ustawy wymienionej w art. 1 w brzmieniu nadanym niniejszą ustawą, zwołuje
   Prezes Polskiej Izby Ubezpieczeń działający na podstawie dotychczasowych
   przepisów.
 4. Uczestnikami zebrania, o którym mowa w ust. 3, są osoby upoważnione do 
   reprezentowania danego zakładu ubezpieczeń na podstawie statutu.
 
                                Art. 14.
Do czasu wydania przepisów wykonawczych przewidzianych w ustawie pozostają
w mocy przepisy dotychczasowe, o ile nie są sprzeczne z niniejszą ustawą.
                                Art. 15.
 1. Użyty w ustawie, o której mowa w art. 1, w różnych liczbach i przypadkach
   wyraz "ubezpieczyciel" zastępuje się użytymi w różnych liczbach i 
   przypadkach wyrazami "zakład ubezpieczeń".
 2. Ilekroć w dotychczasowych przepisach mowa jest o "ubezpieczycielu" należy
   przez to rozumieć "zakład ubezpieczeń".
 3. Użyte w art. 46 ust. 2, art. 62 ust. 1, art. 69, art. 70 ust. 2, art. 73 ustawy, o 
   której mowa w art. 1 wyrazy "Minister Finansów" zastępuje się "organ 
   nadzoru" użytymi w odpowiednich przypadkach.
                                Art. 16.
Minister Finansów ogłosi, w terminie 3 miesięcy od dnia ogłoszenia ustawy, w 
Dzienniku Ustaw Rzeczypospolitej Polskiej jednolity tekst ustawy z dnia 28 lipca
1990 r. o działalności ubezpieczeniowej z uwzględnieniem zmian wynikających
z przepisów ogłoszonych przed dniem wydania jednolitego tekstu.
                                Art. 17.
Ustawa wchodzi w życie po upływie 60 dni od dnia ogłoszenia, z wyjątkiem 
przepisów:
   1) art. 82 ustawy wymienionej w art. 1 w brzmieniu nadanym niniejszą 
     ustawą, który wchodzi w życie z dniem ogłoszenia ustawy,
   2) art. 41 i 42 ustawy wymienionej w art. 1 w brzmieniu nadanym niniejszą 
     ustawą, które wchodzą w życie z dniem 1 stycznia 1999 r.
                                    
 
