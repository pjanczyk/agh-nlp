



Dz.U. z 2001 r. Nr 125, poz. 1371
                                        
                                        
                                        
                                        
                                     USTAWA
                            z dnia 6 września 2001 r.
                                        
                             o transporcie drogowym
                                        
                                        
                                   Rozdział 1
                                 Przepisy ogólne
                                        
   
                                     Art. 1.
1. Ustawa określa zasady podejmowania i wykonywania:
   1) krajowego transportu drogowego,
   2) międzynarodowego transportu drogowego,
   3) niezarobkowego krajowego przewozu drogowego,
   4) niezarobkowego międzynarodowego przewozu drogowego.
2. Ustawa określa również zasady działania Inspekcji Transportu Drogowego.
   
                                     Art. 2.
Na zasadzie wzajemności, o ile umowy międzynarodowe ratyfikowane przez
Rzeczpospolitą Polską nie stanowią inaczej, przedsiębiorca zagraniczny
uprawniony do wykonywania  transportu drogowego na podstawie prawa właściwego
dla kraju jego siedziby może go wykonywać na terytorium Rzeczypospolitej
Polskiej na zasadach określonych w ustawie.
                                        
                                     Art. 3.
Przepisów ustawy nie stosuje się do przewozu drogowego wykonywanego pojazdami
samochodowymi:
   1) przeznaczonymi konstrukcyjnie do  przewozu nie więcej niż 9 osób łącznie
     z kierowcą - w niezarobkowym krajowym i międzynarodowym przewozie drogowym
     osób,
   2) o dopuszczalnej masie całkowitej nieprzekraczającej 3,5 t.
                                        
                                     Art. 4.
Użyte w ustawie określenia oznaczają:
   1) krajowy transport drogowy - podejmowanie i wykonywanie działalności
     gospodarczej w zakresie przewozu osób lub rzeczy pojazdami samochodowymi
     zarejestrowanymi w kraju, za które uważa się również zespoły pojazdów
     składające się z pojazdu samochodowego i przyczepy lub naczepy, na
     terytorium Rzeczypospolitej Polskiej, przy czym jazda pojazdu, miejsce
     rozpoczęcia lub zakończenia podróży i przejazdu oraz droga znajdują się na
     terytorium Rzeczypospolitej Polskiej,
   2) międzynarodowy transport drogowy - podejmowanie i wykonywanie
     działalności gospodarczej w zakresie przewozu osób lub rzeczy pojazdami
     samochodowymi, za które uważa się również zespoły pojazdów składające się
     z pojazdu samochodowego i przyczepy lub naczepy, przy czym jazda pojazdu
     między miejscem początkowym i docelowym odbywa się z przekroczeniem
     granicy Rzeczypospolitej Polskiej,
   3) transport drogowy - krajowy transport drogowy i międzynarodowy transport
     drogowy,
   4) niezarobkowy przewóz drogowy zwany dalej "przewozem na potrzeby własne" przewóz
niezarobkowy (nieodpłatny) osób lub rzeczy wykonywany przez
     przedsiębiorcę pomocniczo w stosunku do jego podstawowej działalności
     gospodarczej, spełniający łącznie następujące warunki:
     a) rzeczy przewożone są własnością przedsiębiorcy lub zostały sprzedane,
       kupione, wynajęte, wydzierżawione, wyprodukowane, wydobyte, przetworzone
       lub naprawione przez przedsiębiorcę,
     b) celem przejazdu jest przewiezienie rzeczy lub osób z lub do
       przedsiębiorstwa, lub przeniesienie ich, wewnątrz przedsiębiorstwa lub
       poza przedsiębiorstwem, na jego własne potrzeby,
     c) pojazdy mechaniczne używane do przewozu muszą być prowadzone przez
       pracowników przedsiębiorcy,
     d) pojazdy przewożące rzeczy lub osoby znajdują się w prawnej dyspozycji
       przedsiębiorcy,
     e) nie jest przewozem osób w ramach prowadzonej działalności gospodarczej
       w zakresie usług turystycznych,
   5) niezarobkowy krajowy przewóz drogowy - przewóz na potrzeby własne
     wykonywany na terytorium Rzeczypospolitej Polskiej,
   6) niezarobkowy międzynarodowy przewóz drogowy - przewóz na potrzeby własne
     wykonywany z przekroczeniem granicy Rzeczypospolitej Polskiej,
   7) przewóz regularny - publiczny przewóz osób i ich bagażu wykonywany według
     rozkładu jazdy podanego przez przewoźnika do publicznej wiadomości co
     najmniej poprzez ogłoszenia wywieszone na przystankach i dworcach
     autobusowych, w którym należność za przejazd pobierana jest zgodnie z
     taryfą opłat podaną do publicznej wiadomości oraz z warunkami przewozu
     określonymi w zezwoleniu, o którym mowa w art. 18,
   8) linia osobowa regularna - połączenie komunikacyjne na określonej drodze,
     po której odbywają się regularne przewozy osób oraz na której znajdują się
     wyznaczone przystanki,
   9) przewóz regularny specjalny - niepubliczny przewóz regularny określonej
     grupy osób, z wyłączeniem innych osób,
  10) przewóz  wahadłowy - wielokrotny przewóz zorganizowanych grup osób tam i
     z powrotem, między tym samym miejscem początkowym a tym samym miejscem
     docelowym, przy spełnieniu łącznie następujących warunków:
     a) każda grupa osób przewiezionych do miejsca docelowego wraca do miejsca
       początkowego,
     b) miejsce początkowe i miejsce docelowe oznaczają odpowiednio miejsce
       rozpoczęcia usługi przewozowej oraz miejsce zakończenia usługi
       przewozowej, z uwzględnieniem w każdym przypadku okolicznych
       miejscowości leżących w promieniu 50 km,
  11) przewóz okazjonalny - przewóz osób, który nie stanowi przewozu
     regularnego, przewozu regularnego specjalnego albo przewozu wahadłowego,
  12) przewóz kabotażowy - przewóz wykonywany pojazdem samochodowym
     zarejestrowanym za granicą lub przez przedsiębiorcę zagranicznego między
     miejscami położonymi na terytorium Rzeczypospolitej Polskiej,
  13) transport kombinowany -  przewóz rzeczy, podczas którego samochód
     ciężarowy, przyczepa, naczepa z jednostką ciągnącą lub bez jednostki
     ciągnącej, nadwozie wymienne lub kontener 20-stopowy lub większy korzysta
     z drogi w początkowym lub końcowym odcinku przewozu, a na innym odcinku z
     usługi kolei, żeglugi śródlądowej lub transportu morskiego, przy czym
     odcinek morski przekracza 100 km w linii prostej; odcinek przewozu
     początkowego lub końcowego oznacza przewóz:
     a) pomiędzy punktem, gdzie rzeczy są załadowane i najbliższą odpowiednią
       kolejową stacją załadunkową dla odcinka początkowego oraz pomiędzy
       najbliższą odpowiednią kolejową stacją wyładunkową a punktem, gdzie
       rzeczy są wyładowane dla końcowego odcinka lub
     b) wewnątrz promienia nieprzekraczającego 150 km w linii prostej ze
       śródlądowego lub morskiego portu załadunku lub wyładunku,
  14) międzynarodowy transport kombinowany - transport kombinowany, podczas
     którego następuje przekroczenie granicy Rzeczypospolitej Polskiej,
  15) przewoźnik drogowy - przedsiębiorca uprawniony do wykonywania
     działalności gospodarczej w zakresie transportu drogowego,
  16) zagraniczny przewoźnik drogowy- zagraniczny przedsiębiorca uprawniony do
     wykonywania działalności gospodarczej w zakresie transportu drogowego na
     podstawie przepisów obowiązujących w państwie, w którym znajduje się jego
     siedziba,
  17) licencja - decyzja administracyjna wydana przez ministra właściwego do
     spraw transportu lub określony w ustawie organ samorządu terytorialnego,
     uprawniająca do podejmowania i wykonywania działalności gospodarczej w
     zakresie transportu drogowego,
  18) zezwolenie  - decyzja administracyjna wydana przez ministra właściwego do
     spraw transportu lub określony w ustawie organ samorządu terytorialnego,
     uprawniająca przewoźnika drogowego do wykonywania określonego rodzaju
     transportu drogowego,
  19) zezwolenie zagraniczne - dokument otrzymany na podstawie umowy
     międzynarodowej od właściwego organu innego państwa lub organizacji
     międzynarodowej przez właściwy organ Rzeczypospolitej Polskiej
     przekazywany przewoźnikowi drogowemu i upoważniający go do wykonywania
     międzynarodowego transportu drogowego, jednokrotnie lub wielokrotnie, do
     lub z terytorium państwa określonego w zezwoleniu lub tranzytem przez jego
     terytorium,
  20) certyfikat kompetencji zawodowych - dokument potwierdzający  posiadanie
     kwalifikacji i wiedzy niezbędnych do podjęcia i wykonywania działalności
     gospodarczej w zakresie transportu drogowego,
  21) sytuacja kryzysowa na rynku transportowym - występowanie poważnej i
     potencjalnie trwałej nadwyżki podaży nad popytem, powodującej zagrożenie
     dla stabilności lub przetrwania znacznej liczby przedsiębiorstw transportu
     drogowego.
                                        
                                   Rozdział 2
             Zasady podejmowania i wykonywania transportu drogowego
                                        
                                     Art. 5.
1. Podjęcie i zarobkowe wykonywanie transportu drogowego wymaga uzyskania
  odpowiedniej licencji na wykonywanie transportu drogowego, zwanej dalej
  "licencją".
2. Licencji udziela się na czas oznaczony, nie krótszy niż 2 lata i nie dłuższy
  niż 50 lat, uwzględniając wniosek przedsiębiorcy.
3. Przedsiębiorcy udziela się licencji, z zastrzeżeniem art. 6,  jeżeli:
   1) członkowie organu zarządzającego osoby prawnej, osoby zarządzające spółką
     jawną lub komandytową, a w przypadku innego przedsiębiorcy - osoby
     prowadzące działalność gospodarczą, spełniają wymogi dobrej reputacji;
     wymóg dobrej reputacji nie jest spełniony lub przestał być spełniany,
     przez te osoby, jeżeli:
     a) zostały skazane prawomocnym wyrokiem sądu za przestępstwa umyślne:
       karne skarbowe, przeciwko bezpieczeństwu w komunikacji, mieniu, obrotowi
       gospodarczemu, wiarygodności dokumentów, ochronie środowiska lub
       warunkom pracy i płacy albo innym przepisom dotyczącym wykonywania
       zawodu,
     b) zostały uznane za niezdolne do wykonywania zawodu przewoźnika drogowego
       na podstawie odrębnych przepisów,
   2) przynajmniej jedna z osób zarządzających przedsiębiorstwem  legitymuje
     się certyfikatem kompetencji zawodowych,
   3) posiada zabezpieczenie w postaci: środków pieniężnych dostępnych przez
     okres posiadania licencji, poręczeń albo gwarancji bankowych, poręczeń
     osób fizycznych lub prawnych, obligacji państwowych, zastawu na papierach
     wartościowych gwarantowanych przez Skarb Państwa, gwarancji
     ubezpieczeniowych, polis ubezpieczeniowych auto-casco lub weksli w
     wysokości:
     a) na pierwszy pojazd samochodowy przeznaczony do transportu drogowego - 9
       000 euro,
     b) na każdy następny pojazd samochodowy - 5 000 euro,
   4) przedsiębiorca sam wykonujący przewozy i zatrudnieni przez przedsiębiorcę
     kierowcy mają świadectwa kwalifikacji określone przepisami prawa o ruchu
     drogowym oraz nie byli skazani prawomocnym wyrokiem sądu za przestępstwa
     umyślne przeciwko bezpieczeństwu w komunikacji, mieniu, wiarygodności
     dokumentów lub ochronie środowiska,
   5) posiada tytuł prawny do dysponowania pojazdem lub pojazdami samochodowymi
     spełniającymi wymagania techniczne określone przepisami prawa o ruchu
     drogowym, którymi transport drogowy ma być wykonywany.
                                        
                                     Art. 6.
1. Licencji na wykonywanie transportu drogowego taksówką udziela się
  przedsiębiorcy, jeżeli:
   1) spełnia wymagania określone w art. 5 ust. 3 pkt 1 i pkt 5,
   2) zatrudnieni przez niego kierowcy oraz sam przedsiębiorca osobiście
     wykonujący przewozy:
     a) spełniają wymagania określone w przepisach prawa o ruchu drogowym,
     b) nie byli skazani za przestępstwa, o których mowa w art. 5 ust. 3 pkt 4,
       a ponadto za przestępstwa przeciwko życiu i zdrowiu oraz przeciwko
       wolności seksualnej i obyczajności,
     c) posiadają zaświadczenie o ukończeniu szkolenia w zakresie transportu
       drogowego taksówką, potwierdzonego zdanym egzaminem lub wykażą się co
       najmniej 5-letnią praktyką w zakresie wykonywania tego transportu;
       przerwa w wykonywaniu transportu drogowego nie może być dłuższa niż
       kolejnych 6 miesięcy z przyczyn zależnych od nich.
2. Egzamin, o którym mowa w ust. 1 pkt 2 lit. c), przeprowadzają komisje
  egzaminacyjne powołane przez starostę.
3. Minister właściwy do spraw transportu, po zasięgnięciu opinii organizacji o
  zasięgu ogólnokrajowym zrzeszających taksówkarzy, określi, w drodze
  rozporządzenia, program szkolenia oraz wzór zaświadczenia, o których mowa w
  ust. 1 pkt 2 lit. c), mając na uwadze zakres i obszar działalności, ze
  szczególnym uwzględnieniem znajomości topografii miejscowości, w której
  przedsiębiorca prowadzi lub zamierza prowadzić działalność gospodarczą oraz
  znajomości przepisów porządkowych, a także określi składniki kosztów
  szkolenia i egzaminowania oraz wysokość opłat z tego tytułu wynikających.
4. Licencja, o której mowa w ust. 1, udzielana jest na określony pojazd i
  obszar obejmujący:
   1) gminę,
   2) gminy sąsiadujące - po uprzednim zawarciu przez nie porozumienia,
   3) miasto st. Warszawa - związek komunalny.
5. Dopuszcza się wykonywanie przewozu z obszaru określonego w licencji poza ten
  obszar, lecz bez prawa świadczenia usług przewozowych poza obszarem
  określonym w  tej licencji, z wyjątkiem przewozu wykonywanego w drodze
  powrotnej lub w przypadku złożenia zamówienia przez klienta z innego obszaru.
6. Właściwe rady gmin i Rada m. st. Warszawy określają na dany rok
  kalendarzowy, nie później niż do dnia 30 listopada roku poprzedniego, liczbę
  przeznaczonych do wydania nowych licencji po zasięgnięciu opinii organizacji
  zrzeszających miejscowych taksówkarzy i organizacji, których statutowym celem
  jest ochrona praw konsumenta.
7. Niedotrzymanie terminu, o którym mowa w ust. 6, oznacza zachowanie
  dotychczasowej liczby licencji.
                                        
                                     Art. 7.
1. Udzielenie, odmowa udzielenia, zmiana lub cofnięcie licencji następuje, w
  drodze decyzji administracyjnej.
2. Organem właściwym w sprawach udzielenia, odmowy udzielenia, zmiany lub
  cofnięcia licencji w zakresie transportu drogowego jest:
   1) w krajowym transporcie drogowym - starosta właściwy dla siedziby
     przedsiębiorcy, z zastrzeżeniem pkt 2,
   2) w przewozach taksówkowych:
     a) na obszar, o którym mowa w art. 6 ust. 4 pkt 1 -  wójt, burmistrz lub
       prezydent miasta,
     b) na obszar, o którym mowa w art. 6 ust. 4 pkt 2 - wójt, burmistrz lub
       prezydent miasta właściwy dla siedziby lub miejsca zamieszkania
       przedsiębiorcy,
     c) na obszar, o którym mowa w art. 6 ust. 4 pkt 3 -  Prezydent m. st.
       Warszawy,
   3) w międzynarodowym transporcie drogowym - minister właściwy do spraw
     transportu.
                                        
                                     Art. 8.
1. Licencji udziela się na pisemny wniosek przedsiębiorcy.
2. Wniosek, o którym mowa w ust. 1, powinien zawierać:
   1) oznaczenie przedsiębiorcy, jego siedzibę i adres,
   2) numer w rejestrze przedsiębiorców,
   3) określenie rodzaju, zakresu i obszaru wykonywania transportu drogowego,
   4) rodzaj i liczbę pojazdów samochodowych, którymi dysponuje przedsiębiorca
     ubiegający się o udzielenie licencji,
   5) czas, na jaki licencja ma być udzielona.
3. Do wniosku o udzielenie licencji, z zastrzeżeniem ust. 4, należy dołączyć:
   1) odpis z rejestru przedsiębiorców,
   2) kserokopię zaświadczenia o nadaniu numeru identyfikacji statystycznej
     (REGON),
   3) kserokopię zaświadczenia o nadaniu numeru identyfikacji podatkowej (NIP),
   4) certyfikat kompetencji zawodowych,
   5) zaświadczenie z rejestru skazanych stwierdzające niekaralność osób, o
     których mowa w art. 5 ust. 3 pkt 1,
   6) dokumenty potwierdzające  posiadanie zabezpieczenia, o którym mowa w art.
     5 ust. 3 pkt 3,
   7) oświadczenie o zamiarze zatrudnienia kierowców spełniających warunki, o
     których mowa w art. 5 ust. 3 pkt 4 lub w art. 6 ust. 1 pkt 2,
   8) wykaz pojazdów samochodowych wraz z urzędowo potwierdzonymi kopiami
     dowodów rejestracyjnych, a w przypadku gdy przedsiębiorca nie jest
     właścicielem tych pojazdów - również dokument stwierdzający prawo do
     dysponowania nimi.
4. Przy składaniu wniosku o udzielenie licencji, o której mowa w art. 6, nie
  dołącza się dokumentów, o których mowa w ust. 3 pkt 4 i pkt 6.
                                        
                                     Art. 9.
1. Przedsiębiorca zamierzający podjąć działalność gospodarczą w zakresie
  transportu drogowego może ubiegać się o przyrzeczenie udzielenia licencji,
  zwane dalej ,,promesą".
2. W postępowaniu o udzielenie promesy stosuje się odpowiednio przepisy
  dotyczące udzielenia licencji, z wyjątkiem przepisu art. 8 ust. 3 pkt 8.
                                        
                                    Art. 10.
1. Wnioski o udzielenie licencji rozpatruje się według kolejności ich złożenia.
2. W razie niespełnienia przez przedsiębiorcę warunków, o których mowa w art. 5
  lub art. 6, odmawia się udzielenia licencji.
3. Minister właściwy do spraw transportu odmawia udzielenia licencji na
  międzynarodowy transport drogowy w razie:
   1) braku możliwości zapewnienia wystarczającej liczby zezwoleń
     zagranicznych,
   2) sytuacji kryzysowej na rynku transportowym.
4. Sytuacja kryzysowa na rynku transportowym może być uznana za przyczynę:
   1) odmowy udzielenia licencji przez okres 6 miesięcy od dnia uznania
     sytuacji za kryzysową z możliwością jednorazowego przedłużenia tego okresu
     o kolejne 6 miesięcy,
   2) ograniczenia liczby zezwoleń zagranicznych wydawanych dla celów
     niezarobkowego międzynarodowego przewozu drogowego.
5. Minister właściwy do spraw transportu, po zasięgnięciu opinii polskich
  organizacji o zasięgu ogólnokrajowym zrzeszających międzynarodowych
  przewoźników drogowych, może, w drodze rozporządzenia, określić liczbę promes
  i licencji na międzynarodowy transport drogowy na dany rok kalendarzowy,
  uwzględniając liczbę zezwoleń zagranicznych będących w jego dyspozycji oraz
  sytuację na rynku transportowym.
                                        
                                    Art. 11.
1. W licencji określa się w szczególności:
   1) numer ewidencyjny licencji,
   2) organ, który udzielił licencji,
   3) datę udzielenia licencji,
   4) podstawę prawną,
   5) przedsiębiorcę, jego siedzibę i adres,
   6) zakres transportu drogowego,
   7) rodzaj przewozów,
   8) oznaczenie obszaru przewozów w krajowym lub międzynarodowym transporcie
     drogowym albo w krajowym transporcie drogowym taksówką,
   9) czas, na jaki udzielono licencji.
2. Załącznikiem do licencji na międzynarodowy transport drogowy rzeczy jest
  wykaz numerów rejestracyjnych pojazdów samochodowych, określonych we wniosku
  o udzielenie licencji.
3. Organ udzielający licencji wydaje jej wypis lub wypisy w liczbie
  odpowiadającej liczbie pojazdów samochodowych, o których mowa w ust. 2.
4. Wypis z licencji na międzynarodowy transport drogowy rzeczy jest ważny wraz
  z wypisem z wykazu, o którym mowa w ust. 2.
5. Na każdy pojazd wykonujący międzynarodowy transport drogowy rzeczy organ
  udzielający licencji wydaje wypis, o którym mowa w ust. 4.
                                        
                                    Art. 12.
1. Licencja na krajowy transport drogowy uprawnia do wykonywania przewozów
  wyłącznie na obszarze Rzeczypospolitej Polskiej.
2. Licencja na międzynarodowy transport drogowy uprawnia do wykonywania
  przewozów z przekroczeniem granicy Rzeczypospolitej Polskiej w zakresie i na
  obszarze w niej określonych. Licencja ta  uprawnia również do wykonywania
  przewozów w krajowym transporcie drogowym.
3. Licencja nie zastępuje zezwoleń wymaganych przepisami ustawy lub umów
  międzynarodowych.
                                        
                                    Art. 13.
1. Licencji nie można odstępować osobom trzecim ani przenosić uprawnień z niej
  wynikających na osobę trzecią, z zastrzeżeniem ust. 2.
2. Organ, który udzielił licencji, przenosi, w  drodze decyzji
  administracyjnej, uprawnienia z niej wynikające w razie:
   1) śmierci osoby fizycznej posiadającej licencję i wstąpienia na jej miejsce
     spadkobiercy, w tym również osoby fizycznej będącej wspólnikiem w
     szczególności spółki jawnej lub spółki komandytowej,
   2) połączenia, podziału lub przekształcenia, zgodnie z odrębnymi przepisami,
     przedsiębiorcy posiadającego licencję,
   3) przejęcia przez innego przedsiębiorcę w całości lub w części działalności
     w zakresie transportu drogowego od przedsiębiorcy posiadającego licencję
 - pod warunkiem spełnienia przez przedsiębiorcę, przejmującego uprawnienia
  wynikające z licencji, wymagań określonych w art. 5 ust. 3.
3. Postępowanie, o którym mowa w ust. 2, wszczyna się na wniosek.
4. Minister właściwy do spraw transportu może, w drodze decyzji
  administracyjnej,  wyrazić zgodę na wykonywanie uprawnień wynikających z
  licencji przez spółki akcyjne lub spółki z ograniczoną odpowiedzialnością, w
  których spółka posiadająca licencję posiada akcje lub udziały, jeżeli zawarły
  one umowę leasingu lub dzierżawy na używanie pojazdu samochodowego
  zgłoszonego do prowadzenia działalności objętej licencją, pod warunkiem
  spełnienia przez te spółki wymagań określonych  w art. 5 ust. 3.
                                        
                                    Art. 14.
1. Przewoźnik drogowy jest obowiązany zgłaszać na piśmie organowi, który
  udzielił licencji, wszelkie zmiany danych, o których mowa w art. 8, nie
  później niż w terminie 14 dni od dnia ich powstania.
2. Jeżeli zmiany, o których mowa w ust. 1, obejmują dane zawarte w licencji,
  przedsiębiorca jest obowiązany wystąpić z wnioskiem o zmianę treści licencji.
3. Do zmiany treści licencji na międzynarodowy transport drogowy rzeczy w
  zakresie zmiany obszaru przewozów stosuje się odpowiednio art. 10 ust. 3.
                                        
                                    Art. 15.
1. Licencję cofa się:
   1) w przypadku gdy:
     a) wydano prawomocne orzeczenie zakazujące przedsiębiorcy wykonywania
       działalności gospodarczej objętej licencją,
     b) przedsiębiorca nie podjął działalności objętej licencją w ciągu 6
       miesięcy od dnia jej wydania, pomimo wezwania organu licencyjnego do jej
       podjęcia,
   2) jeżeli jej posiadacz:
     a) przestał spełniać wymagania uprawniające do jej udzielenia,
     b) rażąco naruszył warunki określone w licencji lub inne warunki
       wykonywania działalności objętej licencją określone przepisami prawa,
     c) odstąpił licencję osobie trzeciej,
     d) zaprzestał wykonywania działalności gospodarczej objętej licencją,  a w
       szczególności nie wykonuje, na skutek okoliczności zależnych od niego,
       transportu drogowego co najmniej przez 6 miesięcy,
   3) jeżeli posiadacz licencji na wykonywanie transportu drogowego taksówką
     samowolnie zmienia wskazania urządzeń pomiarowo-kontrolnych,
     zainstalowanych w pojeździe.
2. Cofnięcie licencji w przypadkach określonych w ust. 1 pkt 2 powinno być
  poprzedzone pisemnym ostrzeżeniem przedsiębiorcy o wszczęciu postępowania w
  sprawie cofnięcia licencji.
3. Licencja może być cofnięta, jeżeli jej posiadacz:
   1) nie przedłożył, w wyznaczonym terminie, informacji i dokumentów, o
     których mowa w art. 8 ust. 2 i ust. 3 i art. 14,
   2) rażąco lub wielokrotnie narusza przepisy w zakresie dopuszczalnej masy,
     nacisków osi lub wymiaru pojazdu,
   3) zalega w regulowaniu, stwierdzonych decyzją ostateczną lub prawomocnym
     orzeczeniem, zobowiązań:
     a) celnych, podatkowych lub innych zobowiązań na rzecz Skarbu Państwa z
       tytułu prowadzonej działalności gospodarczej w zakresie transportu
       drogowego,
     b) wobec kontrahenta,
   4) samowolnie zmienia wskazania urządzeń pomiarowo-kontrolnych
     zainstalowanych w pojeździe, z zastrzeżeniem ust. 1 pkt 3.
4. Przedsiębiorca jest obowiązany zwrócić    licencję organowi, który jej
  udzielił, niezwłocznie, nie później jednak niż w terminie 7 dni od dnia, w
  którym decyzja o cofnięciu licencji stała się ostateczna.
5. W przypadku cofnięcia licencji nie może być ona ponownie udzielona wcześniej
  niż po upływie 3 lat od dnia, w którym decyzja o cofnięciu licencji stała się
  ostateczna.
                                        
                                    Art. 16.
1. Licencja wygasa w razie:
   1) upływu okresu, na który została udzielona,
   2) zrzeczenia się jej, z zastrzeżeniem ust. 3,
   3) śmierci posiadacza licencji, z zastrzeżeniem ust. 4,
   4) likwidacji albo postanowienia o upadłości przedsiębiorcy, któremu została
     udzielona, chyba że zachodzą okoliczności określone w art. 13 ust. 2.
2. Przepis art. 15 ust. 4 stosuje się odpowiednio.
3. Przedsiębiorca nie może zrzec się licencji w przypadku wszczęcia
  postępowania o cofnięcie licencji.
4. W razie śmierci osoby fizycznej posiadającej licencję organ, który jej
  udzielił, na wniosek osoby, która złożyła wniosek o stwierdzenie nabycia
  spadku, wyraża zgodę, w drodze decyzji administracyjnej, na wykonywanie
  uprawnień wynikających z licencji przez okres nie dłuższy niż 18 miesięcy od
  daty śmierci posiadacza tej licencji.
                                        
                                    Art. 17.
1. Minister właściwy do spraw transportu określi, w drodze rozporządzenia,
  wzory: licencji, wypisu z licencji oraz wykazu pojazdów samochodowych.
2. Minister właściwy do spraw transportu może upoważnić, w drodze zarządzenia,
  na określonych warunkach, kierownika jednostki specjalnie w tym celu
  działającej do wykonywania niektórych czynności, określonych w ustawie,
  związanych z postępowaniem w sprawie licencji na międzynarodowy transport
  drogowy, mając na uwadze usprawnienie procedury w tym zakresie.
                                        
                                   Rozdział 3
                             Transport drogowy osób
                                        
                                    Art. 18.
1. Wykonywanie przewozów regularnych i przewozów regularnych specjalnych wymaga
  zezwolenia:
   1) w krajowym transporcie drogowym - wydanego, w zależności od zasięgu
     przewozów i siedziby lub miejsca zamieszkania przedsiębiorcy, odpowiednio
     przez:
     a)  wójta, burmistrza lub prezydenta miasta - na obszar gminy,
     b) Prezydenta m. st. Warszawy - na obszar m. st. Warszawy,
     c)   starostę  - na obszar wykraczający poza granice jednej gminy,
     d) marszałka województwa właściwego dla siedziby przedsiębiorcy - na
       obszar wykraczający poza granice jednego powiatu,
   2)  w międzynarodowym transporcie drogowym - wydanego przez ministra
     właściwego do spraw transportu.
2. Wykonywanie przewozów wahadłowych i okazjonalnych w międzynarodowym
  transporcie drogowym wymaga zezwolenia wydanego przez organ, o którym mowa w
  ust. 1 pkt 2, z zastrzeżeniem ust. 3.
3. Nie wymaga zezwolenia wykonywanie przewozu okazjonalnego, jeżeli:
   1) tym samym pojazdem samochodowym na całej trasie przejazdu przewozi się tę
     samą grupę osób i dowozi się ją do miejsca początkowego albo
   2) polega on na przewozie osób do miejsca docelowego, natomiast jazda
     powrotna jest jazdą bez osób (podróżnych), albo
   3) polega on na jeździe bez osób do miejsca docelowego i odebraniu oraz
     przewiezieniu do miejsca początkowego grupy osób, która przez tego samego
     przewoźnika drogowego została przewieziona na zasadzie określonej w pkt 2.
                                        
                                    Art. 19.
1. Wykonywanie przez zagranicznego przewoźnika drogowego przewozu kabotażowego
  na terytorium Rzeczypospolitej Polskiej wymaga  zezwolenia na przewóz
  kabotażowy wydanego przez ministra właściwego do spraw transportu. Przepisy
  art. 22 ust. 1 stosuje się odpowiednio.
2. Zezwolenie, o którym mowa w ust. 1, może być wydane na wniosek zagranicznego
  przewoźnika drogowego pod warunkiem dołączenia do niego co najmniej dwóch
  pozytywnych opinii polskich organizacji o zasięgu ogólnokrajowym
  zrzeszających przewoźników drogowych.
                                        
                                    Art. 20.
1. W zezwoleniu określa się w szczególności:
   1) warunki wykonywania przewozów,
   2) przebieg trasy przewozów, w tym miejscowości, w których znajdują się
     miejsca początkowe i docelowe przewozów,
   3) miejscowości, w których znajdują się przystanki - przy przewozach
     regularnych osób.
2. Minister właściwy do spraw transportu określi, w drodze rozporządzenia, wzór
  zezwolenia, o którym mowa w art. 18.
                                        
                                    Art. 21.
1. Zezwolenie, o którym mowa w art. 18,  wydaje się, na wniosek przedsiębiorcy,
  na czas nie dłuższy niż:
   1) 5 lat -  na wykonywanie przewozów regularnych lub przewozów regularnych
     specjalnych,
   2) rok - na wykonywanie przewozów wahadłowych lub przewozów okazjonalnych.
2. Do wniosku, o którym mowa w ust. 1, dołącza się kopię licencji i odpowiednie
  dokumenty, o których mowa w art. 22.
3. Po upływie okresu, o którym mowa w ust. 1 pkt 1, zezwolenie przedłuża się,
  na wniosek przedsiębiorcy, na okres nieprzekraczający 5 lat, o ile nie
  zaistniały okoliczności, o których mowa w art. 23 pkt 2 i art. 24 ust. 4.
                                        
                                    Art. 22.
1. Do wniosku o wydanie zezwolenia na wykonywanie przewozów regularnych w
  transporcie krajowym dołącza się:
   1) rozkład jazdy uzgodniony na zasadach koordynacji określonych w przepisach
     prawa przewozowego, uwzględniający przystanki, czas odjazdów i przyjazdów
     oraz długość linii regularnej podaną w kilometrach i odległości między
     przystankami,
   2) mapę z zaznaczoną linią komunikacyjną i przystankami,
   3) zasady korzystania z obiektów dworcowych i przystanków ustalone z  ich
     właścicielami lub zarządzającymi,
   4) taryfę i cennik z zasadami zmian stawek.
2. Do wniosku o wydanie zezwolenia na wykonywanie przewozów regularnych w
  międzynarodowym transporcie drogowym dołącza się:
   1) rozkład jazdy uzgodniony z zagranicznym przewoźnikiem drogowym
     przewidzianym do prowadzenia przewozów regularnych na danej linii
     regularnej, uwzględniający przystanki, czas odjazdów i przyjazdów,
     przejścia graniczne oraz długość linii regularnej podaną w kilometrach i
     odległości między przystankami,
   2) kopię umowy z zagranicznym przewoźnikiem drogowym o wspólnym prowadzeniu
     linii regularnej,
   3) harmonogram czasu pracy i odpoczynku kierowców,
   4) mapę z zaznaczoną linią komunikacyjną i przystankami,
   5) taryfę i cennik z zasadami zmian stawek.
3. Do wniosku o wydanie zezwolenia na wykonywanie przewozów wahadłowych i
  okazjonalnych w międzynarodowym transporcie drogowym dołącza się:
   1) przebieg trasy przewozu uwzględniający miejsce początkowe i docelowe
     przewozu, długość  tej trasy podaną w kilometrach oraz przejścia
     graniczne,
   2) wykaz terminów przewozów,
   3) mapę z zaznaczoną trasą przewozu,
   4) kopię umowy między organizatorem przewozu a przewoźnikiem drogowym,
   5) harmonogram czasu pracy i odpoczynku kierowców.
4. Do wniosku o wydanie zezwolenia na wykonywanie przewozów regularnych
  specjalnych dołącza się:
   1) rozkład jazdy uwzględniający miejsca do wsiadania i wysiadania
     podróżnych, czas odjazdów i przyjazdów oraz długość linii regularnej
     podaną w kilometrach,
   2) mapę z zaznaczoną linią komunikacyjną i miejscami do wsiadania i
     wysiadania podróżnych,
   3) zasady korzystania z miejsc do wsiadania i wysiadania przez podróżnych
     ustalone z ich właścicielami lub zarządzającymi,
   4) wykaz terminów przewozów.
5. Do wniosków w sprawach, o których mowa w ust. 2 i ust. 3, dołącza się
  informację potwierdzającą przekazanie marszałkom właściwych województw map z
  zaznaczoną trasą przewozu.
   
                                    Art. 23.
Minister właściwy do spraw transportu:
   1) odmawia udzielenia zezwolenia na wykonywanie przewozów regularnych w
     międzynarodowym  transporcie drogowym gdy:
     a) wnioskodawca nie jest w stanie świadczyć usług będących przedmiotem
       wniosku, korzystając ze sprzętu pozostającego w jego bezpośredniej
       dyspozycji,
     b) projektowana linia regularna będzie stanowiła bezpośrednie zagrożenie
       dla istnienia już zatwierdzonych linii regularnych, z wyjątkiem sytuacji
       kiedy linie te są obsługiwane tylko przez jednego przewoźnika lub przez
       jedną grupę przewoźników,
     c) zostanie wykazane, iż wydanie zezwolenia poważnie wpłynęłoby na
       rentowność porównywalnych usług kolejowych na liniach bezpośrednio
       związanych z trasą usług drogowych,
     d) można wywnioskować, że usługi wymienione we wniosku są nastawione tylko
       na najbardziej dochodowe spośród usług istniejących na danych trasach,
   2) może odmówić udzielenia zezwolenia na wykonywanie przewozów regularnych,
     wahadłowych lub okazjonalnych w międzynarodowym transporcie drogowym, gdy
     przedsiębiorca:
     a) nie przestrzega warunków określonych w posiadanym już zezwoleniu,
     b) nie wykonuje, na skutek okoliczności zależnych od niego, przewozów
       regularnych co najmniej przez 3 miesiące,
     c) wykonuje przewozy bez wymaganego zezwolenia.
                                        
                                    Art. 24.
1. Zezwolenie zmienia się na wniosek jego posiadacza w razie zmiany :
   1) oznaczenia przedsiębiorcy,
   2) siedziby i adresu przedsiębiorcy.
2. Zezwolenie może być zmienione na wniosek jego posiadacza w razie zmiany:
   1) przebiegu linii regularnej,
   2) zagranicznego przewoźnika drogowego, z którym zawarto umowę o wspólnym
     prowadzeniu linii regularnej w międzynarodowym transporcie drogowym.
3. Zezwolenie wygasa w razie:
   1) zrzeczenia się zezwolenia, z zastrzeżeniem ust. 6,
   2) upływu terminu określonego w zezwoleniu,
   3) wystąpienia okoliczności, o których mowa w art. 16 ust. 1.
4. Zezwolenie cofa się w razie:
   1) cofnięcia licencji,
   2) naruszenia lub zmiany warunków, na jakich zezwolenie zostało wydane oraz
     określonych w zezwoleniu,
   3) niewykonywania przez przedsiębiorcę, na skutek okoliczności zależnych od
     niego, przewozów regularnych co najmniej przez 3 miesiące,
   4) odstąpienia zezwolenia osobie trzeciej.
5. W razie cofnięcia zezwolenia wniosek o ponowne wydanie zezwolenia nie może
  być rozpatrzony wcześniej niż po upływie 3 lat od dnia, w którym decyzja o
  cofnięciu stała się ostateczna.
6. Przedsiębiorca nie może zrzec się zezwolenia w przypadku wszczęcia
  postępowania o cofnięcie zezwolenia.
                                        
                                    Art. 25.
1. Minister właściwy do spraw transportu wydaje przewoźnikowi drogowemu
  zezwolenie zagraniczne na przewóz osób pod warunkiem posiadania przez niego
  odpowiedniej licencji.
2. Minister właściwy do spraw transportu:
   1) odmawia wydania zezwolenia zagranicznego w razie braku możliwości
     zapewnienia wystarczającej liczby zezwoleń,
   2) odmawia wydania zezwolenia zagranicznego w przypadkach, o których mowa w
     art. 15 ust. 1,
   3) może odmówić wydania zezwolenia zagranicznego w przypadkach, o których
     mowa w art. 15 ust. 3.
                                        
                                    Art. 26.
Minister właściwy do spraw transportu, mając na względzie usprawnienie procedur
wydawania zezwoleń zagranicznych, może upoważnić do wydawania tych dokumentów:
   1) w drodze zarządzenia - kierownika jednostki, o którym mowa w art. 17
     ust. 2, na określonych warunkach,
   2) w drodze rozporządzenia - polskie organizacje o zasięgu ogólnokrajowym
     zrzeszające międzynarodowych przewoźników drogowych, uwzględniając w
     szczególności właściwe zabezpieczenie tych dokumentów uniemożliwiające
     dostęp osób niepowołanych, wyposażenie pomieszczeń w urządzenia
     gwarantujące bezpieczeństwo przechowywanych dokumentów, ubezpieczenie od
     wszelkiego ryzyka oraz sposób rozliczania się w przypadku zaginięcia,
     zniszczenia lub utraty tych dokumentów.
                                        
                                    Art. 27.
Przy wykonywaniu przewozów wahadłowych i okazjonalnych w międzynarodowym
transporcie drogowym wymagany jest formularz jazdy zawierający w szczególności
dane dotyczące oznaczenia przedsiębiorcy, numeru rejestracyjnego pojazdu,
rodzaju usługi, miejsca początkowego i miejsca docelowego przewozu drogowego
oraz listę imienną przewożonych osób.
                                        
                                   Rozdział 4
                            Transport drogowy rzeczy
                                        
                                    Art. 28.
1. Wykonywanie międzynarodowego transportu drogowego rzeczy na terytorium
  Rzeczypospolitej Polskiej przez zagranicznego przewoźnika drogowego wymaga
  zezwolenia ministra właściwego do spraw transportu, o ile umowy
  międzynarodowe nie stanowią inaczej.
2. Zezwolenie, o którym mowa w ust. 1, może być udzielone na okres
  nieprzekraczający danego roku kalendarzowego.
3. Przepisy ust. 1 i ust. 2 stosuje się również w przypadku przejazdu pojazdu
  samochodowego bez ładunku.
                                        
                                    Art. 29.
1. Wykonywanie przez zagranicznego przewoźnika przewozu kabotażowego na
  terytorium Rzeczypospolitej Polskiej wymaga uzyskania zezwolenia na przewóz
  kabotażowy wydanego przez ministra właściwego do spraw transportu.
2. Zezwolenie, o którym mowa w ust. 1, może być wydane na wniosek zagranicznego
  przewoźnika pod warunkiem dołączenia do niego co najmniej dwóch pozytywnych
  opinii polskich organizacji o zasięgu ogólnokrajowym zrzeszających
  przewoźników drogowych.
                                        
                                    Art. 30.
1. Minister właściwy do spraw transportu wydaje przewoźnikowi drogowemu
  zezwolenie zagraniczne na przewóz rzeczy pod warunkiem posiadania przez niego
  odpowiedniej licencji.
2. Przepis art. 25 ust. 2 stosuje się odpowiednio.
                                        
                                    Art. 31.
Wykonywanie międzynarodowego transportu kombinowanego nie wymaga posiadania
zezwolenia zagranicznego ani zezwolenia polskiego przez przewoźnika
zagranicznego, jeżeli w umowach międzynarodowych, którymi Rzeczpospolita Polska
jest związana, przewidziano wzajemne zwolnienie w tym zakresie.
                                        
                                    Art. 32.
Minister właściwy do spraw transportu, mając na względzie usprawnienie procedur
wydawania zezwoleń zagranicznych, może upoważnić do wydawania tych dokumentów:
   1) w drodze zarządzenia - kierownika jednostki, o którym mowa w art. 17
     ust. 2, na określonych warunkach,
   2) w drodze rozporządzenia - polskie organizacje o zasięgu ogólnokrajowym
     zrzeszające międzynarodowych przewoźników drogowych, uwzględniając w
     szczególności właściwe zabezpieczenie tych dokumentów uniemożliwiające
     dostęp osób niepowołanych, wyposażenie pomieszczeń w urządzenia
     gwarantujące bezpieczeństwo przechowywanych dokumentów, ubezpieczenie od
     wszelkiego ryzyka oraz sposób rozliczania się w przypadku zaginięcia,
     zniszczenia lub utraty tych dokumentów.
                                        
                                   Rozdział 5
                           Przewozy na potrzeby własne
                                        
                                    Art. 33.
1. Przewozy drogowe na potrzeby własne mogą być wykonywane po uzyskaniu
  zaświadczenia potwierdzającego  zgłoszenie przez przedsiębiorcę prowadzenia
  przewozów drogowych jako działalności pomocniczej w stosunku do jego
  podstawowej działalności gospodarczej.
2. Przepisu ust. 1 nie stosuje się do przewozów drogowych na potrzeby własne w
  zakresie działalności wytwórczej w rolnictwie dotyczącej upraw rolnych oraz
  chowu i hodowli zwierząt, ogrodnictwa, warzywnictwa, leśnictwa i rybactwa
  śródlądowego.
3. Zaświadczenie, o którym mowa w ust. 1, powinno zawierać: oznaczenie
  przedsiębiorcy, jego siedzibę i adres, numer w rejestrze przedsiębiorców,
  rodzaj i zakres wykonywania przewozów drogowych na potrzeby własne oraz
  rodzaj i liczbę pojazdów samochodowych.
4. Wniosek o wydanie zaświadczenia, o którym mowa w ust. 1, powinien zawierać
  informacje i dokumenty określone w art. 8 ust. 2 pkt 1-4 i ust. 3 pkt 1-3,7 i
  pkt 8.
5. Zaświadczenie oraz wypis z zaświadczenia wydaje właściwy dla siedziby
  przedsiębiorcy organ, o którym mowa w art. 7 ust. 2 pkt 1, na okres do 5 lat.
6. W przypadku wykonywania przewozów, o których mowa w ust. 1, niezgodnie z
  wydanym zaświadczeniem właściwy organ odmawia wydania nowego zaświadczenia
  przez okres 3 lat od dnia upływu ważności posiadanego zaświadczenia.
7. Minister właściwy do spraw transportu, określi, w drodze rozporządzenia,
  wzór zaświadczenia, o którym mowa w ust. 1, oraz wypisu z tego zaświadczenia.
                                        
                                    Art. 34.
1. Niezarobkowy międzynarodowy przewóz drogowy może wymagać uzyskania
  odpowiedniego zezwolenia, jeżeli umowy międzynarodowe, którymi Rzeczpospolita
  Polska jest związana, tak stanowią.
2. Do wniosku o wydanie zezwolenia, o którym mowa w ust. 1, przedsiębiorca
  obowiązany jest dołączyć zaświadczenie określone w art. 33 ust. 1.
3. Przepis art. 25 oraz art. 30 ust. 1 stosuje się odpowiednio.
4. Przy wykonywaniu niezarobkowego międzynarodowego przewozu drogowego osób
  wymagany jest formularz jazdy, o którym mowa w art. 27.
5. Minister właściwy do spraw transportu prowadzi rejestr pojazdów i
  przedsiębiorców wykonujących niezarobkowy międzynarodowy przewóz drogowy, z
  zastrzeżeniem ust. 6.
6. Minister właściwy do spraw transportu może upoważnić, w drodze zarządzenia,
  kierownika jednostki, o którym mowa w art. 17 ust. 2, do prowadzenia
  rejestru, o którym mowa w ust. 5.
7. Minister właściwy do spraw transportu odmawia wydania zezwolenia na
  wykonywanie niezarobkowego międzynarodowego przewozu drogowego, przez okres 3
  lat od dnia stwierdzenia wykonywania przewozu niezgodnie z wydanym
  zaświadczeniem.
                                        
                                   Rozdział 6
                   Zwolnienie z obowiązku uzyskania zezwolenia
                                        
                                    Art. 35.
1. Przedsiębiorca wykonujący transport drogowy, może być zwolniony z obowiązku
  uzyskania zezwolenia w przypadku wykonywania przez niego przewozów w ramach
  pomocy humanitarnej, medycznej lub w przypadku klęski żywiołowej.
2. Zwolnienie, o którym mowa w ust. 1, następuje, w drodze decyzji
  administracyjnej, wydanej przez ministra właściwego do spraw transportu.
                                    Art. 36.
Minister właściwy do spraw transportu określi, w drodze rozporządzenia,
dokumenty potwierdzające wykonywanie przez przedsiębiorcę przewozów, o których
mowa w art. 35 ust. 1.
                                        
                                   Rozdział 7
         Warunki i tryb uzyskiwania certyfikatów kompetencji zawodowych
                                        
                                    Art. 37.
1. Uzyskanie certyfikatu kompetencji zawodowych wymaga wykazania się wiedzą lub
  praktyką niezbędnymi do wykonywania działalności gospodarczej w zakresie
  transportu drogowego, z zastrzeżeniem ust. 2.
2. Osoby legitymujące się co najmniej 5-letnią praktyką przedsiębiorcy
  wykonującego działalność gospodarczą w zakresie transportu drogowego lub
  zarządzania przedsiębiorstwem wykonującym taką działalność otrzymują
  certyfikat kompetencji zawodowych po uzyskaniu pozytywnego wyniku testu z
  wiedzy potwierdzającego kompetencje zawodowe.
3. Do wykonywania międzynarodowego transportu drogowego wymagane jest ponadto
  wykazanie się znajomością zagadnień w zakresie obowiązujących
  międzynarodowych umów i przepisów transportowych,  przepisów celnych oraz
  warunków i dokumentów wymaganych do wykonywania międzynarodowego transportu
  drogowego.
4. Certyfikat kompetencji zawodowych w międzynarodowym transporcie drogowym
  osób jest jednocześnie certyfikatem kompetencji zawodowych w krajowym
  transporcie drogowym osób.
5. Certyfikat kompetencji zawodowych w międzynarodowym transporcie drogowym
  rzeczy jest jednocześnie certyfikatem kompetencji zawodowych w krajowym
  transporcie drogowym rzeczy.
                                    Art. 38.
1. Sprawdzianem znajomości zagadnień, o których mowa w art. 37 ust. 1 i ust. 3,
  jest egzamin pisemny zdany przed komisją egzaminacyjną.
2. Minister właściwy do spraw transportu wyznacza jednostkę certyfikującą,
  akredytowaną zgodnie z odrębnymi przepisami, przy której działają komisje
  egzaminacyjne.
3. Jednostka, o której mowa w ust. 2, wydaje certyfikat kompetencji zawodowych
  i prowadzi centralny rejestr tych certyfikatów.
                                        
                                    Art. 39.
1. Minister właściwy do spraw transportu określi, w drodze rozporządzenia:
   1) zakres zagadnień objętych egzaminem, o którym mowa w art. 38 ust. 1, oraz
     jego formę,
   2) jednostkę certyfikującą , o której mowa w art. 38 ust. 2 i ust. 3,
   3) wymagania kwalifikacyjne dotyczące członków komisji egzaminacyjnej i jej
     skład,
   4) wzory certyfikatów kompetencji zawodowych w:
     a) krajowym transporcie drogowym osób,
     b) międzynarodowym transporcie drogowym osób,
     c) krajowym transporcie drogowym rzeczy,
     d) międzynarodowym transporcie drogowym rzeczy.
2. W rozporządzeniu, o którym mowa w ust. 1, określa się odrębnie zakres oraz
  formę testu z wiedzy dla osób, o których mowa w art. 37 ust. 2.
                                        
                                   Rozdział 8
                                     Opłaty
                                        
                                    Art. 40.
Przedsiębiorca podejmujący i wykonujący transport drogowy jest obowiązany do
ponoszenia opłat za:
   1) czynności administracyjne określone w ustawie,
   2) przeprowadzenie egzaminu, o którym mowa w art. 38 ust. 1,
   3) wydanie certyfikatu kompetencji zawodowych, o którym mowa w art. 38
     ust. 3.
                                        
                                    Art. 41.
1. Opłaty za czynności administracyjne pobiera się z tytułu:
   1) udzielenia licencji lub zmiany licencji, wydania wypisu z licencji,
     wydania wtórnika licencji, przeniesienia uprawnień wynikających z licencji
     oraz wyrażenia zgody na wykonywanie uprawnień wynikających z licencji,
   2) wydania zezwolenia na wykonywanie przewozu regularnego, przewozu
     regularnego specjalnego, przewozu wahadłowego lub przewozu okazjonalnego,
   3) wydania  zezwolenia na przewóz kabotażowy,
   4) wydania zezwolenia zagranicznego,
   5) wydania zaświadczenia o zgłoszeniu działalności w zakresie przewozów na
     potrzeby własne.
2.   Opłaty, o których mowa w ust. 1, pobierają organy dokonujące tych
  czynności.
3. Opłaty, o których mowa w art. 40 pkt 2 i pkt 3, pobiera jednostka, o której
  mowa w art. 38 ust. 2 i ust. 3.
4. Minister właściwy do spraw transportu może, w drodze rozporządzenia,
  upoważnić, na określonych warunkach, do pobierania opłat za czynności
  administracyjne w międzynarodowym transporcie drogowym, o których mowa w ust.
  1 pkt 1 i pkt 4, jednostki określone w art. 17 ust. 2 i art. 26 pkt 2.
                                        
                                    Art. 42.
1. Przedsiębiorcy wykonujący transport drogowy na terytorium Rzeczypospolitej
  Polskiej oraz wykonujący przewozy na potrzeby własne są obowiązani do
  uiszczania opłaty za przejazd pojazdu samochodowego po drogach krajowych,
  której maksymalna wysokość nie może być wyższa niż równowartość 800 euro
  rocznie z wyłączeniem:
   1) przedsiębiorców wykonujących transport drogowy taksówką,
   2) przejazdów po autostradach płatnych,
   3) transportu kombinowanego,
   4) zbiorowego transportu miejskiego.
2. Stawki opłaty, o której mowa w ust. 1, uzależnione są od:
   1) czasu przejazdu po drogach krajowych,
   2) rodzaju pojazdu samochodowego,
   3) dopuszczalnej masy całkowitej oraz liczby osi i emisji spalin pojazdu
     samochodowego.
3. Opłata, o której mowa w ust. 1, może być w szczególności wnoszona w:
   1) jednostce, o której mowa w art. 17 ust. 2,
   2) granicznych urzędach celnych,
   3) urzędach celnych wewnątrz kraju,
   4) stacjach benzynowych,  z zastrzeżeniem ust. 4,
   5) polskich organizacjach zrzeszających przewoźników drogowych o zasięgu
     ogólnokrajowym, z zastrzeżeniem ust. 5.
4. Przedsiębiorcy prowadzący stacje benzynowe mogą pobierać wyłącznie opłatę
  dobową, siedmiodniową i miesięczną po zawarciu porozumień z jednostką, o
  której mowa w art. 17 ust. 2.
5. Polskie organizacje zrzeszające przewoźników drogowych o zasięgu
  ogólnokrajowym mogą pobierać opłatę po zawarciu porozumień z jednostką, o
  której mowa w art. 17 ust. 2.
6. W porozumieniach, o których mowa w ust. 4 i ust. 5, określa się w
  szczególności:
   1) sposób zabezpieczenia przekazywanych kart opłaty drogowej
     uniemożliwiający dostęp do nich osobom niepowołanym,
   2) wyposażenie w odpowiednie urządzenia gwarantujące zabezpieczenie przed
     zaginięciem, zniszczeniem lub utratą dokumentów,
   3) obowiązek ubezpieczenia otrzymanych dokumentów od wszelkiego ryzyka
     związanego z ich zaginięciem, zniszczeniem lub utratą,
   4) zasady rozliczania z jednostką, o której mowa w art. 17 ust. 2, w
     przypadku zaginięcia, zniszczenia lub utraty otrzymanych dokumentów.
7. Minister właściwy do spraw transportu, w porozumieniu z ministrem właściwym
  do spraw finansów publicznych, określi, w drodze rozporządzenia, rodzaj i
  stawki opłaty za przejazd po drogach krajowych, zgodnie z zasadami
  określonymi w ust. 2, oraz tryb wnoszenia i sposób rozliczania tej opłaty w
  przypadku niewykorzystania w całości lub w części dokumentu potwierdzającego
  jej wniesienie za okres półroczny lub roczny z przyczyn niezależnych od
  przedsiębiorcy, a także wzory dokumentów potwierdzających wniesienie tej
  opłaty.
                                        
                                    Art. 43.
1. Na zasadach wzajemności mogą być pobierane od przedsiębiorców zagranicznych
  opłaty inne niż określone w art. 42.
2. Minister właściwy do spraw transportu może wprowadzić dla przedsiębiorców
  zagranicznych opłaty, o których mowa w ust. 1, określając ich wysokość, tryb
  wnoszenia oraz jednostki właściwe do ich pobierania.
                                        
                                    Art. 44.
1. Jednostki, o których mowa w art. 17 ust. 2, art. 26 pkt 2, art. 42 ust. 3 i
  art. 43 ust. 2, otrzymują prowizję od pobranych opłat, w wysokości nie
  wyższej niż 4%.
2. Minister właściwy do spraw transportu, w porozumieniu z ministrem właściwym
  do spraw finansów publicznych, określi, w drodze rozporządzenia, wysokość
  stawek prowizji oraz sposób jej pobierania i rozliczania z jednostkami, o
  których mowa w ust. 1.
                                        
                                    Art. 45.
1. Przedsiębiorca wykonujący transport drogowy może być zwolniony z opłat, o
  których mowa w art. 42 i art. 43, w przypadku wykonywania przez niego
  przewozów w ramach pomocy humanitarnej, medycznej lub w przypadku klęski
  żywiołowej.
2. Zwolnienie, o którym mowa w ust. 1, następuje, w drodze decyzji
  administracyjnej, wydanej przez ministra właściwego do spraw transportu, na
  zgodny wniosek przedsiębiorcy i właściwego organu państwowego lub organizacji
  humanitarnej.
                                        
                                    Art. 46.
1. Wpływy uzyskane z opłat, o których mowa w art. 42 i art. 43, oraz z opłat z
  tytułu licencji na wykonywanie międzynarodowego transportu drogowego,
  zezwoleń na wykonywanie przewozów regularnych i przewozów regularnych
  specjalnych oraz przewozów wahadłowych i przewozów okazjonalnych, a także
  przewozów kabotażowych w międzynarodowym transporcie drogowym jak również z
  tytułu zezwoleń zagranicznych przekazywane są na wyodrębniony rachunek
  środków specjalnych w Generalnej Dyrekcji Dróg Publicznych, z przeznaczeniem
  na budowę i utrzymanie dróg krajowych. Generalny Dyrektor Dróg Publicznych
  sprawuje nadzór nad prawidłową realizacją wpływów z opłat, o których mowa w
  art. 42 i 43.
2. Wpływy uzyskane z innych opłat niż wymienione w ust. 1 stanowią odpowiednio
  dochód właściwego organu samorządu terytorialnego lub budżetu państwa.
3. Minister właściwy do spraw transportu może przeznaczyć część wpływów, o
  których mowa w ust. 1, na poprawę bezpieczeństwa ruchu drogowego oraz na
  budowę autostrad.
                                        
                                     Art. 47.
1. Minister właściwy do spraw transportu, w porozumieniu z ministrem właściwym
  do spraw finansów publicznych, określi, w drodze rozporządzenia:
   1) wysokość opłat za czynności administracyjne, o których mowa w art. 41
     ust. 1, mając na uwadze w szczególności rodzaj udzielanych uprawnień i
     okres, na jaki zostaną wydane,
   2) wysokość opłat za egzaminowanie oraz za wydanie certyfikatu kompetencji
     zawodowych.
2. W rozporządzeniu, o którym mowa w ust. 1, wysokość opłat zostanie określona
  w zależności od:
   1) okresu ważności licencji,
   2) liczby pojazdów samochodowych, na które wydaje się wypisy z licencji lub
     zezwoleń,
   3) obszaru objętego licencją,
   4) w zakresie transportu drogowego osób:
     a) rodzaju przewozów,
     b) okresu ważności zezwolenia,
   5) w zakresie transportu drogowego rzeczy:
     a) dopuszczalnej masy całkowitej pojazdu,
     b) liczby państw objętych zezwoleniem,
     c) rodzaju zezwolenia (jednorazowe, wielokrotne),
   6) zakresu i formy testu z wiedzy z uwzględnieniem kosztów jego
     przeprowadzenia,
   7) rodzaju certyfikatu kompetencji zawodowych z uwzględnieniem kosztów jego
     wydania.
3. Wysokość opłaty z tytułu:
   1) udzielenia licencji - nie może być wyższa niż równowartość 1 000 000
     euro,
   2) udzielenia zezwolenia na transport drogowy osób - nie może być wyższa niż
     równowartość 800 euro,
   3) udzielenia zezwolenia na przewóz kabotażowy - nie może być wyższa niż
     równowartość 800 euro za przewóz jednorazowy,
   4) wydania zezwolenia zagranicznego - nie może być wyższa niż równowartość:
     a) 500 euro za wielokrotne zezwolenie roczne,
     b) 15 euro za zezwolenie jednorazowe.
                                        
                                   Rozdział 9
                         Inspekcja Transportu Drogowego
                                        
                                    Art. 48.
Tworzy się Inspekcję Transportu Drogowego, zwaną dalej "Inspekcją", powołaną do
kontroli przestrzegania przepisów w zakresie transportu drogowego i
niezarobkowego krajowego i międzynarodowego przewozu drogowego wykonywanego
pojazdami samochodowymi, za wyjątkiem pojazdów, o których mowa w art. 3.
                                        
                                    Art. 49.
Przepisy ustawy nie naruszają przewidzianych w odrębnych ustawach obowiązków i
uprawnień organów publicznych w zakresie kontroli przestrzegania przepisów.
                                        
                                    Art. 50.
Do zadań Inspekcji należy kontrola:
   1) dokumentów związanych z wykonywaniem transportu drogowego oraz
     przestrzegania warunków w nich określonych, z wyłączeniem kontroli w
     zasięgu terytorialnym przejścia granicznego,
   2)  dokumentów przewozowych związanych z wykonywaniem transportu, o którym
     mowa w art. 1,
   3) ruchu drogowego w zakresie transportu, o którym mowa w art. 1, na
     zasadach określonych w przepisach działu V ustawy z dnia 20 czerwca 1997
     r. -  Prawo o ruchu drogowym (Dz.U. Nr 98, poz. 602, Nr 123 poz. 779 i Nr
     160, poz. 1086, z 1998 r. Nr 106 poz. 668 i Nr 133, poz. 872, z 1999 r. Nr
     106, poz. 1216, z 2000 r. Nr 12, poz. 136, Nr 43, poz. 483 i Nr 53, poz.
     649 oraz z 2001 r. Nr 27, poz. 298), a w tym stanu technicznego pojazdów,
   4) przestrzegania przepisów dotyczących okresów prowadzenia pojazdu i
     obowiązkowych przerw oraz czasu odpoczynku kierowcy,
   5) przestrzegania szczegółowych zasad i warunków transportu zwierząt.
                                        
                                    Art. 51.
1. Organami Inspekcji są:
   1) Główny Inspektor Transportu Drogowego, zwany dalej ,,Głównym
     Inspektorem",
   2) wojewoda działający za pośrednictwem wojewódzkiego inspektora transportu
     drogowego, zwanego dalej ,,wojewódzkim inspektorem", jako kierownika
     wojewódzkiej inspekcji transportu drogowego wchodzącej w skład
     wojewódzkiej administracji zespolonej.
2. Czynności związane z realizacją zadań określonych w art. 50 w zakresie
  określonym w art. 68-75 mogą wykonywać inspektorzy wojewódzkich inspektoratów
  transportu drogowego, zwani dalej "inspektorami".
3. Wojewódzki inspektor wykonuje w imieniu wojewody zadania i kompetencje
  Inspekcji określone w ustawie oraz przepisach odrębnych.
4. W sprawach związanych z wykonywaniem zadań i kompetencji Inspekcji, organem
  właściwym jest wojewódzki inspektor, a organem wyższego stopnia, w rozumieniu
  Kodeksu postępowania administracyjnego, Główny Inspektor.
                                        
                                    Art. 52.
1. Główny Inspektor kieruje Inspekcją przy pomocy podległego mu Głównego
  Inspektoratu Transportu Drogowego.
2. Organizację Głównego Inspektoratu Transportu Drogowego określi statut
  nadany, w drodze rozporządzenia, przez Prezesa Rady Ministrów.
3. Wojewódzki inspektor kieruje wojewódzką inspekcją przy pomocy wojewódzkiego
  inspektoratu transportu drogowego.
4. Minister właściwy do spraw transportu, w porozumieniu z ministrem właściwym
  do spraw administracji publicznej, określi, w drodze rozporządzenia, zasady
  organizacji wojewódzkich inspektoratów transportu drogowego, uwzględniając
  podział na komórki organizacyjne.
                                        
                                    Art. 53.
1. Główny Inspektor jest centralnym organem administracji rządowej podległym
  ministrowi właściwemu do spraw transportu.
2. Głównego Inspektora powołuje i odwołuje Prezes Rady Ministrów, na wniosek
  ministra właściwego do spraw transportu.
3. Zastępcę Głównego Inspektora powołuje i odwołuje minister właściwy do spraw
  transportu, na wniosek Głównego Inspektora.
4. Wojewódzkiego inspektora powołuje i odwołuje wojewoda w porozumieniu z
  Głównym Inspektorem.
5. Zastępcę wojewódzkiego inspektora powołuje i odwołuje wojewoda na wniosek
  wojewódzkiego inspektora.
                                        
                                    Art. 54.
1. Główny Inspektor sprawuje nadzór nad wojewódzkimi inspektorami oraz ma prawo
  kontroli ich działalności, a także wydawania im wiążących poleceń w tym
  zakresie.
2. Główny Inspektor opracowuje kierunki działania Inspekcji i plany kontroli o
  znaczeniu krajowym, zatwierdzane przez ministra właściwego do spraw
  transportu, oraz organizuje kursy specjalistyczne i szkolenia dla
  inspektorów.
3. Wojewódzki inspektor opracowuje kierunki działania wojewódzkiej inspekcji
  transportu drogowego, zatwierdzane przez Głównego Inspektora.
                                        
                                    Art. 55.
1. Inspektor wykonując zadania, o których mowa w art. 50,  ma prawo do:
   1) wstępu do pojazdu,
   2) kontroli dokumentów,
   3) kontroli urządzeń pomiarowo-kontrolnych znajdujących się w pojeździe,
   4) kontrolowania masy, nacisków osi i wymiarów pojazdu przy użyciu przyrządu
     pomiarowego.
2. Inspektor ma również prawo do:
   1) stosowania środków przymusu bezpośredniego,
   2) używania broni palnej.
                                        
                                    Art. 56.
Inspektor ma prawo w szczególności do nakładania i pobierania kar pieniężnych:
   1) zgodnie z przepisami ustawy,
   2) zgodnie z przepisami o drogach publicznych.
                                        
                                    Art. 57.
1. Środki przymusu bezpośredniego stosuje się wobec osób określonych w art. 68
  ust. 1 pkt 1, niepodporządkowujących się poleceniom wydanym przez
  inspektorów, a także wobec osób uniemożliwiających im wykonanie czynności
  kontrolnych.
2. Środki przymusu bezpośredniego mogą być użyte jedynie w zakresie niezbędnym
  do osiągnięcia podporządkowania się poleceniom, o których mowa w ust. 1, lub
  do skutecznego odparcia bezpośredniego i bezprawnego zamachu na inspektora.
3. Dopuszczalne jest stosowanie tylko takich środków przymusu bezpośredniego,
  jakie odpowiadają potrzebom wynikającym z istniejącej sytuacji, i pod
  warunkiem, że w inny dostępny w tej sytuacji sposób nie można skutecznie oraz
  bezpiecznie wykonać czynności kontrolnych.
                                        
                                    Art. 58.
1. Do środków przymusu bezpośredniego zalicza się użycie:
   1) siły fizycznej, w postaci chwytów obezwładniających oraz podobnych
     technik obrony,
   2) indywidualnych technicznych i chemicznych środków lub urządzeń
     przeznaczonych do obezwładniania osób oraz unieruchamiania pojazdów.
2. Siłę fizyczną można stosować w celu odparcia czynnej napaści lub zmuszenia
  do wykonania polecenia albo zatrzymania osoby ściganej.
3. Indywidualne techniczne i chemiczne środki przymusu bezpośredniego można
  stosować w przypadku odpierania czynnej napaści, pokonywania czynnego oporu
  lub udaremniania ucieczki osoby kontrolowanej.
4. Inspektor może stosować również kolczatkę drogową lub inne urządzenia
  techniczne umożliwiające unieruchomienie pojazdu.
5. Zastosowanie urządzenia technicznego, o którym mowa w ust. 4, należy
  poprzedzić:
   1) sygnałem zatrzymania, podanym przez inspektora w sposób zrozumiały i
     widoczny dla kierującego zatrzymywanym pojazdem,
   2) wstrzymaniem ruchu drogowego w obu kierunkach na odległość nie mniejszą
     niż 100 metrów od tego urządzenia.
                                        
                                    Art. 59.
1. Środki przymusu bezpośredniego mogą być stosowane po uprzednim wezwaniu do
  zachowania się zgodnego z prawem oraz po bezskutecznym uprzedzeniu o zamiarze
  ich użycia.
2. Inspektor może odstąpić od wezwania osoby do zachowania się zgodnego z
  prawem oraz od uprzedzenia o zamiarze użycia środków przymusu bezpośredniego,
  jeżeli zwłoka groziłaby niebezpieczeństwem dla życia, zdrowia ludzkiego lub
  mienia.
3. Środki przymusu bezpośredniego stosuje się w taki sposób, aby osiągnięcie
  podporządkowania się wydanym poleceniom powodowało możliwie najmniejszą
  dolegliwość osobie, wobec której zostały one użyte.
4. Od dalszego stosowania środków przymusu bezpośredniego należy odstąpić, gdy
  osoba, wobec której użyto tych środków, podporządkowała się wydanym
  poleceniom.
                                        
                                    Art. 60.
Jeżeli wskutek zastosowania środka przymusu bezpośredniego nastąpiło zranienie
osoby, inspektor jest obowiązany udzielić jej pierwszej pomocy, a w razie
potrzeby wezwać lekarza.
                                        
                                    Art. 61.
1. O fakcie zastosowania środka przymusu bezpośredniego inspektor niezwłocznie
  zawiadamia pisemnie bezpośredniego przełożonego.
2. Przełożony jest obowiązany każdorazowo zbadać zasadność, warunki i sposób
  zastosowania środków przymusu bezpośredniego przez podległych mu inspektorów.
                                        
                                    Art. 62.
1. W przypadku gdy środki przymusu bezpośredniego wymienione w art. 58 ust. 1
  okażą się niewystarczające lub ich użycie ze względu na okoliczności danego
  zdarzenia nie będzie możliwe, inspektor może użyć broni palnej.
2. Użycie broni palnej przez inspektora w przypadku, o którym mowa w ust. 1,
  może nastąpić wyłącznie w celu odparcia bezpośredniego i bezprawnego zamachu
  na jego życie lub zdrowie.
3. Przez użycie broni palnej rozumie się oddanie strzału w kierunku osoby w
  celu jej obezwładnienia, po wyczerpaniu toku postępowania określonego w art.
  63.
4. Inspektor, który podjął decyzję o użyciu broni palnej, powinien postępować
  ze szczególną rozwagą, traktując broń jako ostateczny środek działania.
5. Broni palnej należy użyć w sposób wyrządzający możliwie najmniejszą szkodę
  osobie, przeciwko której jej użyto, i jej użycie nie może zmierzać do
  pozbawienia tej osoby życia ani narażać osób postronnych na niebezpieczeństwo
  utraty życia lub zdrowia.
                                        
                                    Art. 63.
1. Inspektor przed użyciem broni palnej jest obowiązany:
   1) po okrzyku "Inspekcja drogowa" wezwać osobę, w stosunku do której
     przewiduje się użycie broni palnej, do zachowania zgodnego z prawem, a w
     szczególności do natychmiastowego porzucenia broni lub innego
     niebezpiecznego narzędzia, odstąpienia od bezprawnych działań lub użycia
     przemocy albo zaniechania ucieczki,
   2) w razie niepodporządkowania się wezwaniom określonym w pkt 1, zagrozić
     użyciem broni palnej okrzykiem "Stój bo strzelam",
   3) oddać strzał ostrzegawczy w górę, jeżeli czynności określone w pkt 1 i
     pkt 2 okażą się bezskuteczne.
2. Przepisów ust. 1 nie stosuje się, w przypadku gdy z zachowania osoby
  posiadającej broń lub inne niebezpieczne narzędzie wynika, że wszelka zwłoka
  groziłaby bezpośrednim niebezpieczeństwem dla życia lub zdrowia ludzkiego.
3. Użycie broni palnej w sytuacji, o której mowa w ust. 2, musi być poprzedzone
  okrzykiem "Inspekcja drogowa".
                                        
                                    Art. 64.
1. Jeżeli wskutek użycia broni palnej następuje zranienie lub zachodzi
  podejrzenie śmierci osoby, inspektor jest obowiązany, bez zbędnej zwłoki, do
  udzielenia pierwszej pomocy i niezwłocznego wezwania lekarza oraz
  powiadomienia najbliższej jednostki Policji.
2. W przypadkach, o których mowa w ust. 1, oraz gdy w wyniku użycia broni
  palnej doszło do wyrządzenia szkody w mieniu, inspektor jest obowiązany
  ponadto do zabezpieczenia śladów na miejscu zdarzenia i niedopuszczenia na to
  miejsce osób trzecich oraz jeżeli jest to możliwe " ustalenia świadków
  zdarzenia.
                                        
                                    Art. 65.
1. O każdym przypadku użycia broni palnej lub podjęcia czynności, o których
  mowa w art. 63, inspektor jest obowiązany niezwłocznie powiadomić
  bezpośredniego przełożonego oraz sporządzić pisemną notatkę.
2. Do obowiązków wojewódzkiego inspektora należy:
   1) zbadanie, czy użycie broni palnej lub podjęcie czynności określonych w
     art. 63 było zgodne z obowiązującymi przepisami,
   2) niezwłoczne zawiadomienie prokuratora - w przypadku stwierdzenia, że
     użycie broni palnej było niezgodne z obowiązującymi przepisami,
   3) wszczęcie postępowania dyscyplinarnego w przypadku określonym w pkt 2
     oraz w razie stwierdzenia, że podjęcie czynności określonych w art. 63
     było niezgodne z obowiązującymi przepisami.
                                        
                                    Art. 66.
1. Pozwolenie na broń palną na okaziciela wydaje, na wniosek wojewódzkiego
  inspektora, w trybie określonym przepisami o broni i amunicji, właściwy
  miejscowo komendant wojewódzki Policji.
2. Wojewódzki inspektor dokonuje zakupu broni palnej i amunicji według zasad
  określonych w przepisach o broni i amunicji.
3. Wojewódzki inspektor występuje z wnioskiem do właściwego miejscowo
  komendanta wojewódzkiego Policji o dopuszczenie inspektora do posiadania
  broni palnej oraz amunicji na zasadach określonych w ustawie o broni i
  amunicji.
4. Inspektorzy, po zakończeniu pracy, są obowiązani do codziennego zdania broni
  i amunicji do magazynu broni.
5. Spełnienie obowiązku, o którym mowa w ust. 4, nie jest wymagane w przypadku
  wykonywania zadań służbowych wymagających przebywania poza siedzibą organu
  Inspekcji po upływie urzędowego czasu pracy.
                                        
                                    Art. 67.
1. Inspekcja współdziała z Policją, Strażą Graniczną, Służbą Celną, Inspekcją
  Celną, Państwową Inspekcją Pracy, Inspekcją Handlową i zarządcami dróg w
  zakresie bezpieczeństwa i porządku ruchu na drogach publicznych oraz
  zwalczania przestępstw gospodarczych dokonywanych w zakresie transportu
  drogowego lub w związku z tym transportem, z uwzględnieniem właściwości i
  kompetencji tych organów oraz zadań Inspekcji.
2. W celu realizacji zadań określonych w art. 50 Inspekcja współdziała z
  organami samorządu terytorialnego, jak również z organizacjami zrzeszającymi
  przewoźników drogowych.
                                        
                                    Art. 68.
1. Kontroli, o której mowa w art. 50, z zastrzeżeniem ust. 2, podlegają:
   1) kierowcy wykonujący transport drogowy lub niezarobkowy krajowy i
     międzynarodowy przewóz drogowy,
   2) przedsiębiorcy wykonujący działalność gospodarczą w zakresie transportu
     drogowego lub niezarobkowego krajowego i międzynarodowego przewozu
     drogowego.
2. Kontroli, o której mowa w ust. 1, nie podlegają pojazdy przewożące wartości
  pieniężne w rozumieniu przepisów o ochronie osób i mienia.
                                        
                                    Art. 69.
1. Inspektor wykonuje czynności kontrolne w umundurowaniu oraz posługuje się
  legitymacją służbową i znakiem identyfikacyjnym, a także używa oznakowanego
  pojazdu służbowego.
2. Głównemu Inspektorowi, wojewódzkiemu inspektorowi oraz ich zastępcom, a
  także inspektorom przysługuje umundurowanie służbowe.
3. Minister właściwy do spraw transportu, w porozumieniu z ministrem właściwym
  do spraw wewnętrznych, określi, w drodze rozporządzenia, wzór umundurowania,
  o którym mowa w ust. 2, oraz sposób przydziału umundurowania. Rozporządzenie
  ustali kryteria przydziału umundurowania, warunki jego używania, mając na
  uwadze okres używalności umundurowania, a także sposób postępowania z tym
  związany.
4. Minister właściwy do spraw transportu określi, w drodze rozporządzenia, wzór
  legitymacji inspektora oraz szczegółowy sposób postępowania z nią związanego.
  Do legitymacji służbowej podlegają wpisaniu następujące dane osobowe: imię,
  nazwisko, stanowisko. Rozporządzenie ustali sposób wydawania legitymacji oraz
  przypadki, w których podlega ona wymianie i zwrotowi, a także sposób jej
  używania i przechowywania.
5. Minister właściwy do spraw transportu określi, w drodze rozporządzenia, wzór
  odznaki identyfikacyjnej inspektora i oznakowania pojazdu służbowego oraz
  szczegółowy sposób postępowania z nimi związany. Rozporządzenie to ustali w
  szczególności sposób używania i przechowywania odznaki.
                                        
                                    Art. 70.
1. Rozpoczęcie kontroli przez inspektora poprzedzone jest okazaniem
  kontrolowanemu legitymacji służbowej.
2. Legitymacja, o której mowa w ust. 1, upoważnia inspektora do dokonania
  czynności kontrolnych.
3. Inspektor ma obowiązek zapoznać kontrolowanego z jego prawami i obowiązkami
  wynikającymi z ustawy.
4. Inspektor wykonuje czynności kontrolne w obecności kontrolowanego, osoby
  zastępującej kontrolowanego lub przez niego zatrudnionej.
                                        
                                    Art. 71.
Zatrzymanie pojazdu samochodowego do kontroli może być dokonane tylko przez
umundurowanych inspektorów, znajdujących się w pobliżu oznakowanego pojazdu
służbowego.
                                        
                                    Art. 72.
Kontrolowany jest obowiązany umożliwić inspektorowi dokonanie czynności
kontrolnych, a w szczególności:
   1) udzielić ustnych lub pisemnych wyjaśnień, okazać dokumenty lub inne
     nośniki informacji oraz udostępnić dane mające związek z przedmiotem
     kontroli,
   2) udostępnić pojazd, obiekt lub lokal, w których badanie wchodzi w zakres
     kontroli określonych przepisami ustawy,
   3) umożliwić sporządzenie kopii dokumentów wskazanych przez kontrolującego,
   4) umożliwić sporządzenie dokumentacji filmowej lub fotograficznej, jeżeli
     może ona stanowić dowód lub przyczynić się do utrwalenia dowodu w sprawie
     będącej przedmiotem kontroli.
                                        
                                    Art. 73.
1. W toku kontroli inspektor może:
   1) legitymować kierowców i inne osoby w celu ustalenia tożsamości, jeżeli
     jest to niezbędne dla potrzeb kontroli,
   2) badać dokumenty i inne nośniki informacji objęte zakresem kontroli,
   3) dokonywać oględzin i zabezpieczać zebrane dowody,
   4) przesłuchiwać świadków i zasięgać opinii biegłych,
   5) przesłuchiwać kontrolowanego w charakterze strony, jeżeli po wyczerpaniu
     środków dowodowych lub z powodu ich braku pozostały niewyjaśnione fakty
     istotne dla ustaleń kontroli.
2. W przypadku nieusprawiedliwionego niestawienia się kontrolowanego, świadka
  lub biegłego na wezwanie inspektora stosuje się przepisy Kodeksu postępowania
  administracyjnego.
                                        
                                    Art. 74.
1. Z przeprowadzonych czynności kontrolnych inspektor sporządza protokół, a
  jego kopię doręcza się kontrolowanemu.
2. Protokół podpisują inspektor i kontrolowany. Do protokołu kontroli
  kontrolowany może wnieść zastrzeżenia.
3. Odmowę podpisania protokołu przez kontrolowanego odnotowuje się w protokole.
                                        
                                    Art. 75.
Wyniki kontroli wykorzystywane są do formułowania wniosków o wszczęcie
postępowania:
   1) administracyjnego o cofnięcie uprawnień przewozowych przedsiębiorcy,
     określonych przepisami ustawy,
   2) karnego lub karno-skarbowego,
   3) w sprawach o wykroczenia,
   4) przed organami Państwowej Inspekcji Pracy,
   5) przewidzianego w umowach międzynarodowych w stosunku do przedsiębiorców
     zagranicznych.
                                        
                                    Art. 76.
1. Inspektorem może być osoba, która:
   1) posiada obywatelstwo polskie,
   2) ma nienaganną opinię i nie była karana za przestępstwo umyślne,
   3) legitymuje się świadectwem dojrzałości po zdanym egzaminie maturalnym,
   4) posiada prawo jazdy co najmniej kategorii B,
   5) ukończyła 25 lat oraz posiada wymagany stan zdrowotny,
   6) złożyła z wynikiem pozytywnym egzamin kwalifikacyjny.
2. Zatrudnienie pracownika Inspekcji na stanowisku inspektora poprzedzone jest
  praktyką w ramach sześciomiesięcznego kursu specjalistycznego zakończonego
  egzaminem kwalifikacyjnym, z zastrzeżeniem ust. 3.
3. Inspektor podlega co najmniej raz w roku szkoleniu organizowanemu przez
  Głównego Inspektora w celu podniesienia poziomu wiedzy fachowej.
4. Minister właściwy do spraw transportu określi, w drodze rozporządzenia:
   1) szczegółowe warunki odbywania praktyki, programy szkolenia oraz sposób
     organizacji kursów specjalistycznych i przeprowadzania egzaminów
     kwalifikacyjnych, a także obowiązujące kryteria kwalifikacji, z
     uwzględnieniem czasu trwania praktyki i wiedzy niezbędnej dla inspektorów,
     kryteriów oceny osób przystępujących do egzaminu kwalifikacyjnego oraz
     trybu jego przeprowadzenia,
   2) warunki i tryb przeprowadzania badań lekarskich i psychologicznych w celu
     stwierdzenia istnienia lub braku przeciwwskazań zdrowotnych do wykonywania
     czynności inspektora.
                                        
                                    Art. 77.
1. Do pracowników Inspekcji zatrudnionych na stanowiskach urzędniczych, w tym
  inspektorów, stosuje się przepisy ustawy z dnia 18 grudnia 1998 r. o służbie
  cywilnej (Dz.U. z 1999 r. Nr 49, poz. 483, Nr 70, poz. 778 i Nr 110, poz.
  1255), z zastrzeżeniem ust. 2.
2. Do pracowników Inspekcji zatrudnionych na stanowiskach inspektorów nie mają
  zastosowania przepisy art. 4 i art. 25-27 ustawy, o której mowa w ust. 1.
3. Do pracowników innych niż wymienieni w ust. 1 mają zastosowanie przepisy
  ustawy z dnia 16 września 1982 r. o pracownikach urzędów państwowych (Dz.U. z
  2001 r. Nr 86, poz. 953).
                                    Art. 78.
Inspektorom wykonującym czynności kontrolne przysługuje miesięczny dodatek
inspekcyjny do wynagrodzenia w wysokości do 100% wynagrodzenia.
                                        
                                    Art. 79.
Inspektorzy w związku z wykonywaniem czynności kontrolnych korzystają z ochrony
przewidzianej w Kodeksie karnym dla funkcjonariuszy publicznych.
                                        
                                    Art. 80.
1. Tworzy się centralną ewidencję naruszeń stwierdzonych w wyniku
  przeprowadzanych kontroli, zwaną dalej "ewidencją".
2. W ewidencji gromadzi się dane i informacje o przedsiębiorcach i kierowcach
  oraz popełnianych przez nich naruszeniach, o których mowa w ust. 1.
3. Ewidencję prowadzi w systemie telefonicznym lub elektronicznym Główny
  Inspektor, który jest administratorem danych i informacji zgromadzonych w
  ewidencji.
   
                                    Art. 81.
Dane i informacje przekazują do ewidencji:
   1) wojewódzki inspektor,
   2) uprawnieni do kontroli, o których mowa w przepisach ustawy.
   
                                    Art. 82.
Administrator danych przetwarzający dane osobowe na potrzeby ewidencji jest
zwolniony z obowiązku informacyjnego określonego w art. 25 ust. 1 ustawy z dnia
29 sierpnia 1997 r. o ochronie danych osobowych (Dz.U. Nr 133, poz. 883, z 2000
r. Nr 12, poz. 136, Nr 50, poz. 580 i Nr 116, poz. 1216 oraz z 2001 r. Nr 32,
poz. 474 i Nr 49, poz. 509).
                                        
                                   Rozdział 10
                                Nadzór i kontrola
                                        
                                    Art. 83.
1. Organ, który udzielił licencji lub zezwolenia, może nałożyć na przewoźnika
  drogowego obowiązek  przedstawienia w oznaczonym terminie informacji i
  dokumentów potwierdzających, że spełnia on wymagania ustawowe i warunki
  określone w licencji lub zezwoleniu.
2. Na żądanie ministra właściwego do spraw transportu lub organu właściwego w
  sprawach licencji lub zezwoleń, przewoźnik drogowy obowiązany jest
  przekazywać informacje związane z działalnością transportową dotyczące
  stosowanych cen i taryf oraz liczby przewiezionych osób lub masy
  przewiezionych rzeczy.
3. Organy, o których mowa w art. 7 ust. 2 pkt 1 i pkt 2 oraz art. 18 ust. 1 pkt
  1, obowiązane są przedstawiać ministrowi właściwemu do spraw transportu, co
  najmniej dwa razy w roku, w terminach do dnia 15 stycznia oraz do dnia 15
  lipca, informacje dotyczące liczby i zakresu udzielonych licencji i zezwoleń.
4. Przepis ust. 3 stosuje się odpowiednio do jednostki uprawnionej do
  egzaminowania w zakresie  wymaganym do uzyskania certyfikatu kompetencji
  zawodowych.
5. Minister właściwy do spraw transportu określi, w drodze rozporządzenia,
  zakres danych i informacji, o których mowa w ust. 1 i ust. 2, sposób i
  terminy ich przedstawiania, mając na względzie konieczność monitorowania
  rynku przewozów drogowych.
                                        
                                    Art. 84.
1. Organ udzielający licencji lub zezwolenia albo organ wydający zaświadczenie
  jest uprawniony do kontroli przedsiębiorcy w zakresie zgodności wykonywania
  transportu drogowego lub przewozów na potrzeby własne z przepisami ustawy i
  warunkami udzielonej licencji lub zezwolenia albo zaświadczenia.
2. Kontrolę, o której mowa w ust. 1, organ udzielający licencji przeprowadza co
  najmniej raz na 5 lat.
                                        
                                    Art. 85.
1. Postępowanie kontrolne przeprowadza się na podstawie wydanego w tej sprawie
  postanowienia określającego zakres kontroli oraz osoby upoważnione do jej
  przeprowadzenia.
2. Osoby upoważnione do przeprowadzenia kontroli mają prawo do:
   1) żądania od przedsiębiorcy i jego pracowników pisemnych lub ustnych
     wyjaśnień, okazania dokumentów i innych nośników informacji oraz
     udostępnienia wszelkich danych mających związek z przedmiotem kontroli,
   2) wstępu na teren przedsiębiorcy, w tym do pomieszczeń, gdzie prowadzi on
     działalność gospodarczą, w dniach i godzinach, w których jest lub powinna
     być wykonywana ta działalność, oraz wstępu do pojazdów użytkowanych przez
     przedsiębiorcę.
3. Czynności kontrolne przeprowadza się w obecności przedsiębiorcy lub osoby
  przez niego wyznaczonej.
                                        
                                    Art. 86.
Organ udzielający licencji  lub zezwolenia może powierzyć czynności kontrolne
wyspecjalizowanej jednostce administracji publicznej.
                                        
                                    Art. 87.
1. Podczas przejazdu wykonywanego w ramach transportu drogowego kierowca
  pojazdu samochodowego, z zastrzeżeniem ust. 4, jest obowiązany mieć przy
  sobie i okazywać, na żądanie uprawnionego organu kontroli, wypis z licencji,
  dowód uiszczenia należnej opłaty za korzystanie z dróg krajowych, zapisy
  urządzenia rejestrującego samoczynnie prędkość jazdy, czas jazdy i czas
  postoju,  obowiązkowe przerwy i czas odpoczynku, a ponadto:
   1) w transporcie drogowym osób:
     a) przy wykonywaniu przewozów regularnych, przewozów regularnych
       specjalnych, przewozów wahadłowych lub okazjonalnych - odpowiednie
       zezwolenie,
     b) przy wykonywaniu przewozów okazjonalnych lub wahadłowych, a także
       przewozów na potrzeby własne - formularz jazdy,
   2) w transporcie drogowym rzeczy - dokumenty związane z przesyłką:
     a) odpowiednie zezwolenie wymagane w międzynarodowym transporcie drogowym,
     b) wymagane przy przewozie drogowym materiałów niebezpiecznych,
     c) świadectwo wymagane zgodnie z umową o międzynarodowych przewozach
       szybko psujących się artykułów żywnościowych i o specjalnych środkach
       transportu przeznaczonych do tych przewozów (ATP),
     d) zezwolenie na przejazd pojazdu, z ładunkiem lub bez ładunku, o  masie,
       naciskach osi lub wymiarach przekraczających wielkości określone w
       odrębnych przepisach,
     e) wymagane przy przewozie żywych zwierząt,
   3) w międzynarodowym transporcie drogowym rzeczy - wypis z wykazu numerów
     rejestracyjnych pojazdów samochodowych.
2. Podczas przewozu drogowego wykonywanego na potrzeby własne przedsiębiorcy
  kierowca pojazdu samochodowego, oprócz dokumentów określonych w ust. 1, jest
  obowiązany mieć przy sobie i okazywać, na żądanie uprawnionego organu
  kontroli, zaświadczenie lub wypis z zaświadczenia, o którym mowa w art. 33.
3. Przedsiębiorca jest odpowiedzialny za wyposażenie kierowcy wykonującego
  przewóz w wymagane dokumenty.
4. Podczas przejazdu wykonywanego w ramach transportu drogowego kierowca
  taksówki jest obowiązany mieć przy sobie i okazać na żądanie licencję.
                                        
                                    Art. 88.
Przepisy art. 87 nie naruszają praw i obowiązków przedsiębiorców i kierowców
wykonujących transport drogowy, wynikających z odrębnych ustaw lub umów
międzynarodowych.
                                        
                                    Art. 89.
1. Do kontroli dokumentów, o których mowa w art. 87, uprawnieni są:
   1) Policja,
   2) inspektorzy Inspekcji Transportu Drogowego,
   3) organ celny,
   4) funkcjonariusze Straży Granicznej,
   5) zarządcy dróg - z wyłączeniem dokumentów, o których mowa w art. 87 ust. 1
     pkt 1 i pkt 2 lit a) i ust. 4,
   6) organy udzielające licencji lub zezwolenia poprzez osoby upoważnione do
     przeprowadzania kontroli lub organy, którym powierzono czynności
     kontrolne, zgodnie z art. 85 i art. 86.
2. Minister właściwy do spraw transportu, w porozumieniu z ministrem właściwym
  do spraw wewnętrznych i ministrem właściwym do spraw finansów publicznych,
  kierując się zasadą skuteczności kontroli, określi, w drodze rozporządzenia,
  warunki  i sposób wykonywania kontroli, o której mowa w ust. 1,  oraz
  stosowane przez uprawnionych do tej kontroli dokumenty, a także ich wzory.
                                        
                                    Art. 90.
W wyniku przeprowadzonej kontroli stwierdzającej uchybienia, organ udzielający
licencji lub zezwolenia:
   1) wzywa przedsiębiorcę do usunięcia stwierdzonych uchybień w wyznaczonym
     terminie,
   2) cofa licencję lub zezwolenie, z zachowaniem warunków, o których mowa w
     art. 15 i art. 24 ust. 4-6.
                                        
                                    Art. 91.
1. Minister właściwy do spraw transportu kontroluje sposób egzaminowania i
  wydawania certyfikatów kompetencji zawodowych oraz gospodarkę finansową
  jednostki certyfikującej.
2. Jeżeli w wyniku przeprowadzonej kontroli stwierdzono uchybienia, minister
  właściwy do spraw transportu:
   1) wzywa kontrolowaną jednostkę do niezwłocznego usunięcia uchybień lub
   2) pozbawia ją uprawnień, o których mowa w art. 38 ust. 3.
                                        
                                   Rozdział 11
                                 Kary pieniężne
                                        
                                    Art. 92.
1. Kto wykonuje transport drogowy lub przewozy na potrzeby własne:
   1) bez wymaganej licencji oraz wypisu z wykazu numerów rejestracyjnych
     pojazdów samochodowych stanowiącego załącznik do tej licencji lub bez
     wymaganego zaświadczenia,
   2) bez wymaganego zezwolenia na przewóz osób lub rzeczy,
   3) bez wymaganego zezwolenia na przewóz, który zaczyna się i kończy na
     terytorium Rzeczypospolitej Polskiej, pojazdem zarejestrowanym za granicą
     (kabotaż),
   4) bez świadectwa wymaganego zgodnie z umową o międzynarodowych przewozach
     szybko psujących  się artykułów żywnościowych i o specjalnych środkach
     transportu przeznaczonych do tych przewozów (ATP),
   5) bez formularza jazdy lub z nieprawidłowo wypełnionym formularzem, przy
     wykonywaniu przewozu osób na potrzeby własne,
   6) bez uiszczenia opłat za przejazd po drogach krajowych,
   7) naruszając przepisy dotyczące przewozu materiałów niebezpiecznych i
     odpadów,
   8) naruszając przepisy dotyczące wymagań co do pojazdu w zakresie ochrony
     środowiska,
   9) naruszając przepisy dotyczące wymaganych dokumentów odnośnie przewozu
     żywych zwierząt,
  10) nie przestrzegając przepisów o czasie pracy i odpoczynku kierowców oraz
     nie posiadając zapisów urządzenia rejestrującego samoczynnie prędkość
     jazdy oraz czas jazdy i postoju,
  11) nie przestrzegając przepisów w sprawie okresowych ograniczeń ruchu
     pojazdów na drogach lub zakazu ruchu niektórych ich rodzajów,
  12) nie mając przy sobie dokumentów, o których mowa w pkt 1-5, lub nie
     przestrzegając warunków określonych w tych dokumentach,
  13) samowolnie zmieniając wskazania urządzeń pomiarowo-kontrolnych
     zainstalowanych w pojeździe
 - podlega karze pieniężnej w wysokości od 200 zł do 15 000 zł.
2. Minister właściwy do spraw transportu, w porozumieniu z ministrem właściwym
  do spraw wewnętrznych i ministrem właściwym do spraw finansów publicznych,
  określi, w drodze rozporządzenia, wysokości kar pieniężnych za naruszenia, o
  których mowa w ust. 1, zróżnicowane w zależności od ich rodzaju i społecznogospodarczej
szkodliwości.
                                        
                                    Art. 93.
1. Uprawnieni do kontroli, o których mowa w art. 89 ust. 1 pkt 1-5, mają prawo
  nałożyć na kontrolowanego karę pieniężną, w drodze decyzji administracyjnej.
2. W przypadku gdy podczas kontroli granicznej na kontrolowanego zostanie
  nałożona kara, o której mowa w ust. 1, przeprowadzający kontrolę uprawnieni
  są do uniemożliwienia kontrolowanemu wjazdu na terytorium Rzeczypospolitej
  Polskiej.
3. Decyzji, o której mowa w ust. 1, nadaje się rygor natychmiastowej
  wykonalności, z zastrzeżeniem ust. 4.
4. Dopuszcza się uiszczenie kary pieniężnej przez krajowego przedsiębiorcę w
  terminie 21 dni od dnia nałożenia kary. W takim przypadku krajowy
  przedsiębiorca obowiązany jest niezwłocznie przekazać dowód uiszczenia kary
  pieniężnej organowi, który ją nałożył.
5. Od decyzji o nałożeniu kary pieniężnej przysługuje odwołanie do organu
  nadrzędnego nad organem, który karę tę nałożył, w terminie 14 dni od dnia
  wręczenia kontrolowanemu tej decyzji.
                                        
                                    Art.  94.
1. Kary pieniężne stanowią dochody budżetu państwa.
2. Karę pieniężną uiszcza się w formie gotówkowej bezpośrednio organowi, który
  ją nałożył, lub przekazuje na rachunek bankowy.
3. W przypadku uiszczenia kary pieniężnej w formie gotówkowej organ wydaje
  pokwitowanie na druku ścisłego zarachowania, stanowiące dowód uiszczenia tej
  kary.
4. Koszty związane z uiszczeniem kary pieniężnej poprzez przekazanie jej na
  rachunek bankowy pokrywa wpłacający.
5. W przypadku uwzględnienia odwołania uiszczona kara pieniężna podlega
  zwrotowi w terminie 14 dni od dnia wydania decyzji o zwrocie tej kary.
                                        
                                    Art. 95.
1. Do czasu uiszczenia kary pieniężnej pojazd kieruje się lub usuwa na koszt
  przedsiębiorcy na najbliższy parking strzeżony, z zastrzeżeniem art. 93 ust.
  4.
2. W zakresie postępowania w związku z usuwaniem pojazdu stosuje się
  odpowiednio przepisy prawa o ruchu drogowym.
3. Zwrot pojazdu z parkingu następuje po przedstawieniu przez kontrolowanego
  organowi, który karę nałożył, dowodu uiszczenia kary pieniężnej oraz
  usunięcia przyczyny skierowania pojazdu na parking.
4. Jeżeli kara pieniężna nie zostanie uiszczona i pojazd nie zostanie odebrany
  z parkingu w ciągu 30 dni od dnia nałożenia kary pieniężnej, stosuje się
  odpowiednio przepisy działu 2 rozdziału 6 ustawy z dnia 17 czerwca 1966 r. o
  postępowaniu egzekucyjnym w administracji (Dz. U. z 1991 r. Nr 36, poz. 161,
  z 1992 r. Nr 20, poz. 78, z 1993 r. Nr 28, poz. 127, z 1995 r. Nr 85, poz.
  426, z 1996 r. Nr 43, poz. 189 i Nr 146, poz. 680, z 1997 r. Nr 137, poz. 926
  i Nr 141, poz. 943 i poz. 944, z 1998 r. Nr 162, poz. 1126 oraz z 2000 r. Nr
  114, poz. 1193, Nr 120, poz. 1268 i Nr 122, poz. 1315) dotyczące egzekucji
  należności pieniężnych z ruchomości.
                                        
                                    Art. 96.
W sprawach nieuregulowanych w niniejszej ustawie stosuje się odpowiednio
przepisy ustawy z dnia 19 listopada 1999 r.- Prawo działalności gospodarczej
(Dz.U. Nr 101, poz. 1178, z 2000 r. Nr 86 poz. 958 i Nr 114, poz. 1193 oraz z
2001 r. Nr 49, poz. 509 i Nr 67, poz. 679).
                                        
                                   Rozdział 12
       Zmiany w przepisach obowiązujących, przepisy przejściowe i końcowe
                                        
                                    Art. 97.
W ustawie z dnia 20 maja 1971 r. - Kodeks wykroczeń (Dz.U. Nr 12 poz. 114, z
1981 r. Nr 24, poz. 124, z 1982 r. Nr 16, poz. 125, z 1983 r. Nr 6, poz. 35 i Nr
44, poz. 203 z 1984 r. Nr 54, poz. 275, z 1985 r. Nr 14, poz. 60 i Nr 23, poz.
100, z 1986 r. Nr 39, poz. 193, z 1988 r. Nr 20, poz. 135 i nr 41, poz. 324, z
1989 r. Nr 34, poz. 180, z  1990 r. Nr 51, poz. 297, Nr 72, poz. 422 i Nr 86,
poz. 504, z 1991 r. Nr 75, poz. 332 i Nr 91, poz. 408, z 1992 r. Nr 24, poz.
101, z 1994 r. Nr 123, poz. 600, z 1995r. Nr 6, poz. 29, Nr 60, poz. 310 i Nr
95, poz. 475, z 1997 r. Nr 54, poz. 349, Nr 60, poz. 369, Nr 85, poz. 539, Nr
98, poz. 602, Nr 104, poz. 661, Nr 106, poz. 677, Nr 111, poz. 724, Nr 123, poz.
779, Nr 133, poz. 884 i Nr 141, poz. 942, z 1998 r. Nr 113, poz. 717, z 1999 r.
Nr 83, poz. 931 i Nr 101, poz. 1178 oraz z 2000 r. Nr 22, poz. 271, Nr 73, poz.
852, Nr 74, poz. 855 i Nr 117, poz. 1228) art. 103a skreśla się.
                                        
                                    Art. 98.
W ustawie z dnia 15 listopada 1984 r. - Prawo przewozowe (Dz.U. z 2000 r. Nr 50,
poz. 601) w art. 72:
a) dotychczasową treść oznacza się jako ust. 1,
b) dodaje się ust. 2 i ust. 3 w brzmieniu:
   "2. Nadawca przesyłki w transporcie drogowym rzeczy odpowiada za wszelkie
     koszty, jakie mógłby ponieść przewoźnik na skutek nieścisłości lub
     niedostateczności danych, o których mowa w ust. 1 pkt 1.
   3. Nadawca ponosi także koszty związane z przeładunkiem przesyłki w
     przypadku, gdy dane dotyczące masy przesyłki, zawarte w liście
     przewozowym, są niezgodne ze stanem faktycznym.".
                                    Art. 99.
W ustawie z dnia 21 marca 1985 r. o drogach publicznych (Dz.U. z 2000 r. Nr 71,
poz. 838 i Nr 86, poz. 958) wprowadza się następujące zmiany:
1) w art. 13:
   a) ust. 2a otrzymuje brzmienie:
     "2a. Za przejazd po drogach publicznych pojazdów, o których mowa w ust. 2
       pkt 3, bez zezwolenia określonego przepisami Prawa o ruchu drogowym lub
       niezgodnie z warunkami podanymi w zezwoleniu oraz za nieuiszczenie
       opłat, o których mowa w ust. 2 pkt 4, pobiera się kary pieniężne.",
   b) po ust. 2a dodaje się ust. 2b w brzmieniu:
     "2b. Wysokość kar pieniężnych, o których mowa w ust. 2a, określa załącznik
       do ustawy.",
   c) w ust. 4 skreśla się wyrazy "i ust. 2a";
2) art. 40a otrzymuje brzmienie:
      "Art. 40a. 1. Opłaty pochodzące ze źródeł, o których mowa w art. 13 ust.
             2 pkt 2-5, i kary pieniężne określone w art. 13 ust. 2a, a także
             opłaty i kary pieniężne określone w art. 40 ust. 4 stanowią
             dochody środków specjalnych zarządów dróg przeznaczonych na
             utrzymanie dróg.
         2. Opłaty za zezwolenia na przejazdy pojazdów wymienionych w art. 13
           ust. 2 pkt 3, których trasa przekracza granicę państwa i kary, o
           których mowa w art. 13 ust. 2a, dotyczące tych pojazdów, stanowią
           dochody środka specjalnego Generalnej Dyrekcji Dróg Publicznych
           przeznaczonego na budowę i utrzymanie dróg krajowych oraz na zakup
           urządzeń do ważenia pojazdów.";
3) w art. 40b:
   a) w ust. 2 dodaje się na końcu wyrazy "i kary pieniężne ustalone zgodnie z
     art. 13 ust. 2b",
   b) w ust. 3 dodaje się na końcu wyrazy "i kar pieniężnych";
4) po art. 40b dodaje się art. 40c w brzmieniu:
      ,,Art. 40c. 1. W razie stwierdzenia, że pojazd przekracza dopuszczalną
             masę, naciski osi, wymiary lub przejazd pojazdu odbywa się bez
             zezwolenia wymaganego przepisami Prawa o ruchu drogowym, inspektor
             Inspekcji Transportu Drogowego ma również prawo nakładania i
             pobierania kary pieniężnej ustalonej zgodnie z art. 13 ust. 2b.
         2. Od decyzji o nałożeniu kary, o której mowa w ust. 1, przysługuje
           odwołanie do Głównego Inspektora Transportu Drogowego w terminie 14
           dni od dnia jej doręczenia.";
5) dodaje się załącznik do ustawy w brzmieniu:
                                "Załącznik do ustawy z dnia 21 marca 1995 o
                                drogach publicznych (Dz.U. z 2000 r. Nr 71,
                                poz. 838 i Nr 86, poz. 958)
                Kary pieniężne, o których mowa w art. 13 ust. 2a:
Lp.                  Wyszczególnienie                     Wysokość kary
                                                              w zł
 1   Za przekroczenie dopuszczalnej długości pojazdu,          120
     za każdy rozpoczęty 1 m ponad dopuszczalną
     długość
 2   Za przekroczenie wysokości pojazdu lub pojazdu z 
     ładunkiem:                                                120
     a) od 4,00 m do 4,50 m włącznie                           160
     b) dodatkowo za każde rozpoczęte 10 cm ponad
       4,50 m
 3   Za przekroczenie szerokości pojazdu lub pojazdu  
     z ładunkiem:                                              160
     a) od wartości dopuszczalnej do 3,20 m                    360
       szerokości pojazdu włącznie                             320
     b) ponad 3,20 do 4,50 m szerokości pojazdu
       włącznie
     c) dodatkowo za każdy rozpoczęty 0,50 m ponad
       4,50 m
 4   Za przekroczenie dopuszczalnych nacisków na      
     drogach, gdzie dopuszczalny jest ruch pojazdów o 
     naciskach osi do 80 kN:                          
     1) dla osi pojedynczej:                                   480
     a) ponad 80 kN do 84 kN                                 1 320
     b) ponad 84 kN do 92 kN                                 3 120
     c) ponad 92 kN do 100 kN                                6 600
     d) ponad 100 kN do 112 kN                               4 800
     e) za każde rozpoczęte przekroczenie 8 kN ponad
       112 kN, dodatkowo
     2) dla osi składowej osi wielokrotnej przy       
       rozstawie osi do 1,20 m:                                120
     a) ponad 57,5 kN do 60,5 kN                               600
     b) ponad 60,5 kN do 66 kN                               1 560
     c) ponad 66 kN do 72 kN                                 2 880
     d) ponad 72 kN do 80,5 kN                               1 440
     e)   za każde rozpoczęte przekroczenie 6 kN
     ponad 80,5 kN, dodatkowo
     3) dla osi składowej osi wielokrotnej przy       
       rozstawie osi powyżej 1,20 m do 1,30 m:        
     a) ponad 65 kN do 68 kN                                   240
     b) ponad 68 kN do 74,5 kN                               1 200
     c) ponad 74,5 kN do 81 kN                               2 520
     d) ponad 81 kN do 91 kN                                 4 440
     e)   za każde przekroczenie 6,50 kN ponad 91 kN,        4 680
     dodatkowo
     4) dla osi składowej osi wielokrotnej przy       
       rozstawie osi powyżej 1,30 m do 2,00 m:        
     a) ponad 72,5 kN do 76 kN                                 360
     b) ponad 76 kN do 83,5 kN                               1 680
     c) ponad 83,5 kN do 90,5 kN                             3 480
     d) ponad 90,5 kN do 101,5 kN                            5 640
     e) za każde rozpoczęte przekroczenie 7 kN ponad              
       1001,5 kN, dodatkowo                                  5 880
 5   Za przekroczenie dopuszczalnych nacisków osi na  
     drogach, gdzie dopuszczony jest ruch pojazdów o  
     naciskach osi do 100 kN:                         
     1) dla osi pojedynczej:                                   720
     a) ponad 100 kN do 105 kN                               1 560
     b) ponad 105 kN do 115 kN                               2 880
     c) ponad 115 kN do 125 kN                               5 040
     d) ponad 125 kN do 140 kN                                    
     e) za każde rozpoczęte przekroczenie 10 kN ponad        2 400
       140 kN, dodatkowo
     2) dla osi składowej osi wielokrotnej przy       
       rozstawie osi do 1,10 m:                                240
     a) ponad 57,5 kN do 60,5 kN                               720
     b) ponad 60,5 kN do 66 kN                               1 200
     c) ponad 66 kN do 72 kN                                 2 760
     d) ponad 72 kN do 80,5 kN                               3 600
     e) za każde rozpoczęte przekroczenie 6 kN ponad
       140 kN, dodatkowo
     3) dla osi składowej osi wielokrotnej przy       
       rozstawie osi powyżej 1,10 m do 1,20 m:        
     a) ponad 65 kN do 68 kN                                  1 200
     b) ponad 68 kN do 74,5 kN                                  600
     c) ponad 74,5 kN do 81 kN                                1 560
     d) ponad 81 kN do 91 kN                                  3 240
     e) za każde rozpoczęte przekroczenie 6,5 kN                   
       ponad 91 kN, dodatkowo                                 3 840
     4) dla osi składowej osi wielokrotnej przy       
       rozstawie osi powyżej 1,20 m do 1,30 m:        
     a) ponad 72,5 kN do 76 kN                                1 200
     b) ponad 76 kN do 83,5 kN                                1 080
     c) ponad 83,5 kN do 90,5 kN                             2  640
     d) ponad 90,5 kN do 101,5 kN                            4  920
     e) za każde rozpoczęte przekroczenie 7 kN ponad               
       101,5 kN, dodatkowo                                   5  040
     5) dla osi składowej osi wielokrotnej przy       
       rozstawie osi powyżej 1,30 m:                  
     a) ponad 80 kN do 84 kN                                    720
     b) ponad 84 kN do 92 kN                                  2 040
     c) ponad 92 kN do 100 kN                                 4 200
     d) ponad 100 kN do 112 kN                                7 560
     e) za każde przekroczenie 8 kN ponad 112 kN,             6 720
       dodatkowo
 6   Za przekroczenie dopuszczalnej masy całkowitej                
     pojazdu:                                                      
     1) pojedynczego:                                           600
     a) do 5 t włącznie                                       1 440
     b) ponad 5 t do 10 t włącznie                            2 880
     c) ponad 10 t do 20 t włącznie                           2 160
     d) za każde rozpoczęte 5 t ponad 20 t, dodatkowo
     2) członowego lub zespołu pojazdów składającego               
       się z pojazdu silnikowego i przyczepy:                      
     a) do 10 t włącznie                                        600
     b) ponad 10 t do 24 t włącznie                           1 440
     c) ponad 24 t do 40 t włączenie                          2 880
     d) za każde rozpoczęte 10 t ponad 40 t,                  4 320
       dodatkowo
 7   Za nieuiszczenie opłaty za parkowanie pojazdów              50
     samochodowych na drogach
                                    Art. 100.
W ustawie z dnia 12 stycznia 1991 r. o podatkach i opłatach lokalnych (Dz.U. Nr
9, poz. 31 i Nr 101, poz. 444, z 1992 r. Nr 21, poz. 86, z 1994 r. Nr 123, poz.
600, z 1996 r. Nr 91, poz. 409 i Nr 149, poz. 704, z 1997 r, Nr 5, poz. 24, Nr
107, poz. 689, Nr 121, poz. 770 i Nr 123, poz. 780, z 1998 r. Nr 106, poz. 668,
Nr 150, poz. 983 i Nr 160, poz. 1058 oraz z 2000 r. Nr 88, poz. 983, Nr 95, poz.
1041 i Nr 122, poz. 1315) wprowadza się następujące zmiany:
1) po art. 11 dodaje się art. 11a w brzmieniu:
      "Art. 11a. 1. Podatnikom wykorzystującym środki transportu, o których
             mowa w art. 8 pkt 1-6, dla wykonywania przewozów w transporcie
             kombinowanym na terytorium Rzeczypospolitej Polskiej przysługuje
             zwrot zapłaconego podatku od tych środków.
         2. Kwotę zwrotu podatku od środków transportowych, o którym mowa w
           ust. 1, ustala się przyjmując za podstawę liczbę jazd z ładunkiem
           lub bez ładunku wykonanych przez środek transportu w przewozie
           koleją w danym roku podatkowym w następujący sposób:
           1) od 100 jazd i więcej - 100% kwoty rocznego podatku,
           2) od 70 do 99 jazd włącznie - 75% kwoty rocznego podatku,
           3) od 50 do 69 jazd włącznie - 50% kwoty rocznego podatku,
           4) od 20 do 49 jazd włącznie - 25% kwoty rocznego podatku.
         3. Zwrotu zapłaconego podatku od środków transportowych na zasadach
           określonych w ust. 1 i 2 dokonuje organ podatkowy, na rachunek
           którego uiszczono podatek, na wniosek podatnika złożony nie później
           niż do dnia 31 marca roku następującego po roku podatkowym. Podstawą
           sporządzenia wniosku są dane zawarte w dokumentach przewozowych
           stosowanych przy wykonywaniu przewozów w transporcie kombinowanym, w
           których dokonano wpisu o wykonaniu przewozu koleją.
         4. Zwrot podatku od środków transportowych następuje w gotówce albo na
           rachunek bankowy podatnika wskazany we wniosku, w terminie 3
           miesięcy od dania złożenia wniosku.";
2) w art. 12 w ust. 1 dodaje się pkt 4 w brzmieniu:
   "4) środki transportowe, o których mowa w art. 8 pkt 1-6, wykorzystywane w
     dowozie i odwozie na maksymalną odległość w linii prostej do 150 km na
     terytorium Rzeczypospolitej Polskiej w transporcie kombinowanym. Warunkiem
     zwolnienia jest przeznaczenie wymienionych pojazdów wyłącznie dla tych
     przewozów, potwierdzone na podstawie dokumentów określonych w odrębnych
     przepisach.".
                                        
                                    Art. 101.
W ustawie z dnia 20 czerwca 1997 r. - Prawo o ruchu drogowym (Dz.U. Nr 98, poz.
602, Nr 123, poz. 779 i Nr 160, poz. 1086, z 1998 r. Nr 106, poz. 668 i Nr 133,
poz. 872, z 1999 r. Nr 106, poz. 1216, z 2000 r. Nr 12, poz. 136, Nr 43, poz.
483 i Nr 53, poz. 649 oraz z 2001 r. Nr 27, poz. 298) wprowadza się następujące
zmiany:
1) w art. 6 w ust. 1 po pkt 3 dodaje się pkt 3a w brzmieniu:
   ,,3a) inspektor Inspekcji Transportu Drogowego,";
2) w art. 80b w ust. 2 w pkt 2 lit. d) otrzymuje brzmienie:
   "d) właściwa jednostka organizacyjna Policji, Inspekcji Transportu Drogowego
     lub Żandarmerii Wojskowej albo stacja kontroli pojazdów, niezwłocznie po
     dokonaniu tych czynności,";
3) w art. 80c w ust. 1 po pkt 1 dodaje się pkt 1a w brzmieniu:
   "1a) Inspekcji Transportu Drogowego,";
4) w art. 100b w ust. 2 w pkt 2 lit. a) otrzymuje brzmienie:
   "a) odpowiednio do swoich kompetencji: właściwa jednostka organizacyjna
     Policji, Inspekcji Transportu Drogowego lub Żandarmerii Wojskowej, organ
     właściwy w sprawach wydawania dokumentów stwierdzających uprawnienia do
     kierowania pojazdami, prokurator, sąd, kolegium do spraw wykroczeń lub
     inny organ uprawniony do orzekania w sprawach o wykroczenia w trybie
     dyscyplinarnym, niezwłocznie po dokonaniu tych czynności,";
5) w art. 100c w ust. 1 po pkt 1 dodaje się pkt 1a w brzmieniu:
   "1a) Inspekcji Transportu Drogowego,";
6) w art. 100d w ust. 1 pkt 1 otrzymuje brzmienie:
   "1) dla podmiotów, o których mowa w art. 100c ust. 1, 1a i 2 nieodpłatnie,";

7) po art. 129 dodaje się art. 129a w brzmieniu:
      ,,Art. 129a. Kontrola ruchu drogowego w stosunku do kierujących
             pojazdami, którzy wykonują krajowy lub międzynarodowy transport
             drogowy należy również do inspektorów Inspekcji Transportu
             Drogowego. W tym zakresie inspektorom przysługują uprawnienia
             określone w art. 129 ust. 2.";
8) po art. 134 dodaje się art. 134a w brzmieniu:
       "Art. 134a. W stosunku do pojazdów wykonujących krajowy lub
              międzynarodowy transport drogowy, uprawnienia i obowiązki
              policjantów oraz organów Policji określone w art. 132 ust. 1-3, 5
              i 6 oraz w art. 133 wykonują również odpowiednio inspektorzy
              Inspekcji Transportu Drogowego oraz organy tej inspekcji.";
9) w art. 139 dodaje się ust. 4 w brzmieniu:
   ,,4. W stosunku do kierujących pojazdami, którzy wykonują krajowy lub
     międzynarodowy transport drogowy uprawnienia i obowiązki policjantów
     określone w art. 135 ust. 1 i art. 136 ust. 1 wykonują również inspektorzy
     Inspekcji Transportu Drogowego.".
                                        
                                    Art. 102.
W ustawie z dnia 4 września 1997 r. o działach administracji rządowej (Dz.U. z
1999 r. Nr 82, poz. 928, z 2000 r. Nr 12, poz. 136, Nr 43, poz. 489, Nr 48, poz.
550, Nr 62, poz. 718, Nr 70, poz. 816, Nr 73, poz. 852, Nr 109, poz. 1158 i Nr
122, poz. 1314 i 1321 oraz z 2001 r. Nr 3, poz. 18, Nr 5, poz. 43 i 44, Nr 42,
poz. 475, Nr 63, poz. 634 i Nr 73, poz. 761) w art. 27 w ust. 2 kropkę zastępuje
się przecinkiem i dodaje się wyrazy ,,Głównym Inspektorem Transportu
Drogowego.".
                                        
                                    Art. 103.
1. Przedsiębiorcy prowadzący do dnia wejścia w życie ustawy działalność
  gospodarczą w zakresie międzynarodowego transportu drogowego obowiązani są w
  terminie 2 lat od dnia wejścia w życie ustawy spełnić wymagania określone w
  ustawie do uzyskania licencji na międzynarodowy transport drogowy pod rygorem
  wygaśnięcia dotychczasowych uprawnień do prowadzenia tej działalności.
2. Przedsiębiorcy prowadzący do dnia wejścia w życie ustawy działalność
  gospodarczą w zakresie krajowego drogowego przewozu osób mogą ją nadal
  wykonywać w dotychczasowym zakresie, na podstawie posiadanych uprawnień,
  przez okres 2 lat od dnia wejścia w życie ustawy. Nie później niż w terminie
  6 miesięcy przed upływem tego okresu przedsiębiorcy ci powinni wystąpić do
  organu udzielającego licencji z wnioskiem o udzielenie licencji na krajowy
  transport drogowy osób.
3. Przedsiębiorcy prowadzący do dnia wejścia w życie ustawy działalność
  gospodarczą w zakresie krajowego drogowego przewozu rzeczy obowiązani są w
  terminie 2 lat od dnia wejścia w życie ustawy wystąpić do organu
  udzielającego licencji z wnioskiem o udzielenie licencji na krajowy transport
  drogowy rzeczy.
4. Organ udzielający licencji jest obowiązany udzielić lub odmówić udzielenia
  licencji w terminie 3 miesięcy od dnia złożenia wniosku, o którym mowa w ust.
  2  i ust. 3.
5. Przedsiębiorcy, o których mowa w ust. 1-3, do czasu uzyskania licencji
  prowadzą działalność gospodarczą na dotychczasowych warunkach.
6. Za wymianę uprawnień przewozowych, o których mowa w ust. 1 i ust. 2, gdy nie
  ulegają zmianie dotychczasowe dane określone w tych uprawnieniach, właściwe
  organy pobierają opłatę w wysokości 100 zł.
                                        
                                    Art. 104.
1. Zezwolenia na wykonywanie transportu drogowego udzielone przed dniem wejścia
  w życie ustawy zachowują  moc.
2. Do postępowań administracyjnych wszczętych, a niezakończonych decyzją
  ostateczną przed dniem wejścia w życie ustawy, stosuje się jej przepisy.
                                        
                                    Art. 105.
Świadectwo potwierdzające zdanie egzaminu z zakresu wykonywania krajowego
zarobkowego przewozu osób wydane na podstawie dotychczasowych przepisów o
warunkach wykonywania krajowego drogowego przewozu osób staje się z mocy prawa
certyfikatem kompetencji zawodowych w zakresie krajowego transportu drogowego
osób.
                                        
                                    Art. 106.
1. Wysokości minimalnych wymaganych zabezpieczeń, o których mowa w art. 5 ust.
  3 pkt 3 lit. a), wynoszą w 2002 r. - 3 000 euro i w 2003 r. - 6 000 euro.
2. Wysokości minimalnych wymaganych zabezpieczeń, o których mowa w art. 5 ust.
  3 pkt 3 lit. b), wynoszą w 2002 r. - 1 000 euro i w 2003 r. - 2 000 euro.
                                    Art. 107.
Z dniem uzyskania przez Rzeczpospolitą Polską członkostwa w Unii Europejskiej do
przedsiębiorców zagranicznych z państw członkowskich Unii Europejskiej nie
stosuje się przepisów art. 18 ust. 2, art. 19, art. 28 ust. 1 i art. 29.
                                    Art. 108.
1. W terminie 24 miesięcy od dnia wejścia w życie ustawy, wojewodowie przejmą,
  z mocy prawa, na własność urządzenia techniczne do ważenia pojazdów, będące
  we władaniu Generalnej Dyrekcji Dróg Publicznych.
2. Przekazanie urządzeń, o których mowa w ust. 1, nastąpi w drodze protokołu
  zdawczo-odbiorczego.
                                        
                                    Art. 109.
1. Tracą moc:
   1) ustawa z dnia 2 sierpnia 1997 r. o warunkach wykonywania międzynarodowego
     transportu drogowego (Dz.U. Nr 106, poz. 677, z 1999 r. Nr 32, poz. 310
     oraz z 2000 r. Nr 120, poz. 1268),
   2) ustawa z dnia 29 sierpnia 1997 r. o warunkach wykonywania krajowego
     drogowego przewozu osób (Dz.U. Nr 141, poz. 942 i Nr 158, poz. 1045, z
     1998 r. Nr 106, poz. 668, z 1999 r. Nr 86, poz. 963, Nr 91, poz. 1043 oraz
     z 2000 r. Nr 12, poz. 136).
2. Przepisy wydane na podstawie ustaw, o których mowa w ust. 1, zachowują moc
  do czasu wydania przepisów na podstawie niniejszej ustawy, nie dłużej jednak
  niż do dnia 31 grudnia 2002 r., o ile nie są sprzeczne z niniejszą ustawą.
                                        
                                    Art. 110.
Ustawa wchodzi w życie z dniem 1 stycznia 2002 r., z tym że rozdział 9 wchodzi w
życie z dniem 1 listopada 2001 r., z wyjątkiem art. 50, art. 68-75 i art. 80-82,
które wchodzą w życie po upływie 6 miesięcy od dnia ogłoszenia.
