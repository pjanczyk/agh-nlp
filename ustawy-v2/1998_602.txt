



Dz.U. z 1998 r. Nr 95, poz. 602
                                     
                                     
                                     
                                  USTAWA
                          z dnia 16 lipca 1998 r.
                                     
    Ordynacja wyborcza do rad gmin, rad powiatów i sejmików województw
                                     
                                  Dział I
                             Przepisy wspólne
                                     
                                Rozdział 1
                              Przepisy ogólne
                                     
                                  Art. 1.
Ustawa określa zasady i tryb przeprowadzania wyborów do rad gmin, rad
powiatów i sejmików województw, zgłaszania kandydatów oraz warunki ważności
tych wyborów.
                                     
                                  Art. 2.
1. Wybory do rad gmin, rad powiatów i sejmików województw są powszechne,
  równe, bezpośrednie i odbywają się  w głosowaniu tajnym.
2. W wyborach do każdego z organów,  o których mowa w ust. 1, głosować
  można tylko osobiście i tylko jeden raz.
                                  Art. 3.
1. W rozumieniu niniejszej ustawy organami stanowiącymi jednostek
  samorządu terytorialnego są rady gmin, rady powiatów i sejmiki
  województw.
2. Ilekroć w niniejszej ustawie jest mowa o radzie gminy należy przez to
  rozumieć także radę miasta na prawach powiatu.
3. Ilekroć w niniejszej ustawie jest mowa o radzie należy przez to
  rozumieć także sejmik województwa.
                                  Art. 4.
Przepisy niniejszego działu stosuje się do wyborów odpowiednich rad, jeżeli
przepisy szczególne ustawy nie stanowią inaczej.
                                Rozdział 2
                              Prawa wyborcze
                                     
                                  Art. 5.
Prawo wybierania (czynne prawo wyborcze) do danej rady ma każdy obywatel
polski, który najpóźniej w dniu wyborów kończy 18 lat i stale zamieszkuje
na obszarze działania tej rady.
 
                                  Art. 6.
Nie mają prawa wybierania osoby:
   1) pozbawione praw publicznych prawomocnym orzeczeniem sądowym,
   2) pozbawione praw wyborczych orzeczeniem Trybunału Stanu,
   3) ubezwłasnowolnione prawomocnym orzeczeniem sądowym.
 
                                  Art. 7.
Prawo wybieralności (bierne prawo wyborcze) przysługuje osobie mającej
prawo wybierania do danej rady .
 
                                  Art. 8.
1. Można kandydować tylko do jednego z organów wymienionych w art. 3 ust.
  1.
2. Przepis ust. 1 stosuje się w przypadku uzupełniania składu rady lub
  wyboru danej rady przed upływem kadencji rad.
3. Można być radnym tylko jednej z rad, o których mowa w art. 3.
                                  Art. 9.
Przy ustalaniu faktu stałego zamieszkania dla potrzeb niniejszej ustawy
stosuje się przepisy Kodeksu cywilnego.
                                     
                                Rozdział 3
                              Organy wyborcze
                                     
                                 Art. 10.
1. Państwowa Komisja Wyborcza, powołana na podstawie przepisów ustawy z
  dnia 28 maja 1993 r. - Ordynacja wyborcza do Sejmu Rzeczypospolitej
  Polskiej (Dz.U. Nr 45, poz. 205, z 1995 r. Nr 132, poz. 640 oraz z 1997
  r. Nr 47, poz. 297, Nr 70, poz. 443, Nr 88, poz. 554, Nr 98, poz. 604, Nr
  121, poz. 770 i Nr 141, poz. 943), i wojewódzcy komisarze wyborczy
  organizują wybory i sprawują nadzór nad ich przeprowadzeniem zgodnie z
  przepisami prawa.
2. Wybory przeprowadzają:
   1) terytorialne (wojewódzkie, powiatowe i gminne) komisje wyborcze,
   2) obwodowe komisje wyborcze.
   
                                 Art. 11.
1. Do zadań Państwowej Komisji Wyborczej należy:
   1) sprawowanie nadzoru nad przestrzeganiem prawa wyborczego,
   2) powoływanie i odwoływanie wojewódzkich komisarzy wyborczych i ich
     zastępców,
   3) rozpatrywanie skarg na działalność wojewódzkich komisarzy wyborczych
     i ich zastępców,
   4) ustalanie wzorów urzędowych formularzy oraz druków wyborczych, a
     także wzorów pieczęci organów wyborczych niższego stopnia,
   5) sprawowanie nadzoru nad sporządzaniem spisów wyborców,
   6) podawanie do publicznej wiadomości zbiorczych wyników wyborów do rad,
   7) wykonywanie innych zadań określonych w ustawach.
2. Wykonując zadania, o których mowa w ust. 1, Państwowa Komisja Wyborcza
  wydaje wytyczne wiążące wojewódzkich komisarzy wyborczych i ich zastępców
  oraz terytorialne  i obwodowe komisje wyborcze, a także wyjaśnienia dla
  organów samorządu terytorialnego oraz podległych im jednostek
  wykonujących zadania związane z przygotowaniem i przeprowadzeniem
  wyborów.
3. Państwowa Komisja Wyborcza uchyla postanowienia wojewódzkiego komisarza
  wyborczego lub jego zastępcy podjęte z naruszeniem prawa lub niezgodne z
  jej wytycznymi i przekazuje sprawę do ponownego rozpatrzenia.
4. Państwowa Komisja Wyborcza podejmuje uchwały w zakresie swoich
  ustawowych uprawnień .
5. Państwowa Komisja Wyborcza może na czas przeprowadzenia wyborów
  utworzyć swoją inspekcję i określić jej zadania. Do osób powołanych w
  skład inspekcji stosuje się odpowiednio przepisy art. 20 ust. 1 pkt 1,
  ust. 2 i 4 oraz art. 21 ust. 2.
                                 Art. 12.
1. Do zadań wojewódzkiego komisarza wyborczego należy:
   1) sprawowanie nadzoru nad przestrzeganiem prawa wyborczego przez
     terytorialne i obwodowe komisje wyborcze,
   2) zapewnianie we współdziałaniu z organami samorządu terytorialnego
     organizacji wyborów do rad na obszarze województwa,
   3) powoływanie terytorialnych komisji wyborczych oraz rozwiązywanie
     terytorialnych i obwodowych komisji wyborczych po wykonaniu ich
     ustawowych zadań,
   4) rozpatrywanie skarg na działalność terytorialnych komisji wyborczych,
   5) kontrolowanie, w zakresie ustalonym przez Państwową Komisję Wyborczą,
     prawidłowości sporządzania spisów wyborców,
   6) podawanie do publicznej wiadomości informacji o składach
     terytorialnych komisji wyborczych powołanych na obszarze województwa,
   7) udzielanie, w miarę potrzeby, terytorialnym i obwodowym komisjom
     wyborczym wyjaśnień,
   8) ustalanie zbiorczych wyników wyborów do rad przeprowadzonych na
     obszarze województwa i ogłaszanie ich w trybie określonym w niniejszej
     ustawie,
   9) przedkładanie sprawozdania z przebiegu wyborów na obszarze
     województwa, wraz z ich wynikami, Państwowej Komisji Wyborczej,
  10) nadzorowanie i koordynowanie działalności zastępców wojewódzkiego
     komisarza wyborczego,
  11) wykonywanie innych czynności przewidzianych w ustawach lub zleconych
     przez Państwową Komisję Wyborczą.
2. Wojewódzki komisarz wyborczy uchyla uchwały terytorialnych  i
  obwodowych komisji wyborczych podjęte z naruszeniem prawa lub niezgodne z
  wytycznymi Państwowej Komisji Wyborczej i przekazuje sprawę właściwej
  komisji do ponownego rozpatrzenia.
3. Wojewódzki komisarz wyborczy może na czas przeprowadzenia wyborów
  utworzyć swoją inspekcję i określić jej zadania. Przepisy dotyczące osób
  powołanych do inspekcji Państwowej Komisji Wyborczej, o których mowa w
  art. 11 ust. 5, mają zastosowanie do inspekcji powołanej przez
  wojewódzkiego komisarza wyborczego.
4. Wojewódzki komisarz wyborczy wydaje postanowienia w zakresie swoich
  ustawowych uprawnień.
5. Wojewódzcy komisarze wyborczy wykonują swoje zadania bezpośrednio lub
  przy pomocy swoich zastępców.
6. Zastępcy wojewódzkiego komisarza wyborczego wykonują na obszarze
  stanowiącym część województwa zadania należące do kompetencji
  wojewódzkiego komisarza wyborczego z wyłączeniem zadań wymienionych w
  ust. 1 pkt 8 i 9.
                                 Art. 13.
Do zadań terytorialnej komisji wyborczej należy:
   1) rejestrowanie kandydatów na radnych,
   2) zarządzanie druku obwieszczeń wyborczych i podanie ich do publicznej
     wiadomości w trybie określonym w ustawie,
   3) zarządzanie druku kart do głosowania i ich dostarczania obwodowym
     komisjom wyborczym,
   4) rozpatrywanie skarg na działalność obwodowych komisji wyborczych,
   5) ustalenie wyników głosowania i wyników wyborów do rady i ogłoszenie
     ich w trybie określonym niniejszą ustawą,
   6) przesłanie wyników głosowania i wyników wyborów wojewódzkiemu
     komisarzowi wyborczemu,
   7) wykonywanie innych czynności określonych w ustawie lub zleconych
     przez wojewódzkiego komisarza wyborczego.
                                     
                                 Art. 14.
 Do zadań obwodowej komisji wyborczej należy:
   1) przeprowadzenie głosowania w obwodzie,
   2) czuwanie w dniu wyborów nad przestrzeganiem prawa wyborczego w
     miejscu i czasie głosowania,
   3) ustalenie wyników głosowania w obwodzie i podanie ich do publicznej
     wiadomości,
   4) przesłanie wyników głosowania do właściwej terytorialnej komisji
     wyborczej.
 
                                 Art. 15.
1. Wojewódzki komisarz wyborczy jest pełnomocnikiem Państwowej Komisji
  Wyborczej wyznaczonym na obszar województwa .
2. Wojewódzkich komisarzy wyborczych powołuje spośród sędziów, na okres 5
  lat, Państwowa Komisja Wyborcza na wniosek ministra właściwego do spraw
  sprawiedliwości. Ta sama osoba  może być ponownie powołana na stanowisko
  komisarza tylko raz.
3. Wojewódzki komisarz wyborczy pełni swoją funkcję niezależnie od
  sprawowania urzędu sędziego właściwego sądu.
4. Funkcja wojewódzkiego komisarza wyborczego wygasa wskutek śmierci,
  ustania stosunku służbowego sędziego lub odwołania. Państwowa Komisja
  Wyborcza odwołuje wojewódzkiego komisarza wyborczego przed upływem
  okresu, na jaki został powołany, z powodu zrzeczenia się funkcji lub na
  wniosek prezesa właściwego sądu albo na wniosek ministra właściwego do
  spraw sprawiedliwości.
5. W przypadku, o którym mowa w ust. 4, powołanie wojewódzkiego komisarza
  wyborczego następuje w trybie i na zasadach przewidzianych w ust. 2.
6. W razie czasowej niemożności pełnienia funkcji przez wojewódzkiego
  komisarza wyborczego Państwowa Komisja Wyborcza może powierzyć pełnienie
  tej funkcji na ten okres jednemu z jego zastępców.
                                 Art. 16.
1. Zastępca wojewódzkiego komisarza wyborczego jest pełnomocnikiem
  Państwowej Komisji Wyborczej wyznaczonym na obszar określonych powiatów
  stanowiących część jednego województwa.
2. Zastępców wojewódzkiego komisarza wyborczego, w liczbie od 1 do 4,
  powołuje spośród sędziów, na okres 5 lat, Państwowa Komisja Wyborcza na
  wniosek wojewódzkiego komisarza wyborczego. Ta sama osoba  może być
  ponownie powołana na stanowisko zastępcy wojewódzkiego komisarza tylko
  raz.
3. Zastępca wojewódzkiego komisarza pełni swoją funkcję niezależnie od
  sprawowania urzędu sędziego właściwego sądu.
4. Funkcja zastępcy wojewódzkiego komisarza wyborczego wygasa wskutek
  śmierci, ustania stosunku służbowego sędziego lub odwołania. Państwowa
  Komisja Wyborcza odwołuje zastępcę wojewódzkiego komisarza wyborczego
  przed upływem okresu, na jaki został powołany, z powodu zrzeczenia się
  funkcji lub na wniosek wojewódzkiego komisarza wyborczego.
5. Przepisy art. 15 ust. 5 stosuje się odpowiednio.
                                     
                                 Art. 17.
1. Terytorialne komisje wyborcze powołuje, najpóźniej w 45 dniu przed
  dniem wyborów, wojewódzki komisarz wyborczy spośród wyborców zgłoszonych
  przez pełnomocników komitetów wyborczych, z zastrzeżeniem ust. 3.
2. W skład komisji wchodzi od 7 do 9 osób.
3. W skład komisji wyborczej wojewódzkiej, powiatowej oraz komisji
  wyborczej w mieście na prawach powiatu wchodzi z urzędu, jako
  przewodniczący, sędzia  wskazany przez prezesa sądu wojewódzkiego.
4. Pierwsze posiedzenie wojewódzkiej komisji wyborczej organizuje
  wojewódzki komisarz wyborczy.
5. Pierwsze posiedzenia  powiatowych i gminnych komisji wyborczych
  organizuje, z upoważnienia wojewódzkiego komisarza wyborczego,
  odpowiednio starosta i   wójt (burmistrz, prezydent miasta).
6. Komisja na pierwszym posiedzeniu wybiera, z zastrzeżeniem ust. 3, ze
  swojego składu przewodniczącego i jego zastępcę.
7. Skład komisji podaje się niezwłocznie do publicznej wiadomości w sposób
  zwyczajowo przyjęty.
8. Zmiany i uzupełnienia w składzie komisji następują w trybie przepisów o
  jej powołaniu.
                                 Art. 18.
1. Obwodową komisję wyborczą powołuje, najpóźniej w 21 dniu przed dniem
  wyborów, zarząd gminy spośród wyborców zgłoszonych przez pełnomocników
  komitetów wyborczych, z zastrzeżeniem ust. 2.
2. W skład komisji wchodzi od 5 do 9 osób, w tym z urzędu, jako członek,
  osoba wskazana przez wójta (burmistrza, prezydenta miasta) spośród
  pracowników samorządowych gminy.
3. Pierwsze posiedzenie komisji organizuje wójt (burmistrz, prezydent
  miasta).
4. Komisja na pierwszym posiedzeniu wybiera ze swojego składu
  przewodniczącego i jego zastępcę.
5. Skład komisji podaje się niezwłocznie do publicznej wiadomości w sposób
  zwyczajowo przyjęty.
6. Zmiany i uzupełnienia w składzie komisji następują w trybie przepisów o
  jej powołaniu.
                                 Art. 19.
1. W skład komisji wyborczych, o których mowa w art. 10 ust. 2, mogą
  wchodzić tylko wyborcy stale zamieszkali na obszarze działania danej
  rady. Można być członkiem tylko jednej komisji wyborczej.
2. W skład każdej z komisji wyborczych wchodzi po jednym przedstawicielu
  zgłoszonym  przez pełnomocnika każdego komitetu wyborczego, z
  zastrzeżeniem ust. 3 i 4.
3. W przypadku zgłoszenia przez pełnomocników komitetów wyborczych do
  składu terytorialnej lub obwodowej komisji wyborczej liczby kandydatów
  przekraczającej dopuszczalny skład komisji, o składzie komisji decyduje
  publiczne losowanie przeprowadzone przez organ właściwy do jej powołania.
4. Jeżeli liczba kandydatów zgłoszonych w trybie, o którym mowa w ust. 2 i
  3, jest mniejsza od dopuszczalnego minimalnego składu liczbowego komisji,
  uzupełnienia jej składu dokonuje organ właściwy do powołania komisji ze
  zgłoszonych, przez pełnomocników komitetów wyborczych, kandydatów w ciągu
  3 dni po upływie terminu określonego odpowiednio w art. 17 ust. 1 i w
  art. 18 ust. 1.
5. Sposób zgłaszania kandydatów, wzór zgłoszenia oraz zasady powoływania
  komisji wyborczych, w tym tryb przeprowadzenia losowania określa
  Państwowa Komisja Wyborcza.
6. Osoby wchodzące w skład komisji wyborczych tracą członkostwo w komisji
  z dniem podpisania zgody na kandydowanie na radnego.
7. Członkowie komisji nie mogą pełnić funkcji pełnomocników komitetów
  wyborczych ani też mężów zaufania, o których mowa w art. 43 ust. 2.
8. Członkowie komisji nie mogą prowadzić agitacji na rzecz kandydatów na
  radnych.
                                     
                                 Art. 20.
1. Członkom komisji wyborczych przysługują:
   1) diety i zwrot kosztów podróży,
   2) zryczałtowane wynagrodzenia za czas związany z przeprowadzeniem
     głosowania oraz ustaleniem wyników głosowania i wyników wyborów,
 na zasadach i w wysokości określonych przez ministra właściwego do spraw
  administracji publicznej w drodze rozporządzenia, po zasięgnięciu opinii
  Państwowej Komisji Wyborczej.
2. W związku z wykonywaniem czynności, o których mowa w ust. 1 pkt 2,
  członkom komisji przysługuje na okres do 5 dni zwolnienie od pracy z
  zachowaniem prawa do świadczeń z ubezpieczenia społecznego oraz uprawnień
  ze stosunku pracy, z wyjątkiem prawa do wynagrodzenia, z zastrzeżeniem
  ust. 3.
3. Przewodniczący wojewódzkich i powiatowych komisji wyborczych wykonują
  swoje zadania na zasadach takich jak sędzia sądu powszechnego delegowany
  do pracy w innym sądzie.
4. Wynagrodzenie wojewódzkich komisarzy wyborczych ustala minister
  właściwy do spraw administracji publicznej w drodze rozporządzenia, po
  zasięgnięciu opinii Państwowej Komisji Wyborczej, w wysokości
  odpowiadającej wynagrodzeniu członka Państwowej Komisji Wyborczej
  określonej odrębnymi przepisami. Wynagrodzenie zastępcy wojewódzkiego
  komisarza wyborczego wynosi do 80 procent wysokości wynagrodzenia
  wojewódzkiego komisarza wyborczego.
 
                                 Art. 21.
1. Osoby wchodzące w skład komisji wyborczych, o których mowa w art. 10
  ust. 2,  korzystają z ochrony prawnej przewidzianej dla funkcjonariuszy
  publicznych i ponoszą odpowiedzialność jak funkcjonariusze publiczni .
2. Osobom wchodzącym w skład komisji wyborczych, które uległy wypadkowi w
  czasie wykonywania zadań tych komisji albo w drodze do miejsca lub z
  miejsca ich wykonywania przysługuje odszkodowanie w wysokości i na
  zasadach określonych dla pracowników w przepisach o świadczeniach z
  tytułu wypadków przy pracy i chorób zawodowych. Odszkodowanie wypłaca
  Zakład Ubezpieczeń Społecznych, a postępowanie powypadkowe prowadzi
  wojewódzki komisarz wyborczy lub jego zastępca.
3. Przepisy ust. 1 i 2 stosuje się odpowiednio do wojewódzkich komisarzy
  wyborczych i ich zastępców.
                                 Art. 22.
1. Państwowa Komisja Wyborcza ustala w regulaminie sposób wykonania swoich
  zadań wynikających z niniejszej ustawy oraz określa tryb pracy
  wojewódzkich komisarzy wyborczych i ich zastępców, w tym sposób
  sprawowania przez nich nadzoru nad przestrzeganiem prawa wyborczego.
2. Państwowa Komisja Wyborcza ustala regulaminy terytorialnych i
  obwodowych komisji wyborczych , określając w nich w szczególności tryb
  pracy komisji oraz sposób wykonania zadań.
3. Minister właściwy do spraw administracji publicznej w drodze
  rozporządzenia, po zasięgnięciu opinii Państwowej Komisji Wyborczej może
  określić zasady i tryb wykorzystywania elektronicznego systemu
  przesyłania i przetwarzania danych o wynikach głosowania i wynikach
  wyborów.
                                 Art. 23.
1. Obsługę Państwowej Komisji Wyborczej i wojewódzkich komisarzy
  wyborczych oraz ich zastępców zapewnia Krajowe Biuro Wyborcze utworzone
  na podstawie przepisów ustawy - Ordynacja wyborcza do Sejmu
  Rzeczypospolitej Polskiej.
2. Obsługę administracyjną właściwej terytorialnej komisji wyborczej oraz
  wykonanie zadań wyborczych odpowiednio na obszarze województwa, powiatu i
  gminy zapewnia marszałek województwa, starosta i wójt (burmistrz,
  prezydent miasta), jako zadanie zlecone. W tym celu marszałek
  województwa, starosta i wójt (burmistrz, prezydent miasta) może ustanowić
  pełnomocnika do spraw wyborów - urzędnika wyborczego. Zasady
  współdziałania urzędnika wyborczego z Krajowym Biurem Wyborczym określa
  porozumienie zawarte odpowiednio pomiędzy marszałkiem, starostą i wójtem
  (burmistrzem, prezydentem miasta) a Kierownikiem Krajowego Biura
  Wyborczego lub upoważnioną przez niego osobą.
3. Obsługę administracyjną i warunki techniczno-materialne pracy
  obwodowych komisji wyborczych zapewnia wójt (burmistrz, prezydent
  miasta), jako zadanie zlecone gminie.
                                 Art. 24.
1. Jednostki organizacyjne sprawujące trwały zarząd nieruchomości
  państwowych i komunalnych są obowiązane udostępnić pomieszczenia wskazane
  przez marszałka województwa, starostę i wójta (burmistrza, prezydenta
  miasta) z przeznaczeniem na siedziby odpowiednio terytorialnej komisji
  wyborczej oraz obwodowych komisji wyborczych (lokale wyborcze).
2. Pomieszczenia, o których mowa w ust. 1, są udostępniane bezpłatnie.
3. Siedziby organów wyborczych można również umieszczać w pomieszczeniach
  innych podmiotów niż wymienione w ust. 1, po uprzednim porozumieniu z
  zarządzającymi tymi pomieszczeniami..
4. Przepisy ust. 1-3  stosuje się odpowiednio do pomieszczeń niezbędnych
  dla wykonywania przez wojewódzkiego komisarza wyborczego i jego zastępców
  zadań związanych z wyborami.
                                     
                                Rozdział 4
                            Zarządzanie wyborów
                                 Art. 25.
1. Wybory do rad zarządza się nie później niż na 30 dni przed upływem
  kadencji rad. Datę wyborów wyznacza się na dzień wolny od pracy,
  przypadający w ciągu 60 dni po upływie kadencji rad.
2. Prezes Rady Ministrów, po zasięgnięciu opinii Państwowej Komisji
  Wyborczej, wyznacza, w drodze rozporządzenia, datę wyborów zgodnie z ust.
  1 oraz określa dni, w których upływają terminy wykonania czynności
  wyborczych przewidzianych w ustawie (kalendarz wyborczy).
3. Rozporządzenie, o którym mowa w ust. 2, podaje się niezwłocznie do
  publicznej wiadomości i ogłasza w Dzienniku Ustaw Rzeczypospolitej
  Polskiej najpóźniej w 60 dniu przed dniem wyborów.
 
                                 Art. 26.
1. W razie konieczności przeprowadzenia wyborów danej rady przed upływem
  kadencji z przyczyn określonych w ustawach wybory zarządza się i
  przeprowadza w ciągu 45 dni od wystąpienia tej przyczyny. Przepisy art.
  25 stosuje się odpowiednio, z tym że w kalendarzu wyborczym terminy
  wykonania czynności wyborczych mogą być krótsze od przewidzianych w
  ustawie.
2. Rozporządzenie Prezesa Rady Ministrów w sprawie wyborów, o których mowa
  w ust. 1, wojewoda podaje niezwłocznie do publicznej wiadomości, w formie
  obwieszczenia, na obszarze działania rady do której wybory mają być
  przeprowadzone.
                                     
                                Rozdział 5
                         Ustalenie liczby radnych
                                     
                                 Art. 27.
1. Liczbę radnych wybieranych do rad ustala, odrębnie dla każdej rady,
  wojewoda, po porozumieniu z wojewódzkim komisarzem wyborczym, odpowiednio
  do zasad określonych w niniejszej ustawie oraz w ustawie z dnia 8 marca
  1990 r. o samorządzie terytorialnym (Dz.U. z 1996 r. Nr 13, poz. 74, Nr
  58, poz. 261, Nr 106, poz. 496 i Nr 132, poz. 622 oraz z 1997 r. Nr 9,
  poz. 43, Nr 106, poz. 679, Nr 107, poz. 686, Nr 113, poz. 734 i Nr 123,
  poz. 775).
2. Ustalenie liczby radnych dla każdej rady następuje na podstawie liczby
  mieszkańców zamieszkałych na obszarze działania danej rady, według stanu
  ewidencji ludności na koniec roku poprzedzającego rok, w którym wybory
  mają być przeprowadzone.
                                 Art. 28.
Zarządzenie wojewody ustalające liczbę radnych wybieranych do rad ogłasza
się w wojewódzkim dzienniku urzędowym i podaje do publicznej wiadomości, w
formie obwieszczenia, w każdej gminie najpóźniej w 55 dniu przed dniem
wyborów. Po jednym egzemplarzu zarządzenia przekazuje się niezwłocznie
każdej właściwej radzie i wojewódzkiemu komisarzowi wyborczemu oraz
przesyła do Państwowej Komisji Wyborczej.
                                 Art. 29.
1. W przypadku, o którym mowa w art. 26, wojewoda, po porozumieniu z
  wojewódzkim komisarzem wyborczym, ustala liczbę radnych wybieranych do
  danej rady na podstawie liczby mieszkańców według stanu w ewidencji
  ludności na koniec miesiąca poprzedzającego zarządzenie o wyborach.
2. Liczbę radnych, o której mowa w ust. 1, podaje się w zarządzeniu o
  wyborach.
3. Przepisy art. 28 stosuje się odpowiednio.
                                     
                                Rozdział 6
                             Obwody głosowania
                                     
                                 Art. 30.
1. Głosowanie w wyborach do rad przeprowadza się w stałych obwodach
  głosowania utworzonych na obszarze gminy.
2. Podziału gminy na obwody głosowania dokonuje rada gminy, na wniosek
  wójta (burmistrza, prezydenta miasta), według następujących zasad:
   1) obwód głosowania powinien obejmować od 500 do 3000 mieszkańców; w
     przypadkach uzasadnionych miejscowymi warunkami obwód głosowania może
     obejmować mniejszą liczbę mieszkańców,
   2) można utworzyć odrębny obwód głosowania w zakładzie karnym,
     zakładzie opieki zdrowotnej,  zakładzie pomocy społecznej bądź w innym
     zakładzie tego rodzaju, jeżeli stale zamieszkuje lub przebywa w nim co
     najmniej 15 wyborców objętych rejestrem wyborców w gminie, na terenie
     której położony jest zakład.
3. Uchwałę rady gminy o utworzeniu obwodów głosowania ogłasza się w
  wojewódzkim dzienniku urzędowym oraz podaje do publicznej wiadomości w
  sposób zwyczajowo przyjęty. Po jednym egzemplarzu uchwały przekazuje się
  niezwłocznie wojewodzie i wojewódzkiemu komisarzowi wyborczemu.
4. Na ustalenia rady gminy, o których mowa w ust. 2, wyborcom w liczbie co
  najmniej 15 przysługuje prawo wniesienia skargi do wojewódzkiego
  komisarza wyborczego, w terminie 5 dni od daty podania ich do publicznej
  wiadomości. Wojewódzki komisarz wyborczy rozpoznaje sprawę w ciągu 5 dni
  i wydaje postanowienie; na postanowienie nie przysługuje środek
  zaskarżenia.
                                 Art. 31.
1. Wójt (burmistrz, prezydent miasta) przedkłada radzie gminy wnioski w
  sprawie zmian w podziale na obwody głosowania, jeżeli konieczność taka
  wynika ze zmian granic gminy lub zmiany liczby mieszkańców w gminie.
2. Wnioski, o których mowa w ust. 1, przedkłada się nie później niż na 3
  miesiące przed upływem kadencji rady gminy. Rada gminy dokonuje zmian w
  podziale na obwody głosowania najpóźniej w ciągu miesiąca od przedłożenia
  wniosku.
3. Do zmian w podziale na obwody głosowania przepisy art. 30 ust. 3 i 4
  stosuje się odpowiednio.
                                     
                                 Art. 32.
Informację o numerach i granicach obwodów głosowania oraz wyznaczonych
siedzibach obwodowych komisji wyborczych dla danych wyborów podaje wójt
(burmistrz, prezydent miasta), w formie obwieszczenia, do wiadomości
wyborców najpóźniej w 21 dniu przed dniem wyborów. Po jednym egzemplarzu
obwieszczenia przekazuje się niezwłocznie terytorialnej komisji wyborczej
oraz wojewódzkiemu komisarzowi wyborczemu.
                                Rozdział 7
                               Spis wyborców
                                     
                                 Art. 33.
1. Osoby, którym przysługuje prawo wybierania wpisuje się do spisu
  wyborców.
2. Wyborca może być wpisany tylko do jednego spisu.
                                 Art. 34.
1. Spis wyborców służy dla wyborów do rad, do których wybory zostały
  zarządzone.
2. Spis sporządza się w urzędzie gminy, najpóźniej w 14 dniu przed dniem
  wyborów, na podstawie stałego rejestru wyborców w gminie, prowadzonego na
  zasadach określonych w przepisach ustawy - Ordynacja wyborcza do Sejmu.
3. Spis sporządza się w 2 egzemplarzach, oddzielnie dla każdego obwodu
  głosowania, według miejsca zamieszkania wyborców.
4. W spisie umieszcza się nazwisko i imiona, imię ojca, datę urodzenia
  oraz adres zamieszkania wyborcy.
                                 Art. 35.
1. Spis wyborców jest udostępniany do wglądu w urzędzie gminy.
2. Wójt (burmistrz, prezydent miasta) powiadamia wyborców, w sposób
  zwyczajowo przyjęty, o sporządzeniu spisu wyborców oraz o miejscu i
  czasie jego udostępniania.
                                 Art. 36.
1. Na nieprawidłowości w spisie wyborców mogą być wnoszone reklamacje.
2. Wójt (burmistrz, prezydent miasta) obowiązany jest rozpatrzyć
  reklamację w terminie 3 dni od daty jej wniesienia i wydać decyzję w
  sprawie.
3. Decyzję, wraz z uzasadnieniem, doręcza się niezwłocznie wnoszącemu
  reklamację, a gdy dotyczy ona innych osób - również tym osobom.
                                 Art. 37.
1. Na decyzję nie uwzględniającą reklamacji lub powodującą skreślenie ze
  spisu wyborców, wnoszący reklamację bądź osoba skreślona ze spisu może
  wnieść, w terminie 3 dni od daty doręczenia decyzji, skargę za
  pośrednictwem wójta (burmistrza, prezydenta miasta) do właściwego sądu
  rejonowego. Wójt (burmistrz, prezydent miasta) przesyła niezwłocznie
  sądowi skargę wraz z decyzją i aktami sprawy. Wójt (burmistrz, prezydent
  miasta) może też niezwłocznie zmienić lub uchylić decyzję, jeżeli uzna
  skargę w całości za słuszną.
2. Prawo skargi do właściwego sądu rejonowego przysługuje wyborcy również
  w przypadku niewydania decyzji przez wójta (burmistrza, prezydenta
  miasta) na reklamację, o której mowa w art. 36, w terminie 7 dni od daty
  wniesienia reklamacji.
3. Sąd rozpoznaje skargę w postępowaniu nieprocesowym, w składzie jednego
  sędziego, w terminie 3 dni od daty jej wniesienia. Odpis postanowienia
  sądu doręcza się osobie, która wniosła skargę oraz wójtowi (burmistrzowi,
  prezydentowi miasta), którego decyzja została zaskarżona. Na
  postanowienie sądu nie przysługuje środek zaskarżenia.
                                 Art. 38.
Spis wyborców przekazuje się w przeddzień wyborów przewodniczącemu
obwodowej komisji wyborczej .
                                 Art. 39.
Minister właściwy do spraw administracji publicznej na wniosek Państwowej
Komisji Wyborczej określa, w drodze rozporządzenia, wzór spisu wyborców
oraz sposób jego sporządzania i aktualizacji.
                                Rozdział 8
                            Przebieg głosowania
                                     
                                 Art. 40.
1. Głosowanie odbywa się w lokalu obwodowej komisji wyborczej, zwanym
  dalej "lokalem wyborczym", między godziną 6 a 20, bez przerwy.
2. W obwodach głosowania, o których mowa w art. 30 ust. 2 pkt 2, obwodowa
  komisja wyborcza, po uzgodnieniu z terytorialną komisją wyborczą, może
  ustalić inne godziny rozpoczęcia i zakończenia głosowania. O ustaleniach
  tych powiadamia się wyborców oraz odpowiednio wójta (burmistrza,
  prezydenta miasta) i wojewódzkiego komisarza wyborczego.
3. O godzinie 20 przewodniczący komisji zarządza zakończenie głosowania.
  Od tej chwili mogą głosować tylko wyborcy, którzy przybyli do lokalu
  wyborczego przed godziną 20.
                                     
                                 Art. 41.
W lokalu wyborczym wydziela się miejsca zapewniające tajność głosowania, w
liczbie umożliwiającej wyborcom swobodne  korzystanie z nich.
                                 Art. 42.
1. Przed rozpoczęciem głosowania obwodowa komisja wyborcza sprawdza, czy
  urna jest pusta, po czym zamyka ją i opieczętowuje pieczęcią komisji oraz
  ustala liczbę otrzymanych kart do głosowania.
2. Od chwili opieczętowania aż do zakończenia głosowania urny otwierać nie
  wolno.
 
                                 Art. 43.
1. Od chwili rozpoczęcia głosowania aż do jego zakończenia w lokalu
  wyborczym powinno być obecnych co najmniej 3 członków obwodowej komisji
  wyborczej, w tym przewodniczący komisji lub jego zastępca.
2. W lokalu wyborczym podczas wszystkich czynności obwodowej komisji
  wyborczej mogą przebywać mężowie zaufania wyznaczeni przez pełnomocników
  komitetów wyborczych w trybie określonym niniejszą ustawą.
                                     
                                 Art. 44.
1. Przed przystąpieniem do głosowania wyborca okazuje obwodowej komisji
  wyborczej dowód osobisty lub inny dokument umożliwiający stwierdzenie
  jego tożsamości.
2. Wyborca nie wpisany do spisu wyborców zostanie przez komisję dopisany
  do spisu i dopuszczony do udziału w głosowaniu, jeżeli udokumentuje, iż
  stale zamieszkuje na terenie danego obwodu głosowania, a urząd gminy
  potwierdzi, że osoba ta jest wpisana do rejestru wyborców w gminie.
                                     
                                 Art. 45.
1. Wyborca wpisany do spisu wyborców lub dopisany do spisu zgodnie z art.
  44  ust. 2 otrzymuje od komisji kartę do głosowania właściwą dla
  przeprowadzanych wyborów.
2. Wyborca potwierdza otrzymanie karty własnym podpisem w rubryce spisu na
  to przeznaczonej.
3. Komisja wydaje karty do głosowania opatrzone jej własną pieczęcią.
4. Po otrzymaniu karty do głosowania wyborca udaje się do miejsca
  zapewniającego tajność głosowania, znajdującego się w lokalu wyborczym.
5. Kartę do głosowania wyborca wrzuca do urny.
 
                                 Art. 46.
Wyborcy niepełnosprawnemu, na jego prośbę, może pomagać przy głosowaniu
inna osoba, z wyłączeniem członków komisji i mężów zaufania.
 
                                 Art. 47.
1. Głosowania przerywać nie wolno. Gdyby wskutek nadzwyczajnych wydarzeń
  głosowanie było przejściowo uniemożliwione, obwodowa komisja wyborcza
  może zarządzić jego przerwanie, przedłużenie albo odroczenie do dnia
  następnego. Uchwała w tej sprawie powinna być natychmiast podana do
  publicznej wiadomości i przesłana terytorialnej komisji wyborczej,
  wójtowi (burmistrzowi, prezydentowi miasta) oraz wojewódzkiemu
  komisarzowi wyborczemu.
2. W razie przerwania lub odroczenia głosowania komisja zapieczętowuje
  wlot urny wyborczej i oddaje urnę wraz ze spisem wyborców na przechowanie
  przewodniczącemu komisji. Pieczęć komisji oddaje się w takim przypadku na
  przechowanie zastępcy przewodniczącego lub innemu członkowi komisji. W
  miarę  możliwości komisja ustala również liczbę kart nie wykorzystanych,
  umieszcza je w opieczętowanym pakiecie i oddaje na przechowanie
  przewodniczącemu komisji. Przed ponownym podjęciem głosowania komisja
  stwierdza protokolarnie, czy pieczęcie na urnie i pakiecie z kartami są
  nie naruszone.
 
                                 Art. 48.
1. W lokalu wyborczym oraz na terenie budynku, w którym lokal się
  znajduje, jakakolwiek agitacja wyborcza jest zabroniona.
2. W lokalu wyborczym umieszcza się tylko urzędowe obwieszczenia wyborcze.
3. Państwowa Komisja Wyborcza może postanowić o umieszczeniu w lokalu
  wyborczym oraz w miejscu zapewniającym tajność głosowania zwięzłej
  informacji o sposobie głosowania właściwym dla przeprowadzanych wyborów.
  Informację tę sporządza, według wzoru ustalonego przez Państwową Komisję
  Wyborczą, wojewódzki komisarz wyborczy i zapewnia umieszczenie jej we
  wszystkich lokalach wyborczych.
 
                                 Art. 49.
Osobom uzbrojonym wstęp do lokalu wyborczego jest zakazany.
                                     
                                 Art. 50.
1. Przewodniczący obwodowej komisji wyborczej odpowiada za utrzymanie
  porządku i spokoju w czasie głosowania; w tym celu ma prawo żądać
  opuszczenia lokalu wyborczego przez osoby zakłócające porządek i spokój
  oraz naruszające przepis art. 48 ust. 1.
2. Na żądanie przewodniczącego komisji komendant właściwego komisariatu
  policji obowiązany jest zapewnić konieczną pomoc. W takim przypadku
  przepis art. 49 nie ma zastosowania.
 
                                Rozdział 9
            Ustalanie wyników głosowania w obwodach głosowania
                                     
                                 Art. 51.
Niezwłocznie po zakończeniu głosowania obwodowa komisja wyborcza ustala
wyniki głosowania w obwodzie do danej rady.
 
                                 Art. 52.
1. Komisja ustala, na podstawie aktualnego spisu wyborców, liczbę osób
  uprawnionych do głosowania oraz liczbę wyborców, którym wydano karty do
  głosowania.
2. Komisja ustala liczbę nie wykorzystanych kart do głosowania, a
  następnie karty te umieszcza w zapieczętowanych pakietach.
3. Przewodniczący komisji w obecności jej członków otwiera urnę wyborczą,
  po czym komisja liczy znajdujące się w niej karty do głosowania.
4. Kart do głosowania przedartych, całkowicie na dwie lub więcej części,
  nie bierze się pod uwagę przy obliczeniach, o których mowa w ust. 3.
5. Jeżeli liczba kart do głosowania wyjętych z urny jest mniejsza lub
  większa od liczby wydanych kart, komisja podaje w protokole
  przypuszczalną przyczynę tej niezgodności.
 
                                 Art. 53.
1. Obwodowa komisja wyborcza ustala, na podstawie ważnych kart do
  głosowania, liczbę głosów nieważnych oraz liczbę głosów ważnie oddanych
  na każdą z list kandydatów  i głosów ważnie oddanych na poszczególnych
  kandydatów każdej z list .
2. Warunki ważności głosu określają przepisy szczególne niniejszej ustawy.
3. Komisja sporządza w trzech egzemplarzach protokół głosowania w
  obwodzie.
 
                                 Art. 54.
1. W protokole głosowania w obwodzie wymienia się liczby:
   1) osób uprawnionych do głosowania,
   2) wyborców, którym wydano karty do głosowania,
   3) oddanych kart do głosowania,
   4) kart nieważnych,
   5) kart ważnych,
   6) głosów nieważnych, z podaniem przyczyny ich nieważności,
   7) głosów ważnie oddanych na każdą z list kandydatów,
   8) głosów ważnie oddanych na poszczególnych kandydatów każdej z list.
2. W protokole wymienia się ponadto liczbę otrzymanych i niewykorzystanych
  kart do głosowania.
3. W protokole podaje się czas rozpoczęcia i zakończenia głosowania oraz
  omawia zarządzenia i wydane decyzje, jak również inne istotne
  okoliczności związane z przebiegiem głosowania.
4. Protokół podpisują i każdą ze stron parafują wszystkie osoby wchodzące
  w skład obwodowej komisji wyborczej obecne przy jego sporządzaniu.
  Protokół opatruje się pieczęcią komisji.
5. Mężom zaufania przysługuje prawo wniesienia do protokołu uwag, z
  wymienieniem konkretnych zarzutów.
6. Przepis ust. 5 stosuje się odpowiednio do członków obwodowej komisji
  wyborczej, z tym że nie zwalnia ich to z obowiązku podpisania protokołu
  głosowania w obwodzie.
 
                                 Art. 55.
Niezwłocznie po sporządzeniu protokołu obwodowa komisja wyborcza podaje do
publicznej wiadomości wyniki głosowania poprzez wywieszenie w lokalu
wyborczym w miejscu łatwo dostępnym dla wyborców jednego z egzemplarzy
protokołu głosowania w obwodzie.
 
                                 Art. 56.
1. Przewodniczący obwodowej komisji wyborczej niezwłocznie przekazuje do
  właściwej terytorialnej komisji wyborczej, w zapieczętowanej kopercie,
  jeden egzemplarz protokołu głosowania w obwodzie wraz z wyjaśnieniami
  komisji do zgłoszonych zarzutów, o których mowa w art. 54 ust. 5 i 6.
2. Tryb przekazywania i przyjmowania protokołów, o których mowa w ust. 1,
  określa Państwowa Komisja Wyborcza.
3. Państwowa Komisja Wyborcza może określić zasady i tryb wcześniejszego
  przekazywania danych z protokołu za pośrednictwem sieci
  telekomunikacyjnej użytku publicznego lub systemu elektronicznego
  przesyłania danych.
 
                                 Art. 57.
Po wykonaniu czynności wymienionych w art. 56 ust. 1 przewodniczący
obwodowej komisji wyborczej niezwłocznie przekazuje w depozyt wójtowi
(burmistrzowi, prezydentowi miasta) dokumenty z głosowania oraz pieczęć w
sposób ustalony przez Państwową Komisję Wyborczą.
                                Rozdział 10
                    Protesty wyborcze. Ważność wyborów
                                     
                                 Art. 58.
1. W ciągu 14 dni od daty wyborów może być wniesiony protest przeciwko
  ważności wyborów do danej rady lub wyborowi radnego z powodu dopuszczenia
  się przestępstwa przeciwko wyborom lub naruszenia przepisów niniejszej
  ustawy dotyczących przebiegu głosowania, ustalenia wyników głosowania lub
  wyników wyborów.
2. Jeżeli podstawę protestu stanowi zarzut popełnienia przestępstwa
  przeciwko wyborom do danej rady lub naruszenia przez organy wyborcze
  przepisów ustawy dotyczących ustalenia wyników głosowania lub wyników
  wyborów, może go wnieść każdy wyborca zamieszkały na obszarze działania
  tej rady.
3. Protest przeciwko wyborowi radnego w okręgu wyborczym może wnieść
  wyborca, którego nazwisko w dniu wyborów było umieszczone w spisie
  wyborców w jednym z obwodów głosowania na obszarze danego okręgu
  wyborczego.
4. Prawo wniesienia protestu przysługuje również pełnomocnikowi, o którym
  mowa w art. 101 ust. 2.
5. W razie wniesienia protestu, do czasu rozstrzygnięcia sprawy w sposób
  określony w art. 61, do osób wybranych stosuje się przepisy o obowiązkach
  i prawach radnych.
                                     
                                 Art. 59.
1. Protest wnosi się na piśmie do właściwego sądu wojewódzkiego.
2. Wnoszący protest powinien sformułować w nim zarzuty oraz przedstawić
  lub wskazać dowody, na których opiera swoje zarzuty.
 
                                 Art. 60.
1. Sąd wojewódzki rozpoznaje protesty w postępowaniu nieprocesowym, w
  ciągu 30 dni po upływie terminu do wnoszenia protestów, w składzie 3
  sędziów z udziałem zainteresowanych,  wojewódzkiego komisarza wyborczego
  i przewodniczących właściwych komisji wyborczych, stosując odpowiednio
  przepisy Kodeksu postępowania cywilnego.
2. Sąd wojewódzki pozostawia bez dalszego biegu protest wniesiony przez
  osobę do tego nieuprawnioną  w myśl art. 58 ust. 2-4 lub nie spełniający
  warunków określonych w art. 58 ust. 1 i art. 59 ust. 2.
3. Sąd wojewódzki pozostawia bez dalszego biegu również protest dotyczący
  sprawy, co do której w niniejszej ustawie przewiduje się możliwość
  wniesienia skargi lub odwołania do sądu lub właściwego organu wyborczego
  przed dniem głosowania.
 
                                 Art. 61.
1. Sąd wojewódzki rozpoznając protesty rozstrzyga o ważności wyborów oraz
  o ważności wyboru radnego.
2. Sąd wojewódzki orzekając o nieważności wyborów lub o nieważności wyboru
  radnego stwierdza wygaśnięcie mandatów oraz postanawia o przeprowadzeniu
  wyborów ponownych lub o podjęciu niektórych czynności wyborczych
  wskazując czynność, od której należy ponowić postępowanie wyborcze.
3. Na orzeczenia sądu wojewódzkiego, o których mowa w ust. 1 i 2 oraz art.
  60, zainteresowanym, wojewódzkiemu komisarzowi wyborczemu i
  przewodniczącemu właściwej komisji wyborczej przysługuje, w ciągu 7 dni
  od daty doręczenia, zażalenie do właściwego sądu apelacyjnego. Sąd
  apelacyjny rozpoznaje sprawę w ciągu 30 dni; na postanowienie sądu nie
  przysługuje środek zaskarżenia.
4. O zakończeniu postępowania w sprawie protestów i o treści ostatecznych
  orzeczeń właściwy sąd zawiadamia niezwłocznie zainteresowanych, wojewodę,
  wojewódzkiego komisarza wyborczego i przewodniczącego właściwej komisji
  wyborczej.
 
                                 Art. 62.
1. Przeprowadzenie wyborów ponownych lub podjęcie wskazanych czynności
  wyborczych zarządza wojewoda w ciągu 7 dni od dnia zakończenia
  postępowania sądowego, o którym mowa w art. 61 ust. 4.
2. Przepisy art. 26 stosuje się odpowiednio z tym, że w zarządzeniu
  wojewody o wyborach wymienia się ponadto osoby, które utraciły mandaty,
  ze wskazaniem oznaczenia listy kandydatów.
3. Wygaśnięcie mandatów radnych, o którym  mowa w art. 61 ust. 2,
  następuje z dniem podania zarządzenia wojewody do publicznej wiadomości.
 
                                 Art. 63.
1. W razie unieważnienia wyborów lub wyboru radnego wybory ponowne lub
  wskazane czynności wyborcze przeprowadzają te same komisje wyborcze, przy
  odpowiednim zastosowaniu przepisów niniejszej ustawy.
2. Jeżeli podstawą unieważnienia wyborów lub wyboru radnego były zarzuty
  odnoszące się do komisji wyborczych lub nieprawidłowości w spisie
  wyborców, powołuje się nowe komisje lub sporządza nowe spisy.
3. Wyborów ponownych nie przeprowadza się, jeżeli ich data przypadałaby w
  okresie 6 miesięcy przed zakończeniem kadencji rady.
 
                                 Art. 64.
Wyniki wyborów ponownych i przeprowadzonych czynności wyborczych podaje się
w sposób określony w niniejszej ustawie.
                                Rozdział 11
                             Kampania wyborcza
                                     
                                 Art. 65.
1. Kampania wyborcza rozpoczyna się z dniem podania do publicznej
  wiadomości zarządzenia o wyborach do rad i ulega zakończeniu na 24
  godziny przed dniem głosowania.
2. Zabrania się prowadzenia kampanii wyborczej:
   1) na terenie urzędów administracji rządowej i administracji samorządu
     terytorialnego oraz sądów,
   2) na terenie zakładów pracy w sposób i w formach zakłócających ich
     normalne funkcjonowanie ,
   3)  na  terenie  jednostek wojskowych i innych jednostek organizacyjnych
     podległych  ministrowi  właściwemu  do  spraw  obrony  narodowej  oraz
     oddziałów   obrony   cywilnej,   a  także   skoszarowanych   jednostek
     policyjnych.
3. W dniu głosowania zwoływanie zgromadzeń, organizowanie pochodów i
  manifestacji jest zabronione.
                                     
                                 Art. 66.
1. Zgromadzenia wyborców organizowane w ramach kampanii wyborczej nie
  podlegają przepisom ustawy z dnia 5 lipca 1990 r. - Prawo o
  zgromadzeniach (Dz.U. Nr 51, poz. 297).
2. Każdy wyborca może agitować na rzecz kandydatów na radnych, a także
  zbierać podpisy popierające zgłoszenia kandydatów, po uzyskaniu pisemnej
  zgody pełnomocnika komitetu wyborczego.
3. Podpisy popierające zgłoszenia, o których mowa w ust. 2, można zbierać
  w miejscu, czasie i w sposób wykluczający stosowanie jakichkolwiek
  nacisków zmierzających do wymuszenia podpisów.
                                     
                                 Art. 67.
Bez uprzedniej zgody pełnomocnika komitetu wyborczego zakazana jest każda
forma agitacji wyborczej polegająca na organizowaniu wieców wyborczych
kandydatów, rozpowszechnianiu programów wyborczych kandydatów lub komitetów
wyborczych oraz ich materiałów propagandowych o charakterze reklamy
rozpowszechnianej dla celów kampanii wyborczej za pomocą środków masowego
przekazu, plakatów, broszur i ulotek o masowym nakładzie oraz bezpłatnych
infolinii.
                                 Art. 68.
Zakazuje się komitetom wyborczym, kandydatom oraz wyborcom prowadzącym
agitację na rzecz komitetów wyborczych lub kandydatów organizowania podczas
kampanii wyborczej loterii fantowych, innego rodzaju gier losowych oraz
konkursów, w których wygranymi są nagrody pieniężne lub przedmioty o
wartości wyższej niż wartość przedmiotów zwyczajowo używanych w celach
reklamowych lub promocyjnych.
                                 Art. 69.
Od 7 dnia przed dniem wyborów aż do zakończenia głosowania zabrania się
podawania do publicznej wiadomości wyników przedwyborczych badań (sondaży)
opinii publicznej dotyczących przewidywanych zachowań wyborczych i wyników
wyborów oraz wyników sondaży wyborczych przeprowadzanych w dniu głosowania.
 
                                 Art. 70.
1. Wszelkie plakaty, hasła lub ulotki wyborcze, zawierające wyraźne
  oznaczenia od kogo pochodzą bądź stwierdzające przez kogo są
  rozplakatowane, podlegają ochronie prawnej.
2. Do umieszczania plakatów wyborczych nie stosuje się przepisów art. 63a
  Kodeksu wykroczeń.
                                 Art. 71.
1. Na ścianach budynków, ogrodzeniach, latarniach, urządzeniach
  energetycznych, telekomunikacyjnych i innych można umieszczać plakaty i
  hasła wyborcze wyłącznie po uzyskaniu zgody właściciela lub zarządcy
  nieruchomości.
2. Przy ustawianiu własnych urządzeń ogłoszeniowych w celu prowadzenia
  kampanii wyborczej należy stosować obowiązujące przepisy porządkowe.
  Przepis art. 70 stosuje się odpowiednio.
3. Plakaty i hasła wyborcze należy umieszczać w taki sposób, aby można je
  było usunąć bez powodowania szkód.
4. Policja (straż gminna) jest obowiązana usuwać plakaty i hasła, których
  sposób umieszczenia może zagrażać życiu lub zdrowiu ludzi albo
  bezpieczeństwu mienia bądź bezpieczeństwu w ruchu drogowym.
5. Plakaty i hasła wyborcze oraz urządzenia ogłoszeniowe ustawione w celu
  prowadzenia kampanii wyborczej pełnomocnicy komitetów wyborczych
  obowiązani są usunąć w terminie 30 dni po dniu wyborów.
6. Zarząd gminy postanawia o usunięciu plakatów i haseł wyborczych oraz
  urządzeń ogłoszeniowych nie usuniętych przez obowiązanych do tego w
  terminie, o którym mowa w ust. 5. Koszty  usunięcia ponoszą obowiązani.
 
                                 Art. 72.
1. Jeżeli plakaty, hasła, ulotki, wypowiedzi albo inne formy propagandy i
  agitacji zawierają nieprawdziwe dane i informacje, kandydat na radnego
  lub pełnomocnik komitetu wyborczego ma prawo wnieść do sądu wojewódzkiego
  wniosek o:
   1) orzeczenie konfiskaty takich materiałów,
   2) wydanie zakazu publikowania takich danych i informacji,
   3) nakazanie sprostowania informacji,
   4) nakazanie przeproszenia pomówionego,
   5) nakazanie uczestnikowi postępowania wpłacenia kwoty do 10 000 złotych
     na rzecz instytucji charytatywnej,
   6) zasądzenie od uczestnika postępowania na rzecz wnioskodawcy kwoty do
     10 000 złotych tytułem odszkodowania.
2. Sąd wojewódzki, w składzie jednego sędziego, rozpoznaje wniosek, o
  którym mowa w ust. 1, w ciągu 24 godzin w postępowaniu nieprocesowym. Sąd
  może rozpoznać sprawę w przypadku usprawiedliwionej nieobecności
  wnioskodawcy lub uczestnika postępowania, pod warunkiem, że o terminie
  rozprawy zostali oni prawidłowo powiadomieni. Postanowienie kończące
  postępowanie w sprawie sąd niezwłocznie doręcza osobie zainteresowanej, o
  której mowa w ust. 1, właściwemu wojewódzkiemu komisarzowi wyborczemu i
  obowiązanemu do wykonania postanowienia sądu.
3. Na postanowienie sądu wojewódzkiego, w terminie 24 godzin od jego
  wydania, służy zażalenie do sądu apelacyjnego. Sąd apelacyjny, w składzie
  trzech sędziów, rozpoznaje zażalenie w postępowaniu nieprocesowym, w
  trybie i terminie, o których mowa w ust. 2. Na postanowienie sądu
  apelacyjnego nie przysługuje środek zaskarżenia i podlega ono
  natychmiastowemu wykonaniu.
 
                                 Art. 73.
1. Nieprawdziwe dane lub informacje, odnoszące się do wyborów i związane z
  kampanią wyborczą, opublikowane w prasie, podlegają sprostowaniu w ciągu
  48 godzin.
2. W odniesieniu do sprostowań danych lub informacji opublikowanych w
  prasie innej niż dziennik sąd wskazuje dziennik, w którym sprostowanie ma
  być zamieszczone na koszt obowiązanego w ciągu 48 godzin.
3. W razie odmowy lub nie zamieszczenia sprostowania przez obowiązanego w
  sposób określony w postanowieniu sądu, sąd na wniosek zainteresowanego
  zarządza opublikowanie sprostowania w trybie egzekucyjnym na koszt
  obowiązanego.
4. W sprawach, o których mowa w ust. 1-3 i art. 72, przepisu art. 65 ust.
  1 nie stosuje się.
 
                                 Art. 74.
Informacje, komunikaty, apele i hasła wyborcze ogłaszane w prasie
drukowanej lub w telewizji bądź radiu na koszt komitetów wyborczych, partii
politycznej lub organizacji popierających kandydatów, a także na koszt
samych kandydatów muszą zawierać wskazanie przez kogo są opłacane i od kogo
pochodzą. Odpowiedzialnym za umieszczenie tego wskazania jest redaktor w
rozumieniu przepisów Prawa prasowego.
 
                                 Art. 75.
Wykonanie uprawnień wynikających z niniejszej ustawy nie ogranicza
możliwości dochodzenia przez osoby pokrzywdzone lub poszkodowane uprawnień
na podstawie przepisów innych ustaw,  a w szczególności Kodeksu karnego,
Kodeksu cywilnego i Prawa prasowego, wobec osób, których działanie lub
zaniechania w toku kampanii wyborczej naruszyło cudze dobra osobiste lub
majątkowe.
 
                                 Art. 76.
1. Komitetom wyborczym, których listy kandydatów zostały zarejestrowane,
  przysługuje, w okresie od 15 dnia przed dniem wyborów do dnia zakończenia
  kampanii wyborczej, prawo do nieodpłatnego rozpowszechniania audycji
  wyborczych przez terenowe oddziały "Telewizji Polskiej - Spółka Akcyjna"
  i przez spółki publicznej radiofonii regionalnej, zwane dalej "Telewizją
  Polską" i "Polskim Radiem", na ich koszt.
2. Łączny czas nieodpłatnego rozpowszechniania audycji wyborczych wynosi w
  każdym programie regionalnym Telewizji Polskiej 15 godzin i w każdym
  programie regionalnym Polskiego Radia 20 godzin.
3. Przez pojęcie nieodpłatnego rozpowszechniania rozumie się zarówno
  rejestrację i emisję wystąpień przedstawicieli komitetów wyborczych bądź
  kandydatów na radnych, jak i rejestrację oraz emisję audycji wyborczych
  przygotowanych przez komitety wyborcze.
4. Podział czasu antenowego pomiędzy uprawnione komitety wyborcze jest
  dokonywany proporcjonalnie do liczby zarejestrowanych list kandydatów w
  okręgach, na obszarze emitowania audycji wyborczych.
5. Czas antenowy przysługujący jednemu komitetowi wyborczemu nie może być
  odstępowany innemu komitetowi wyborczemu.
                                 Art. 77.
1. Podziału czasu antenowego, według zasad, o których mowa w art. 76 ust.
  4, dokonują właściwi dyrektorzy oddziałów Telewizji Polskiej i prezesi
  zarządów spółek Polskiego Radia na podstawie wniosków uprawnionych
  komitetów wyborczych.
2. Na ustalenia dotyczące podziału czasu antenowego komitetom wyborczym
  przysługuje skarga do wojewódzkiego komisarza wyborczego właściwego ze
  względu na siedzibę oddziału Telewizji Polskiej lub Polskiego Radia.
  Skargę wnosi się w terminie 48 godzin od dokonania ustalenia. Wojewódzki
  komisarz wyborczy rozpatruje sprawę niezwłocznie i wydaje postanowienie.
  Na postanowienie wojewódzkiego komisarza wyborczego nie przysługuje
  środek zaskarżenia.
3. Krajowa Rada Radiofonii i Telewizji, w drodze rozporządzenia, określi
  po porozumieniu z Państwową Komisją Wyborczą tryb postępowania w sprawach
  podziału czasu nieodpłatnego rozpowszechniania audycji wyborczych, sposób
  przygotowania i emisji tych audycji oraz sposób upowszechniania
  informacji o terminach emisji audycji wyborczych.
                                 Art. 78.
1. Komitetom wyborczym, które zarejestrowały listy kandydatów w ponad
  połowie okręgów w wyborach do wszystkich sejmików województw przysługuje
  również prawo do nieodpłatnego rozpowszechniania audycji wyborczych w
  programach ogólnokrajowych Telewizji Polskiej i Polskiego Radia.
2. Łączny czas nieodpłatnego rozpowszechniania audycji wyborczych wynosi
  15 godzin w Telewizji Polskiej i 20 godzin w Polskim Radiu.
3. Przepisy art. 76 i 77 stosuje się odpowiednio.
4. W czynnościach związanych z wykonywaniem uprawnień wynikających z ust.
  1 komitet wyborczy reprezentuje pełnomocnik.
                                 Art. 79.
1. Niezależnie od czasu przyznanego na nieodpłatne rozpowszechnianie
  audycji wyborczych każdy komitet wyborczy może, w okresie od 15 dnia
  przed dniem wyborów do dnia zakończenia kampanii wyborczej, odpłatnie
  rozpowszechniać audycje wyborcze w programach publicznych i
  niepublicznych nadawców radiowych i telewizyjnych.
2. Publiczni nadawcy nie mogą odmówić rozpowszechniania, na jednakowych
  warunkach dla wszystkich komitetów wyborczych korzystających z
  uprawnienia wynikającego z ust. 1, audycji wyborczych, o których mowa w
  ust. 1.
3. Wysokość opłat pobieranych za rozpowszechnianie audycji wyborczych, o
  których mowa w ust. 1, nie może przekraczać stawek pobieranych za reklamy
  i musi być ustalana według cennika obowiązującego w dniu zarządzenia
  wyborów.
4. Do audycji, o których mowa w ust. 1, stosuje się przepisy o
  działalności reklamowej w programach telewizyjnych i radiowych, z
  zastrzeżeniem ust. 5.
5. Czas przeznaczony na rozpowszechnianie odpłatnych audycji wyborczych
  nie jest wliczany do ustalonego odrębnymi przepisami dopuszczalnego
  wymiaru czasu emisji reklam.
 
                                Rozdział 12
                           Finansowanie wyborów
                                     
                                 Art. 80.
Wydatki związane z organizacją przygotowań i przeprowadzeniem wyborów
pokrywane są z budżetu państwa zgodnie z zasadami określonymi w niniejszym
rozdziale.
                                     
                                 Art. 81.
1. Z budżetu państwa pokrywane są wydatki związane z:
   1) zadaniami Państwowej Komisji Wyborczej, wojewódzkich komisarzy
     wyborczych i ich zastępców oraz Krajowego Biura Wyborczego,
   2) zadaniami wyborczymi zleconymi jednostkom samorządu terytorialnego,
   3) należnościami dla osób wchodzących w skład komisji wyborczych, o
     których mowa w art. 20 ust. 1,
   4) refundacją wydatków, o których mowa w art. 21 ust. 2.
2. Środki finansowe na zadania zlecone jednostkom samorządu terytorialnego
  przekazywane są nie później niż w ciągu 30 dni od daty ogłoszenia o
  zarządzeniu wyborów.
3. Informację o wydatkach poniesionych  z budżetu państwa, o których mowa
  w ust. 1 pkt 1-3, Kierownik Krajowego Biura Wyborczego podaje do
  publicznej wiadomości w ciągu 5 miesięcy od dnia głosowania.
4. W budżecie państwa zapewnia się ponadto corocznie, w ramach rezerwy
  celowej, środki na przeprowadzenie wyborów przedterminowych i
  uzupełniających do rad.
5. Zasady planowania finansowego oraz realizacji wydatków, o których mowa
  w ust. 1 i 2, a także sprawozdawczości finansowej określają przepisy
  budżetowe.
6. Dysponentem środków finansowych, o których mowa w ust. 1, jest
  Kierownik Krajowego Biura Wyborczego.
 
                                 Art. 82.
1. Wydatki komitetów wyborczych ponoszone w związku z wyborami są
  pokrywane z ich źródeł własnych.
2. Pełnomocnicy komitetów wyborczych mogą organizować zbiórki publiczne
  środków finansowych na cele wyborcze, na zasadach określonych w
  przepisach o zbiórkach publicznych.
3. Organizowanie zbiórki publicznej, o której mowa w ust. 2,  nie wymaga
  uzyskania pozwolenia.
 
                                 Art. 83.
1. Komitetom wyborczym nie mogą być przekazywane na cele wyborcze środki
  finansowe pochodzące:
   1) z budżetu państwa, budżetu jednostek samorządu terytorialnego,
     związków komunalnych i innych komunalnych osób prawnych,
   2) od państwowych jednostek organizacyjnych,
   3) od przedsiębiorstw państwowych, a także od przedsiębiorców z udziałem
     Skarbu Państwa, jednostek samorządu terytorialnego, związków
     komunalnych oraz innych komunalnych osób prawnych,
   4) od podmiotów korzystających z dotacji budżetu państwa oraz budżetów
     jednostek samorządu terytorialnego ,
   5) od osób zagranicznych w rozumieniu przepisów Prawa dewizowego.
2. Przepis ust. 1 stosuje się odpowiednio do wartości niepieniężnych.
 
                                 Art. 84.
1. Finansowanie uczestnictwa w wyborach jest jawne.
2. Pełnomocnik komitetu wyborczego, którego lista kandydatów została
  zarejestrowana, obowiązany jest sporządzić sprawozdanie finansowe o
  źródłach pozyskanych funduszy oraz poniesionych wydatkach na cele
  wyborcze, według wzoru ustalonego przez ministra właściwego do spraw
  finansów publicznych, w drodze rozporządzenia,  po porozumieniu z
  Państwową Komisją Wyborczą.
3. Jeżeli komitet wyborczy utworzony przez wyborców osiągnie nadwyżkę
  pozyskanych środków finansowych nad poniesionymi wydatkami, pełnomocnik
  komitetu wyborczego jest obowiązany do jej przekazania instytucji
  charytatywnej. Informację o tym, ze wskazaniem celu, na który nadwyżka
  została przekazana, zamieszcza się w sprawozdaniu finansowym, o którym
  mowa w ust. 2.
4. Sprawozdanie finansowe obowiązany do jego sporządzenia składa
  wojewódzkiemu komisarzowi wyborczemu w ciągu 3 miesięcy od dnia wyborów.
5. Sprawozdania, o których mowa w ust. 2, udostępniane są do publicznego
  wglądu. Wojewódzki komisarz wyborczy podaje do publicznej wiadomości, w
  formie komunikatu w dzienniku o zasięgu co najmniej wojewódzkim,
  informację o obowiązanych do złożenia sprawozdania finansowego i o
  złożeniu sprawozdań w ustawowym terminie, a także o miejscu, czasie i
  sposobie ich udostępniania do wglądu.
6. Pełnomocnik komitetu wyborczego utworzonego przez wyborców jest
  obowiązany przechowywać dokumenty związane z finansowaniem kampanii
  wyborczej przez okres 12 miesięcy od dnia wyborów.
                                     
                                 Dział II
                  Wybory do rad gmin. Przepisy szczególne
                                     
                                Rozdział 13
                              System wyborczy
                                     
                                 Art. 85.
Wybory do rad gmin, pod nadzorem Państwowej Komisji Wyborczej i
wojewódzkich komisarzy wyborczych, przeprowadzają:
   1) gminne (miejskie) komisje wyborcze,
   2) obwodowe komisje wyborcze.
                                     
                                 Art. 86.
1. Radni są wybierani w okręgach wyborczych bezpośrednio spośród
  zgłoszonych kandydatów.
2. Na jednego kandydata wyborca może oddać tylko jeden głos.
 
                                 Art. 87.
W  gminie  liczącej  do 20000 mieszkańców o wyborze na  radnego  rozstrzyga
liczba ważnie oddanych głosów na poszczególnych kandydatów.
                                     
                                 Art. 88.
1. W gminie liczącej powyżej 20000 mieszkańców podziału mandatów pomiędzy
  listy kandydatów dokonuje się proporcjonalnie do łącznej liczby ważnie
  oddanych głosów na kandydatów danej listy; mandaty przypadające na daną
  listę otrzymują zgłoszeni na tej liście kandydaci, którzy uzyskali
  najwięcej ważnych głosów.
2. W miastach na prawach powiatu w podziale mandatów, o którym mowa w ust.
  1, uczestniczą listy kandydatów tych komitetów wyborczych, na których
  listy oddano w skali miasta na prawach powiatu co najmniej 5% ważnie
  oddanych głosów.
 
                                Rozdział 14
                              Okręgi wyborcze
                                     
                                 Art. 89.
1. Okręg wyborczy obejmuje część obszaru gminy.
2. W gminach na terenach wiejskich okręgiem wyborczym jest sołectwo.
  Łączenie  sołectw w celu utworzenia okręgu wielomandatowego jest możliwe,
  jeżeli wynika to z konieczności zachowania jednolitej normy
  przedstawicielstwa.
3. Podział sołectwa na dwa lub więcej okręgów wyborczych jest dopuszczalny
  jedynie wtedy, gdy liczba radnych wybieranych w danym sołectwie byłaby
  większa niż przewidziana w art. 90.
4. W miastach przy tworzeniu okręgów wyborczych uwzględnia się utworzone
  jednostki pomocnicze (dzielnice, osiedla).
 
                                 Art. 90.
1. W każdym okręgu wyborczym tworzonym dla wyboru rady w gminie liczącej
  do 20000 mieszkańców wybiera się od 1 do 5 radnych.
2. Dla wyboru rady w gminie liczącej powyżej 20000 mieszkańców tworzy się
  okręgi wyborcze, w których wybiera się od 5 do 10 radnych.
                                     
                                 Art. 91.
Przy tworzeniu okręgów wyborczych stosuje się jednolitą normę
przedstawicielstwa, wynikającą z podzielenia liczby mieszkańców gminy przez
ustaloną dla tej rady liczbę wybieranych radnych. Odstępstwa od normy
przedstawicielstwa są dopuszczalne wyłącznie wtedy, gdy jest to uzasadnione
względami, o których mowa w art. 89 ust. 2 i 3.
 
                                 Art. 92.
1. Podział gminy na okręgi wyborcze jest stały. Zmiany granic okręgów
  wyborczych mogą być dokonywane najpóźniej na 3 miesiące przed upływem
  kadencji, jeżeli konieczność taka wynika ze zmiany w podziale
  terytorialnym państwa lub zmiany liczby mieszkańców danej gminy.
2. Podział na okręgi, ich granice i numery oraz liczbę radnych wybieranych
  w każdym okręgu ustala, na wniosek wójta (burmistrza, prezydenta miasta),
  rada gminy.
3. Uchwałę rady gminy w sprawie okręgów wyborczych ogłasza się w
  wojewódzkim dzienniku urzędowym oraz podaje się do publicznej wiadomości
  w sposób zwyczajowo przyjęty. Po jednym egzemplarzu uchwały przekazuje
  się niezwłocznie wojewodzie i wojewódzkiemu komisarzowi wyborczemu.
 
                                 Art. 93.
1. Na ustalenia rady gminy w sprawach okręgów wyborczych wyborcom, w
  liczbie co najmniej 15, przysługuje prawo wniesienia skargi do
  wojewódzkiego komisarza wyborczego w terminie 5 dni od daty podania do
  publicznej wiadomości uchwały, o której mowa w art. 92 ust. 3. Wojewódzki
  komisarz wyborczy rozpoznaje sprawę w terminie 5 dni i wydaje
  postanowienie, doręczając je niezwłocznie wnoszącym skargę oraz radzie
  gminy.
2. Od postanowienia wojewódzkiego komisarza wyborczego przysługuje
  odwołanie do Państwowej Komisji Wyborczej w terminie 5 dni od daty jego
  doręczenia. Na orzeczenie Państwowej Komisji Wyborczej nie przysługuje
  środek zaskarżenia.
3. Do zmian w podziale na okręgi wyborcze, o których mowa w art. 92 ust.
  1, stosuje się odpowiednio przepisy ust. 1 i 2.
                                     
                                 Art. 94.
Informację o okręgach wyborczych, ich granicach i numerach, liczbie radnych
wybieranych w każdym okręgu wyborczym oraz o wyznaczonej siedzibie gminnej
komisji wyborczej podaje do publicznej wiadomości wójt (burmistrz,
prezydent miasta), w formie obwieszczenia, najpóźniej w 50 dniu przed dniem
wyborów.
 
                                Rozdział 15
                     Zgłaszanie kandydatów na radnych
                                     
                                 Art. 95.
1. Prawo zgłaszania kandydatów na radnych przysługuje:
  1) partiom politycznym,
  2) stowarzyszeniom oraz organizacjom społecznym, zwanym dalej
    "organizacjami",
  3) wyborcom.
2. Kandydaci zgłaszani są w formie list kandydatów. Przez listę kandydatów
  rozumie się również zgłoszenie jednego kandydata.
 
                                 Art. 96.
1. Partie polityczne oraz organizacje mogą utworzyć koalicję wyborczą w
  celu zgłoszenia wspólnych  list kandydatów. W razie utworzenia koalicji
  wyborczej partia lub organizacja nie może samodzielnie zgłaszać  list
  kandydatów na radnych do danej rady, jeżeli została zgłoszona wspólna
  lista kandydatów.
2. Czynności wyborcze w imieniu partii politycznych i organizacji wykonują
  ich statutowe organy upoważnione do reprezentowania tych partii i
  organizacji przy czynnościach prawnych. W imieniu koalicji wyborczej
  czynności, o których mowa, wykonuje utworzony w tym celu komitet
  wyborczy.
3. Przez użyte w ustawie określenie "komitet wyborczy" rozumie się również
  statutowe organy partii i organizacji, o których mowa w ust. 2.
 
                                 Art. 97.
1. Wyborcy w celu zgłoszenia list kandydatów tworzą komitet wyborczy. W
  skład komitetu wyborczego powinno wchodzić co najmniej 5 osób.
2. Do utworzonego przez wyborców komitetu wyborczego stosuje się
  odpowiednio przepisy ustawy z dnia 27 czerwca 1997 r. o partiach
  politycznych (Dz.U. Nr 98, poz. 604) - z wyjątkiem przepisów dotyczących
  ewidencji partii politycznych - oraz przepisy innych ustaw dotyczące
  działalności partii politycznych.
                                     
                                 Art. 98.
1. Komitet wyborczy może zgłosić w każdym okręgu wyborczym tylko jedną
  listę kandydatów.
2. Lista kandydatów w wyborach do rady:
   1) w gminie liczącej do 20000 mieszkańców może zawierać najwyżej tyle
     nazwisk kandydatów, ilu radnych jest wybieranych w danym okręgu
     wyborczym,
   2) w gminie liczącej powyżej 20000 mieszkańców nie może zawierać mniej
     niż 5 nazwisk kandydatów, z tym że liczba kandydatów nie może być
     większa niż dwukrotność liczby radnych wybieranych w danym okręgu
     wyborczym.
3. Kandydować można tylko w jednym okręgu wyborczym i tylko z jednej listy
  kandydatów.
 
                                 Art. 99.
1. W zgłoszeniu listy kandydatów podaje się:
   1) nazwę komitetu wyborczego oraz dokładny adres jego siedziby,
   2) nazwę rady gminy oraz numer okręgu wyborczego, do którego dokonuje
     się zgłoszenia,
   3) nazwiska i imiona, wiek, oraz miejsce zamieszkania kandydatów;
     nazwiska kandydatów umieszcza się w kolejności ustalonej przez komitet
     wyborczy.
2. Do każdego zgłoszenia należy dołączyć pisemne oświadczenia kandydatów o
  wyrażeniu zgody na kandydowanie oraz o posiadaniu prawa wybieralności
  (biernego prawa wyborczego) do danej rady.
3. W zgłoszeniu można wnosić o oznaczenie kandydatury nazwą lub skrótem
  nazwy partii politycznej lub organizacji popierającej kandydata (nie
  więcej jednak niż jedną nazwą lub jednym skrótem nazwy składającymi się z
  nie więcej niż 40 znaków drukarskich). Fakt poparcia kandydatury powinien
  być potwierdzony pisemnie przez właściwy statutowo organ partii lub
  organizacji; potwierdzenie składa się łącznie ze zgłoszeniem.
4. Jeżeli zgłoszenie dotyczy listy kandydatów partii politycznej lub
  organizacji, należy dołączyć również uwierzytelniony wyciąg odpowiednio z
  ewidencji partii bądź rejestru organizacji prowadzonych przez właściwy
  sąd, a w przypadku koalicji wyborczej ponadto dokument stwierdzający
  utworzenie komitetu wyborczego.
5. Jeżeli listę kandydatów zgłaszają wyborcy, do zgłoszenia należy
  dołączyć wykaz imienny członków komitetu wyborczego wraz z ich dokładnymi
  adresami zamieszkania oraz numerami ewidencyjnymi PESEL.
6. Komitet wyborczy może złożyć Państwowej Komisji Wyborczej dokumenty,
  które zgodnie z ust. 4 i 5, jest obowiązany dołączyć do zgłoszenia listy
  kandydatów w okręgu wyborczym. Państwowa Komisja Wyborcza wystawia
  zaświadczenia potwierdzające złożenie tych dokumentów. Zaświadczenia
  takie komitet wyborczy może okazywać właściwym terenowo komisjom
  wyborczym. Przepisy art. 144 i 169 stosuje się odpowiednio.
 
                                 Art. 100.
1. Każda zgłaszana lista kandydatów powinna być poparta podpisami:
   1) co najmniej 25 wyborców - jeżeli dotyczy zgłoszenia w gminie liczącej
     do 20000 mieszkańców,
   2) co najmniej 150 wyborców - jeżeli dotyczy zgłoszenia w gminie
     liczącej powyżej 20000 mieszkańców.
2. Wyborca może udzielić poparcia dowolnej liczbie list kandydatów.
  Wycofanie udzielonego poparcia nie jest skuteczne.
3. Wyborca udzielający poparcia liście składa podpis obok czytelnie
  wpisanego jego nazwiska i imienia, adresu zamieszkania oraz numeru
  ewidencyjnego PESEL.
4. Na każdej karcie wykazu osób popierających listę umieszcza się nazwiska
  kandydatów zgłaszanych w okręgu wyborczym.
5. Prezes Rady Ministrów, po zasięgnięciu opinii Państwowej Komisji
  Wyborczej, określa, w drodze rozporządzenia, wzór wykazu osób
  popierających listę kandydatów.
 
                                 Art. 101.
1. Listy kandydatów, odrębnie dla każdego okręgu wyborczego, zgłasza się
  do gminnej komisji wyborczej, zwanej dalej "komisją wyborczą", najpóźniej
  w 30 dniu przed dniem wyborów do godziny 24, wraz z wykazem osób
  popierających listę.
2. Zgłoszenia listy dokonuje pełnomocnik komitetu wyborczego, uprawniony
  do składania oświadczeń w sprawie zgłoszenia wobec organów wyborczych,
  lub upoważniona przez niego osoba, zwani dalej "pełnomocnikiem". Do
  zgłoszenia załącza się dokument, wydany przez komitet wyborczy,
  stwierdzający ustanowienie pełnomocnika komitetu wyborczego, z podaniem
  jego nazwiska i imienia oraz dokładnego adresu zamieszkania i numeru
  ewidencyjnego PESEL.
3. Jeżeli zgłoszenia listy dokonuje osoba upoważniona przez pełnomocnika
  komitetu wyborczego, do zgłoszenia załącza się również odpowiednio
  dokument, o którym mowa w ust. 2, wydany przez pełnomocnika komitetu
  wyborczego.
4. Po dokonaniu zgłoszenia uzupełnienie listy o nazwiska kandydatów lub
  zmiany kandydatów albo ich kolejności na liście są niedopuszczalne.
 
                                 Art. 102.
1. W zgłoszeniu listy kandydatów pełnomocnik może wnosić o oznaczenie
  listy nazwą lub skrótem nazwy komitetu wyborczego, którą należy oznaczyć
  listę na urzędowych obwieszczeniach oraz na karcie do głosowania.
2. W sprawach związanych z oznaczeniem listy kandydatów nazwą lub skrótem
  nazwy partii politycznej bądź organizacji  przepisy art. 99 ust. 3
  stosuje się odpowiednio.
 
                                 Art. 103.
1. Oznaczenie listy nazwą lub skrótem nazwy, o których mowa w art. 102,
  powinno różnić się dostatecznie od oznaczenia innych list. Nazwa lub
  skrót nazwy użyte dla oznaczenia list kandydatów zgłaszanych przez
  komitet wyborczy utworzony przez wyborców muszą być różne od nazwy lub
  skrótu nazwy partii politycznej lub organizacji wpisanych odpowiednio do
  ewidencji lub rejestru prowadzonych przez właściwy sąd.
2. Nazwa, skrót nazwy i symbol graficzny komitetu wyborczego utworzonego
  przez wyborców lub koalicję wyborczą korzystają z ochrony prawnej
  przewidzianej dla dóbr osobistych.
3. Jeżeli po przyjęciu zgłoszenia zostanie dokonane zgłoszenie zawierające
  to samo lub niedostatecznie różniące się oznaczenie listy, komisja
  wyborcza uznaje to za wadę zgłoszenia i wyznacza termin 3 dni w celu jej
  usunięcia. W przypadku nieusunięcia wady w terminie komisja odmawia
  rejestracji listy.
4. Przepisu ust. 3 nie stosuje się do zgłoszeń list kandydatów partii
  politycznych i organizacji.
5. Na uchwały komisji w sprawach, o których mowa w ust. 3, pełnomocnikowi
  przysługuje prawo wniesienia skargi do właściwego sądu wojewódzkiego w
  terminie 3 dni od daty ich doręczenia. Sąd rozpoznaje skargę, w terminie
  3 dni, w postępowaniu nieprocesowym w składzie 3 sędziów. O terminie
  posiedzenia zawiadamia się właściwą komisję wyborczą i pełnomocnika. Na
  postanowienie sądu nie przysługuje środek zaskarżenia.
 
                                 Art. 104.
Komisja wyborcza, przyjmując zgłoszenie, niezwłocznie bada, czy zgłoszenie
jest zgodne z przepisami niniejszej ustawy. Na każdym zgłoszeniu komisja
odnotowuje datę i godzinę oraz liczbę porządkową jego wpływu.
 
                                 Art. 105.
1. Jeżeli komisja wyborcza stwierdzi, na podstawie dostępnych urzędowo
  dokumentów, a w razie potrzeby również wyjaśnień wyborców, że zgłoszenie
  nie uzyskało wymaganego w myśl art. 100 poparcia wyborców, wówczas
  odmawia jego przyjęcia, wskazując stwierdzone wady i zwraca
  pełnomocnikowi zgłoszenie.
2. Jeżeli usunięcie wskazanych wad zgłoszenia nie jest możliwe w terminie
  ustalonym dla dokonywania zgłoszeń, komisja odmawia rejestracji
  zgłoszenia i niezwłocznie zawiadamia o tym pełnomocnika.
3. Na uchwały komisji w sprawach, o których mowa w ust. 1 i 2,
  pełnomocnikowi przysługuje prawo wniesienia skargi do właściwego sądu
  wojewódzkiego w terminie 3 dni od daty ich doręczenia. Sąd rozpoznaje
  skargę, w terminie 3 dni, w postępowaniu nieprocesowym w składzie 3
  sędziów. O terminie posiedzenia zawiadamia się właściwą komisję wyborczą
  i pełnomocnika. Na postanowienie sądu nie przysługuje środek zaskarżenia.
                                     
                                 Art. 106.
1. Jeżeli komisja wyborcza stwierdzi inne wady zgłoszenia aniżeli te, o
  których mowa w art. 105, wówczas wzywa pełnomocnika do ich usunięcia w
  terminie 3 dni. W przypadku nieusunięcia wskazanych wad w terminie
  komisja odmawia rejestracji zgłoszenia.
2. Uchwały komisji w sprawach, o których mowa w ust. 1, doręcza się
  niezwłocznie pełnomocnikowi. Od uchwały pełnomocnikowi przysługuje prawo
  odwołania do wojewódzkiego komisarza wyborczego w terminie 3 dni od daty
  jej doręczenia, który rozpatruje odwołanie w terminie 3 dni i wydaje
  postanowienie. Na postanowienie wydane w wyniku rozpatrzenia odwołania
  nie przysługuje środek zaskarżenia.
                                     
                                 Art. 107.
Komisja wyborcza niezwłocznie rejestruje we wskazanym okręgu wyborczym
zgłoszenie listy kandydatów dokonane zgodnie z przepisami niniejszej
ustawy, sporządzając protokół rejestracji. Po jednym egzemplarzu protokołu
doręcza się pełnomocnikowi i przesyła wojewódzkiemu komisarzowi wyborczemu.
 
                                 Art. 108.
1. Jeżeli w terminie przewidzianym dla zgłoszenia list kandydatów nie
  zostaną w danym okręgu wyborczym zgłoszone co najmniej dwie listy a
  liczba zgłoszonych kandydatów jest równa liczbie radnych wybieranych w
  okręgu bądź mniejsza od niej, komisja wyborcza niezwłocznie wzywa, przez
  rozplakatowanie obwieszczeń, do dokonania dodatkowych zgłoszeń. W takim
  przypadku termin zgłaszania list kandydatów ulega przedłużeniu o 5 dni,
  licząc od dnia rozplakatowania obwieszczenia.
2. Jeżeli w danym okręgu wyborczym, pomimo postępowania, o którym mowa w
  ust. 1, nie zostanie zarejestrowana żadna lista kandydatów, wyborów w tym
  okręgu nie przeprowadza się. O przyczynach nieprzeprowadzenia wyborów
  komisja wyborcza niezwłocznie powiadamia wyborców w drodze obwieszczenia,
  którego druk i rozplakatowanie zapewnia wójt (burmistrz, prezydent
  miasta).
                                     
                                 Art. 109.
1. Po zarejestrowaniu list kandydatów komisja wyborcza ustala dla każdego
  okręgu wyborczego rejestr list kandydatów.
2. Listy kandydatów komitetu wyborczego zarejestrowane w więcej niż jednym
  okręgu wyborczym otrzymują jednolity numer, taki sam jaki uzyskały listy
  tego komitetu w trybie określonym w art. 141 i art. 166 ust. 1 w
  województwie, na terenie którego znajduje się gmina.
3. Listy kandydatów komitetów wyborczych zarejestrowane w więcej niż
  jednym okręgu wyborczym, lecz nie spełniające warunku, o którym mowa w
  ust. 2, otrzymują kolejne jednolite numery ustalone w drodze losowania
  spośród numerów następujących po numerach nadanych w trybie art. 166 ust.
  1.
4. Listy komitetów wyborczych zarejestrowane w jednym okręgu wyborczym
  otrzymują w ramach okręgu, w drodze losowania, kolejne numery następujące
  po numerach, o których mowa w ust. 3.
5. Komisja zarządza wydrukowanie obwieszczenia o zarejestrowanych listach
  kandydatów zawierającego ich numery, dane o kandydatach umieszczone w
  zgłoszeniach list wraz z ewentualnymi oznaczeniami kandydatów i list, o
  których mowa w art. 99 i 102.
6. Obwieszczenie, o którym mowa w ust. 5, przekazuje się wójtowi
  (burmistrzowi, prezydentowi miasta), który zapewnia jego druk i
  rozplakatowanie na obszarze gminy najpóźniej w 15 dniu przed dniem
  wyborów. Jeden egzemplarz obwieszczenia przesyła się niezwłocznie
  wojewódzkiemu komisarzowi wyborczemu.
                                     
                                 Art. 110.
1. Komisja wyborcza skreśla z zarejestrowanej listy kandydatów nazwisko
  kandydata, który zmarł, utracił prawo wybieralności lub złożył
  oświadczenie na piśmie o wycofaniu zgody na kandydowanie i zawiadamia o
  tym niezwłocznie właściwego pełnomocnika.
2. Jeżeli skreślenie nazwiska kandydata nastąpiło wskutek śmierci
  kandydata i powoduje, że w okręgu wyborczym liczba kandydatów jest równa
  liczbie radnych wybieranych w tym okręgu lub mniejsza od niej, komisja
  informuje właściwego pełnomocnika o możliwości zgłoszenia nowego
  kandydata. Uzupełnienia listy dokonuje się najpóźniej w 10 dniu przed
  dniem wyborów; w takim przypadku przepisu art. 100 ust. 1 nie stosuje
  się.
3. Komisja wyborcza unieważnia rejestrację listy, jeżeli nie pozostaje na
  niej nazwisko żadnego kandydata lub jeżeli komitet wyborczy powiadomi
  komisję o swoim rozwiązaniu.
4. O skreśleniu nazwiska kandydata i zgłoszeniu nowego kandydata, a także
  o unieważnieniu zarejestrowanej listy kandydatów z przyczyn, o których
  mowa w ust. 3, komisja zawiadamia niezwłocznie wyborców danego okręgu
  wyborczego oraz wojewódzkiego komisarza wyborczego.
                                     
                                Rozdział 16
                             Mężowie zaufania
                                     
                                 Art. 111.
1. Przedstawicielami list kandydatów na radnych, reprezentującymi ich
  interesy w czasie głosowania i ustalania wyników głosowania w obwodzie
  głosowania są mężowie zaufania.
2. Pełnomocnik, o którym mowa w art. 101 ust. 2, może wyznaczyć po jednym
  mężu zaufania do każdego obwodu głosowania na obszarze okręgu wyborczego,
  w którym dane zgłoszenie zostało zarejestrowane.
3. Pełnomocnik wydaje mężom zaufania zaświadczenie według wzoru
  określonego przez Państwową Komisję Wyborczą.
                                     
                                 Art. 112.
1. Przedstawicielem list kandydatów na radnych, reprezentującym ich
  interesy w czasie ustalania wyników głosowania i wyników wyborów w okręgu
  wyborczym jest pełnomocnik, o którym mowa w art. 101 ust. 2.
2. Pełnomocnik może wyznaczyć swojego zastępcę, wydając mu stosowne
  zaświadczenie w myśl art. 111 ust. 3.
                                     
                                Rozdział 17
                            Karty do głosowania
                                     
                                 Art. 113.
1. Komisja wyborcza zarządza wydrukowanie, odrębnie dla każdego okręgu
  wyborczego, kart do głosowania i zapewnia ich przekazanie obwodowym
  komisjom wyborczym w trybie określonym przez wojewódzkiego komisarza
  wyborczego.
2. Jeżeli po wydrukowaniu kart do głosowania komisja wyborcza skreśli z
  listy kandydatów nazwisko kandydata z przyczyn, o których mowa w art. 110
  ust. 1, nazwisko kandydata pozostawia się na wydrukowanych kartach do
  głosowania. Informacje o skreśleniu oraz o warunkach decydujących o
  ważności głosu oddanego na takiej karcie, komisja wyborcza podaje do
  publicznej wiadomości w formie obwieszczenia i zapewnia jego
  rozplakatowanie w lokalach wyborczych w dniu wyborów.
3. Przepis ust. 2 stosuje się odpowiednio, jeżeli komisja wyborcza
  unieważnia rejestrację listy kandydatów z przyczyn, o których mowa w art.
  110 ust. 3.
                                     
                                 Art. 114.
Na karcie do głosowania w okręgu wyborczym umieszcza się listy kandydatów
zarejestrowane w danym okręgu według nadanych im numerów, wymieniając
nazwiska i imiona kandydatów każdej z list w kolejności ich umieszczenia na
liście, wraz z oznaczeniami list, o których mowa w art. 102 ust. 1.
                                     
                                 Art. 115.
1. Na karcie do głosowania zamieszcza się zwięzłą informację o sposobie
  głosowania.
2. Na karcie do głosowania drukuje się odcisk pieczęci gminnej komisji
  wyborczej.
3. Karta do głosowania może być zadrukowana tylko po jednej stronie.
  Wielkość i rodzaj czcionek powinny być jednakowe dla nazwisk wszystkich
  kandydatów i oznaczeń umieszczonych na karcie.
4. Wzór karty do głosowania ustala Państwowa Komisja Wyborcza.
                                     
                                 Art. 116.
Nieważne są karty do głosowania inne niż urzędowo ustalone lub nieopatrzone
pieczęcią obwodowej komisji wyborczej.
                                     
                                Rozdział 18
                Sposób głosowania i warunki ważności głosu
                                     
                                 Art. 117.
1. W wyborach radnych w gminie liczącej do 20000 mieszkańców wyborca
  głosuje na określonych kandydatów, stawiając znak "x" w kratce z lewej
  strony obok nazwisk najwyżej tylu kandydatów, ilu radnych jest
  wybieranych w danym okręgu wyborczym.
2. Wyborca może głosować na określonych kandydatów bez względu na to, na
  jakich listach nazwiska ich są umieszczone.
3. Wyborca może głosować na mniejszą liczbę kandydatów.
4. Za nieważny uznaje się głos, jeżeli na karcie do głosowania postawiono
  znak "x" w kratce z lewej strony obok nazwisk więcej kandydatów niż
  radnych jest wybieranych lub nie postawiono znaku "x" w kratce z lewej
  strony obok nazwiska żadnego kandydata. Głos jest również nieważny,
  jeżeli znak "x" postawiono w kratce wyłącznie przy nazwisku kandydata w
  sytuacji określonej w art. 113 ust. 2.
                                     
                                 Art. 118.
1. W wyborach radnych w gminie liczącej powyżej 20000 mieszkańców wyborca
  głosuje tylko na jedną listę kandydatów, stawiając znak "x" w kratce z
  lewej strony obok nazwiska jednego z kandydatów z tej listy, przez co
  wskazuje jego pierwszeństwo do uzyskania mandatu.
2. Za nieważny uznaje się głos, jeżeli na karcie do głosowania postawiono
  znak "x" w kratce z lewej strony obok nazwisk dwóch lub większej liczby
  kandydatów z różnych list lub nie postawiono tego znaku w kratce z lewej
  strony obok nazwiska żadnego kandydata z którejkolwiek z list, z
  zastrzeżeniem ust. 3.
3. Jeżeli znak "x" postawiono w kratce z lewej strony wyłącznie przy
  nazwisku kandydata z jednej tylko listy w sytuacji określonej w art. 113
  ust. 2, głos uznaje się za ważny i oddany na tę listę.
4. Jeżeli znak "x" postawiono w kratce z lewej strony obok nazwisk dwóch
  lub większej liczby kandydatów, ale z tej samej listy, głos uznaje się za
  ważny i oddany na wskazaną listę z przyznaniem pierwszeństwa do uzyskania
  mandatu temu kandydatowi,  przy którego nazwisku znak "x" jest
  umieszczony w pierwszej kolejności.
 
                                 Art. 119.
Dopisanie na karcie do głosowania dodatkowych nazwisk lub nazw albo
poczynienie innych dopisków nie wpływa na ważność oddanego na niej głosu.
                                     
                                Rozdział 19
                         Ustalanie wyników wyborów
                                     
                                 Art. 120.
1. Na podstawie protokołów otrzymanych od obwodowych komisji wyborczych
  gminna komisja wyborcza ustala wyniki głosowania i wyniki wyborów do rady
  gminy odrębnie dla każdego okręgu wyborczego.
2. Przy ustalaniu wyników mogą być obecni pełnomocnicy lub ich zastępcy, o
  których mowa w art. 112.
                                     
                                 Art. 121.
1. Komisja wyborcza sporządza zestawienie wyników głosowania w okręgu
  wyborczym, na urzędowym formularzu, w trzech egzemplarzach.
2. W zestawieniu wymienia się odpowiednio liczby:
   1) osób uprawnionych do głosowania,
   2) wyborców, którym wydano karty do głosowania,
   3) oddanych kart do głosowania,
   4) kart nieważnych,
   5) kart ważnych,
   6) głosów nieważnych, z podaniem przyczyny ich nieważności,
   7) głosów ważnie oddanych na każdą z list kandydatów, z uwzględnieniem
     art. 118 ust. 3,
   8) głosów ważnie oddanych na poszczególnych kandydatów z każdej z list.
3. Na podstawie zestawień, o których mowa w ust. 1, komisja wyborcza
  ustala wyniki wyborów radnych w okręgach wyborczych.
                                     
                                 Art. 122.
1. W wyborach do rady w gminie liczącej do 20000 mieszkańców za wybranych
  w danym okręgu wyborczym uważa się tych kandydatów, którzy otrzymali
  kolejno największą liczbę ważnie oddanych głosów.
2. Jeżeli równą liczbę głosów uprawniającą do uzyskania mandatu otrzymali
  kandydaci z tej samej listy, o wyborze rozstrzyga kolejność umieszczenia
  nazwisk na liście. W przypadku, gdy kolejność na liście była ustalona w
  porządku alfabetycznym o uzyskaniu mandatu rozstrzyga losowanie
  przeprowadzone przez przewodniczącego komisji w obecności członków
  komisji i pełnomocników.
3. Jeżeli równą liczbę głosów uprawniającą do uzyskania mandatu otrzymali
  kandydaci z różnych list, za wybranego uważa się kandydata z tej listy,
  której kandydaci otrzymali w okręgu wyborczym łącznie największą liczbę
  głosów. W przypadku, gdyby i ta liczba była równa - rozstrzyga losowanie,
  o którym mowa w ust. 2.
4. Tryb przeprowadzenia losowania, o którym mowa w ust. 2 i 3, określa
  Państwowa Komisja Wyborcza.
                                     
                                 Art. 123.
1. W wyborach do rady w gminie liczącej powyżej 20000 mieszkańców gminna
  komisja wyborcza, na podstawie zestawienia, o którym mowa w art. 121,
  dokonuje podziału mandatów w każdym okręgu wyborczym pomiędzy listy
  kandydatów, w sposób następujący:
   1) liczbę głosów ważnie oddanych na każdą z list w okręgu wyborczym
     dzieli się kolejno przez 1; 2; 3; 4; 5 i dalej, aż do chwili, gdy z
     otrzymanych w ten sposób ilorazów da się uszeregować tyle kolejno
     największych liczb, ile wynosi liczba mandatów do rozdzielenia między
     listy,
   2) każdej liście przyznaje się tyle mandatów, ile spośród ustalonego w
     powyższy sposób szeregu ilorazów przypada jej liczb kolejno
     największych.
2. W okręgach wyborczych w miastach na prawach powiatu podziału mandatów
  dokonuje się pomiędzy listy kandydatów, o których mowa w art. 88 ust. 2.
3. Jeżeli kilka list uzyskało ilorazy równe ostatniej liczbie z liczb
  uszeregowanych w podany wyżej sposób, a list tych jest więcej niż
  mandatów do rozdzielenia, pierwszeństwo mają listy w kolejności ogólnej
  liczby oddanych na nie głosów. Gdyby na dwie lub więcej list oddano równą
  liczbę głosów, o pierwszeństwie rozstrzyga liczba obwodów głosowania, w
  których na daną listę oddano większą liczbę głosów.
4. Mandaty przypadające danej liście kandydatów uzyskują kandydaci w
  kolejności wynikającej z otrzymanej liczby głosów.
5. Jeżeli równą liczbę głosów uprawniającą do uzyskania mandatu otrzymało
  dwóch lub więcej kandydatów z danej listy, o wyborze rozstrzyga kolejność
  umieszczenia nazwisk kandydatów na liście. W przypadku gdy kolejność na
  liście była ustalona zgodnie z porządkiem alfabetycznym, o uzyskaniu
  mandatu rozstrzyga losowanie przeprowadzone przez przewodniczącego
  komisji w obecności członków komisji i pełnomocników. Tryb
  przeprowadzenia losowania określa Państwowa Komisja Wyborcza.
                                     
                                 Art. 124.
1. Po ustaleniu wyników wyborów we wszystkich okręgach wyborczych, zgodnie
  z zasadami określonymi w art. 122 i art. 123, komisja wyborcza sporządza
  w trzech egzemplarzach protokół z wyborów do rady gminy.
2. W protokole podaje się, według okręgów wyborczych, liczbę radnych
  wybieranych w okręgu, liczby z zestawienia wyników głosowania, o którym
  mowa w art. 121 ust. 2, oraz nazwiska i imiona wybranych radnych z
  podaniem oznaczenia listy, z której zostali wybrani; w protokole podaje
  się również ewentualną liczbę nieobsadzonych mandatów.
3. W protokole podaje się również przebieg losowania, o którym mowa w art.
  122 ust. 2 i 3 oraz w art. 123 ust. 5.
4. Do protokołu załącza się zestawienia wyników głosowania w okręgach
  wyborczych.
5. Protokół podpisują i każdą ze stron parafują wszystkie osoby wchodzące
  w skład komisji wyborczej obecne przy jego sporządzaniu. Protokół
  opatruje się pieczęcią komisji.
6. Pełnomocnikom i członkom komisji przysługuje prawo wniesienia do
  protokołu uwag z wymienieniem konkretnych zarzutów. Przepis art. 54 ust.
  6 stosuje się odpowiednio.
                                     
                                 Art. 125.
Gminna komisja wyborcza niezwłocznie podaje do publicznej wiadomości wyniki
głosowania i wyniki wyborów w okręgach wyborczych poprzez wywieszenie w
swojej siedzibie w miejscu łatwo dostępnym dla wyborców jednego z
egzemplarzy protokołu z wyborów do rady gminy.
                                     
                                 Art. 126.
1. Przewodniczący komisji wyborczej przekazuje niezwłocznie wojewódzkiemu
  komisarzowi wyborczemu lub jego zastępcy, w zapieczętowanym pakiecie,
  jeden egzemplarz protokołu z wyborów wraz z protokołami głosowania w
  obwodach głosowania, w trybie określonym przez Państwową Komisję
  Wyborczą..
2. Państwowa Komisja Wyborcza może określić zasady i tryb wcześniejszego
  przekazywania danych z protokołu z wyborów za pośrednictwem sieci
  telekomunikacyjnej użytku publicznego lub elektronicznego przesyłania
  danych.
3. Pozostałe dokumenty z wyborów oraz pieczęć przewodniczący komisji
  wyborczej przekazuje w depozyt wójtowi (burmistrzowi, prezydentowi
  miasta) w sposób ustalony przez Państwową Komisję Wyborczą.
                                     
                                 Art. 127.
1. Po otrzymaniu protokołów od gminnej komisji wyborczej wojewódzki
  komisarz wyborczy lub jego zastępca dokonuje sprawdzenia prawidłowości
  ustalenia wyników głosowania i wyników wyborów w okręgach wyborczych.
2. W razie stwierdzenia nieprawidłowości w ustaleniu wyników, wojewódzki
  komisarz wyborczy lub jego zastępca zarządza ponowne ustalenie tych
  wyników i zawiadamia o tym niezwłocznie Państwową Komisję Wyborczą.
  Przepisy art. 120-126 stosuje się odpowiednio.
                                     
                                 Art. 128.
Gminna komisja wyborcza wydaje radnym zaświadczenia o wyborze.
                                     
                                 Dział III
                Wybory do rad powiatów. Przepisy szczególne
                                     
                                Rozdział 20
                               Zasady ogólne
                                     
                                 Art. 129.
Wybory do rad powiatów odbywają się przy odpowiednim zastosowaniu przepisów
działu II, jeżeli przepisy niniejszego działu nie stanowią inaczej.
 
                                 Art. 130.
Wybory do rad powiatów, pod nadzorem Państwowej Komisji Wyborczej i
wojewódzkich komisarzy wyborczych, przeprowadzają:
   1) powiatowe komisje wyborcze,
   2) obwodowe komisje wyborcze.
        
                                 Art. 131.
1. W razie zarządzenia wyborów do rad powiatów na ten sam dzień, na który
  zarządzono wybory do rad gmin, głosowanie przeprowadzają obwodowe komisje
  wyborcze powołane dla wyborów do rad gmin, na podstawie tych samych
  spisów wyborców.
2. W przypadku, o którym mowa w ust. 1, obwodowa komisja wyborcza
  sporządza oddzielnie protokoły głosowania w obwodach dla wyborów do rady
  gminy i dla wyborów do rady powiatu, przekazując je odpowiednio gminnej i
  powiatowej komisji wyborczej.
                                     
                                Rozdział 21
                      Liczba radnych. System wyborczy
                                     
                                 Art. 132.
W skład rady powiatu wchodzą radni w liczbie dwudziestu w powiatach
liczących do 40000 mieszkańców oraz po pięciu na każde kolejne rozpoczęte
20000 mieszkańców, ale nie więcej niż 60 radnych.
                                     
                                 Art. 133.
1. Radni są wybierani w okręgach wyborczych bezpośrednio spośród
  zgłoszonych kandydatów. W każdym okręgu wyborczym wybiera się od 3 do 10
  radnych.
2. Na jednego kandydata wyborca może oddać tylko jeden głos.
                                 Art. 134.
1. O wyborze radnego powiatu rozstrzyga liczba ważnie oddanych głosów na
  poszczególne listy kandydatów. Podziału mandatów pomiędzy listy
  kandydatów dokonuje się proporcjonalnie do łącznej liczby głosów oddanych
  na kandydatów danej listy.
2. W podziale mandatów, o którym mowa w ust. 1, uczestniczą listy
  kandydatów tych komitetów wyborczych, na których listy oddano w skali
  powiatu co najmniej 5% ważnie oddanych głosów.
                                     
                                Rozdział 22
                              Okręgi wyborcze
                                     
                                 Art. 135.
1. W celu przeprowadzenia wyborów powiat dzieli się na okręgi wyborcze.
2. Okręgiem wyborczym jest jedna gmina.
3. W celu tworzenia okręgów możliwe jest łączenie gmin tylko w tym
  przypadku, jeżeli liczba radnych przypadająca na którąkolwiek z gmin,
  wynikająca z normy przedstawicielstwa dla okręgów, wynosiłaby mniej niż
  3.
4. Podział gminy na dwa lub więcej okręgów jest dopuszczalny jedynie
  wtedy, gdyby liczba radnych przypadających na tę gminę, wynikająca z
  normy przedstawicielstwa dla okręgów, wynosiłaby więcej niż 10 radnych.
5. Utworzenie na obszarze gminy dwóch lub więcej okręgów wyborczych wymaga
  porozumienia z radą tej gminy; należy przy tym uwzględnić podział danej
  gminy na okręgi wyborcze dla wyborów do rad gmin.
6. Łączenie dwóch lub więcej gmin w celu utworzenia okręgu wyborczego
  wymaga zasięgnięcia opinii rad tych gmin.
7. W miastach przy tworzeniu okręgów wyborczych uwzględnia się utworzone
  jednostki pomocnicze (dzielnice, osiedla).
                                     
                                 Art. 136.
1. Podział na okręgi wyborcze, ich numery, granice oraz liczbę radnych
  wybieranych w okręgu wyborczym ustala, na wniosek starosty, rada powiatu
  według jednolitej normy przedstawicielstwa obliczonej przez podzielenie
  liczby mieszkańców powiatu przez liczbę radnych wybieranych do danej
  rady, z uwzględnieniem art. 135 i następujących zasad:
   1) ułamki liczby mandatów wybieranych w okręgu wyborczym równe lub
     większe od 12, jakie wynikną z zastosowania normy przedstawicielstwa,
     zaokrągla się w górę do liczby całkowitej,
   2) jeżeli w wyniku postępowania, o którym mowa w pkt 1, liczba radnych
     wybieranych w okręgach przewyższa liczby wynikające z art. 132 i 133,
     mandaty nadwyżkowe odejmuje się w tych okręgach wyborczych, w których
     norma przedstawicielstwa jest najmniejsza. W przypadku, gdy liczba
     mandatów jest mniejsza od wynikającej z art. 132 i 133, dodatkowe
     mandaty przydziela się tym okręgom wyborczym, w których norma
     przedstawicielstwa jest największa.
2. Podział na okręgi wyborcze jest stały. Uchwałę rady powiatu w sprawie
  okręgów wyborczych ogłasza się w wojewódzkim dzienniku urzędowym oraz
  podaje do publicznej wiadomości w sposób zwyczajowo przyjęty. Po jednym
  egzemplarzu uchwały przesyła się niezwłocznie każdej radzie gminy
  położonej na obszarze powiatu oraz wojewodzie i wojewódzkiemu komisarzowi
  wyborczemu.
                                     
                                 Art. 137.
1. Na ustalenia rady powiatu w sprawach okręgów wyborczych zainteresowanej
  radzie gminy, a także wyborcom w liczbie co najmniej 15, przysługuje
  prawo wniesienia skargi do wojewódzkiego komisarza wyborczego w terminie
  5 dni od daty ich otrzymania. Wojewódzki komisarz wyborczy rozpoznaje
  sprawę w terminie 5 dni i wydaje orzeczenie, doręczając je niezwłocznie
  wnoszącym skargę oraz radzie powiatu.
2. Od orzeczenia wojewódzkiego komisarza wyborczego przysługuje odwołanie
  do Państwowej Komisji Wyborczej w terminie 5 dni od daty jego doręczenia.
  Na orzeczenie Państwowej Komisji Wyborczej nie przysługuje środek
  zaskarżenia.
                                     
                                 Art. 138.
1. Zmiany w podziale na okręgi wyborcze mogą być dokonywane najpóźniej na
  3 miesiące przed upływem kadencji rad, jeżeli konieczność taka wynika ze
  zmiany w podziale terytorialnym państwa lub zmiany liczby mieszkańców
  danej gminy lub powiatu.
2. Do zmian w podziale na okręgi wyborcze przepisy art.135-137 stosuje się
  odpowiednio.
                                     
                                 Art. 139.
Informację o okręgach wyborczych, ich numerach i granicach, liczbie radnych
wybieranych w okręgu wyborczym oraz wyznaczonej siedzibie powiatowej
komisji wyborczej podaje do publicznej wiadomości starosta, w formie
obwieszczenia, najpóźniej w 50 dniu przed dniem wyborów.
   
                                Rozdział 23
                     Zgłaszanie kandydatów na radnych
                                     
                                 Art. 140.
1. Do zgłaszania i rejestrowania list kandydatów na radnych stosuje się
  odpowiednio przepisy dotyczące zgłaszania i rejestrowania list kandydatów
  do rad gmin.
2. Każda zgłoszona kandydatura powinna być poparta podpisami co najmniej
  200 wyborców.
                                     
                                Art.  141.
1. Wojewódzki komisarz wyborczy przyznaje najpóźniej na 23 dni przed dniem
  wyborów jednolity numer dla list kandydatów komitetu, o którym mowa w
  art. 166 ust. 1, jeżeli zarejestrował listę we wszystkich okręgach
  wyborczych do więcej niż połowy rad powiatów na terenie województwa i
  zawiadamia o tym niezwłocznie powiatowe komisje wyborcze.
2. Pozostałym listom numery przyznaje powiatowa komisja wyborcza stosując
  odpowiednio przepisy art. 109 ust. 3 i 4.
3. Powiatowa komisja wyborcza powiadamia niezwłocznie pełnomocników o
  przyznanych numerach list kandydatów.
                                 Art. 142.
Powiatowa komisja wyborcza zarządza wydrukowanie obwieszczenia o
zarejestrowanych listach kandydatów. Przepisy art. 109 ust. 5 i 6 stosuje
się odpowiednio.
 
                                 Art. 143.
W razie skreślenia nazwiska kandydata wskutek jego śmierci powodującego
sytuację, o której mowa w art. 110 ust. 2, powiatowa komisja wyborcza
informuje pełnomocnika komitetu wyborczego o możliwości zgłoszenia nowego
kandydata najpóźniej w 10 dniu przed dniem wyborów. Przepisy art. 110 ust.
3 i 4 stosuje się odpowiednio.
 
                                 Art. 144.
1. W razie zarządzenia wyborów do rad powiatów na ten sam dzień, na który
  zarządzono wybory do rad gmin, komitety wyborcze zgłaszające listy
  kandydatów w wyborach do rad powiatów mogą zgłaszać również listy
  kandydatów na radnych do rad gmin. Przepisy art. 96 ust. 1 stosuje się
  odpowiednio.
2. Każdy komitet wyborczy może zgłosić do danego okręgu tylko jedną listę
  kandydatów.
                                     
                                Rozdział 24
                            Karty do głosowania
                                     
                                 Art. 145.
1. Powiatowa komisja wyborcza zarządza wydrukowanie, odrębnie dla każdego
  okręgu wyborczego, kart do głosowania i zapewnia ich przekazanie
  obwodowym komisjom wyborczym w trybie określonym przez wojewódzkiego
  komisarza wyborczego.
2. Na karcie do głosowania drukuje się odcisk pieczęci powiatowej komisji
  wyborczej.
                                     
                                 Art. 146.
W razie skreślenia nazwiska kandydata lub unieważnienia listy kandydatów po
wydrukowaniu kart do głosowania stosuje się odpowiednio przepisy art. 113
ust. 2 i 3.
                                     
                                Rozdział 25
                Sposób głosowania i warunki ważności głosu
                                     
                                 Art. 147.
1. W wyborach do rad powiatów wyborca głosuje tylko na określoną listę
  kandydatów, stawiając znak "x" w kratce z lewej strony obok nazwiska
  jednego z kandydatów z tej listy, przez co wskazuje jego pierwszeństwo do
  uzyskania mandatu.
2. Za nieważny uznaje się głos, jeżeli na karcie do głosowania postawiono
  znak "x" w kratce z lewej strony obok nazwisk dwóch lub większej liczby
  kandydatów z różnych list lub nie postawiono tego znaku w kratce z lewej
  strony obok nazwiska żadnego kandydata z którejkolwiek z list, z
  zastrzeżeniem ust. 3.
3. Jeżeli znak "x" postawiono w kratce z lewej strony wyłącznie przy
  nazwisku kandydata z jednej tylko listy w sytuacji określonej w art. 113
  ust. 2, głos uznaje się za ważny i oddany na tę listę.
4. Jeżeli znak "x" postawiono w kratce z lewej strony obok nazwisk dwóch
  lub większej liczby kandydatów, ale z tej samej listy, głos uznaje się za
  ważny i oddany na wskazaną listę z przyznaniem pierwszeństwa do uzyskania
  mandatu temu kandydatowi, przy którego nazwisku znak "x" jest umieszczony
  w pierwszej kolejności.
                                     
                                 Art. 148.
Dopisanie na karcie do głosowania dodatkowych nazwisk lub nazw albo
poczynienie innych dopisków nie wpływa na ważność oddanego na niej głosu.
 
                                Rozdział 26
                         Ustalanie wyników wyborów
                                     
                                 Art. 149.
1. Na podstawie protokołów otrzymanych od obwodowych komisji wyborczych
  powiatowa komisja wyborcza ustala wyniki głosowania i wyniki wyborów do
  rady powiatu odrębnie dla każdego okręgu wyborczego.
2. Przy ustalaniu wyników mogą być obecni pełnomocnicy.
                                     
                                 Art. 150.
1. Komisja wyborcza sporządza zestawienie wyników głosowania w okręgu
  wyborczym, na urzędowym formularzu, w trzech egzemplarzach.
2. W zestawieniu wymienia się odpowiednio liczby:
   1) osób uprawnionych do głosowania,
   2) wyborców, którym wydano karty do głosowania,
   3) oddanych kart do głosowania,
   4) kart nieważnych,
   5) kart ważnych,
   6) głosów nieważnych, z podaniem przyczyny ich nieważności,
   7) głosów ważnie oddanych na każdą z list kandydatów, z uwzględnieniem
  art. 147 ust. 3,
   8) głosów ważnie oddanych na poszczególnych kandydatów z każdej z list.
3. Na podstawie zestawienia, o którym mowa w ust. 1, komisja wyborcza
  ustala wyniki wyborów radnych w okręgach wyborczych.
                                     
                                 Art. 151.
1. W wyborach do rady powiatu komisja wyborcza, na podstawie zestawienia,
  o którym mowa w art. 150 ust. 2, dokonuje podziału mandatów w każdym
  okręgu wyborczym pomiędzy listy kandydatów, o których mowa w art. 134
  ust. 2, w sposób następujący:
   1) liczbę głosów ważnie oddanych na każdą z list w okręgu wyborczym
     dzieli się kolejno przez 1; 2; 3; 4; 5 i dalej, aż do chwili, gdy z
     otrzymanych w ten sposób ilorazów da się uszeregować tyle kolejno
     największych liczb, ile wynosi liczba mandatów do rozdzielenia między
     listy,
   2) każdej liście przyznaje się tyle mandatów, ile spośród ustalonego w
     powyższy sposób szeregu ilorazów przypada jej liczb kolejno
     największych.
2. Jeżeli kilka list uzyskało ilorazy równe ostatniej liczbie z liczb
  uszeregowanych w podany wyżej sposób, a list tych jest więcej niż
  mandatów do rozdzielenia, pierwszeństwo mają listy w kolejności ogólnej
  liczby oddanych na nie głosów. Gdyby na dwie lub więcej list oddano równą
  liczbę głosów, o pierwszeństwie rozstrzyga liczba obwodów głosowania, w
  których na daną listę oddano większą liczbę głosów.
3. Mandaty przypadające danej liście kandydatów uzyskują kandydaci w
  kolejności wynikającej z otrzymanej liczby głosów.
4. Jeżeli równą liczbę głosów uprawniającą do uzyskania mandatu otrzymało
  dwóch lub więcej kandydatów z danej listy, o wyborze rozstrzyga kolejność
  umieszczenia nazwisk kandydatów na liście. W przypadku, gdy kolejność na
  liście była ustalona zgodnie z porządkiem alfabetycznym o uzyskaniu
  mandatu rozstrzyga losowanie przeprowadzone przez przewodniczącego
  komisji w obecności członków komisji i pełnomocników. Tryb
  przeprowadzenia losowania określa Państwowa Komisja Wyborcza.
                                     
                                 Art. 152.
1. Po ustaleniu wyników wyborów we wszystkich okręgach wyborczych, zgodnie
  z zasadami określonymi w art. 151, komisja wyborcza sporządza w trzech
  egzemplarzach protokół z wyborów do rady powiatu.
2. W protokole podaje się, według okręgów wyborczych, liczbę radnych
  wybieranych w okręgu, liczby z zestawienia wyników głosowania, o którym
  mowa w art. 150 ust. 2 oraz nazwiska i imiona wybranych radnych z
  podaniem oznaczenia listy, z której zostali wybrani; w protokole podaje
  się również ewentualną liczbę nieobsadzonych mandatów.
3. W protokole podaje się również przebieg losowania, o którym mowa w art.
  151 ust. 4.
4. Do protokołu załącza się zestawienia wyników głosowania w okręgach
  wyborczych.
5. Protokół podpisują i każdą ze stron parafują wszystkie osoby wchodzące
  w skład komisji wyborczej obecne przy jego sporządzaniu. Protokół
  opatruje się pieczęcią komisji.
6. Pełnomocnikom i członkom komisji przysługuje prawo wniesienia do
  protokołu uwag z wymienieniem konkretnych zarzutów. Przepis art. 54 ust.
  6 stosuje się odpowiednio.
                                     
                                 Art. 153.
Powiatowa komisja wyborcza niezwłocznie podaje do publicznej wiadomości
wyniki głosowania i wyniki wyborów w okręgach wyborczych poprzez
wywieszenie w swojej siedzibie jednego z egzemplarzy protokołu z wyborów do
rady powiatu.
 
                                 Art. 154.
1. Przewodniczący komisji wyborczej przekazuje niezwłocznie wojewódzkiemu
  komisarzowi wyborczemu lub jego zastępcy, w zapieczętowanym pakiecie,
  jeden egzemplarz protokołu z wyborów wraz z protokołami głosowania w
  obwodach głosowania, w trybie określonym przez Państwową Komisję
  Wyborczą.
2. Państwowa Komisja Wyborcza może określić zasady i tryb wcześniejszego
  przekazywania danych z protokołu z wyborów za pośrednictwem sieci
  telekomunikacyjnej użytku publicznego lub elektronicznego przesyłania
  danych.
3. Pozostałe dokumenty z wyborów oraz pieczęć przewodniczący komisji
  wyborczej przekazuje w depozyt staroście w sposób ustalony przez
  Państwową Komisję Wyborczą.
                                     
                                 Art. 155.
1. Po otrzymaniu protokołów od powiatowej komisji wyborczej wojewódzki
  komisarz wyborczy lub jego zastępca dokonuje sprawdzenia prawidłowości
  ustalenia wyników głosowania i wyników wyborów w okręgach wyborczych.
2. W razie stwierdzenia nieprawidłowości w ustaleniu wyników, wojewódzki
  komisarz wyborczy lub jego zastępca zarządza ponowne ustalenie tych
  wyników i zawiadamia o tym niezwłocznie Państwową Komisję Wyborczą.
  Przepisy art. 149-154 stosuje się odpowiednio.
                                     
                                 Art. 156.
Powiatowa komisja wyborcza wydaje radnym zaświadczenia o wyborze.
 
                                 Dział IV
            Wybory do sejmików województw. Przepisy szczególne
                                     
                                Rozdział 27
                               Zasady ogólne
                                     
                                 Art. 157.
Wybory do sejmików województw odbywają się przy odpowiednim zastosowaniu
przepisów działu II, jeżeli przepisy niniejszego działu nie stanowią
inaczej.
 
                                 Art. 158.
 Wybory  do  sejmików województw, pod nadzorem Państwowej Komisji Wyborczej
    i wojewódzkich komisarzy wyborczych, przeprowadzają:
   1) wojewódzkie komisje wyborcze,
   2) powiatowe komisje wyborcze,
   3) obwodowe komisje wyborcze.
        
                                 Art. 159.
1. W razie zarządzenia wyborów do sejmików województw na ten sam dzień, na
  który zarządzono wybory do rad powiatów:
   1) głosowanie przeprowadzają obwodowe komisje wyborcze powołane dla
     wyborów do rad powiatów, na podstawie tych samych spisów wyborców,
   2) powiatowe komisje wyborcze powołane dla wyborów do rad powiatów
     sporządzają protokoły zbiorczych wyników głosowania w powiecie dla
     wyborów do sejmiku województwa.
2. W przypadku, o którym mowa w ust. 1, sporządzane są odrębne protokoły
  głosowania w obwodzie dla wyborów do sejmików województw i dla wyborów do
  rad powiatów.
3. Miejskie komisje wyborcze w miastach na prawach powiatu sporządzają
  protokoły zbiorczych wyników głosowania w mieście dla wyborów do sejmiku
  województwa.
4. Przepisy ust. 1 i 2 stosuje się odpowiednio w razie zarządzenia na ten
  sam dzień wyborów do sejmików województw, rad powiatów i rad gmin.
                                     
                                Rozdział 28
                      Liczba radnych. System wyborczy
                                     
                                 Art. 160.
W skład sejmiku województwa wchodzą radni w liczbie czterdziestu pięciu w
województwach liczących do 2000000 mieszkańców oraz po pięciu radnych na
każde kolejne rozpoczęte 500000 mieszkańców.
                                     
                                 Art. 161.
1. Radni wybierani są w okręgach wyborczych bezpośrednio spośród
  zgłoszonych kandydatów.
2. Na jednego kandydata wyborca może oddać tylko jeden głos.
                                 Art. 162.
1. O wyborze radnego województwa rozstrzyga liczba ważnie oddanych głosów
  na poszczególne listy kandydatów. Podziału mandatów w okręgu wyborczym
  pomiędzy listy kandydatów dokonuje się proporcjonalnie do łącznej liczby
  głosów oddanych na kandydatów danej listy.
2. W podziale mandatów, o którym mowa w ust. 1, uczestniczą listy
  kandydatów tych komitetów wyborczych, na których listy oddano w skali
  województwa co najmniej 5% ważnie oddanych głosów.
                                Rozdział 29
                              Okręgi wyborcze
                                     
                                 Art. 163.
1. W celu przeprowadzenia wyborów obszar województwa dzieli się na okręgi
  wyborcze.
2. Okręgiem wyborczym jest jeden powiat lub jego część.
3. Łączenie powiatów w celu utworzenia okręgu wyborczego jest dopuszczalne
  jedynie wtedy, gdy liczba radnych wybieranych w danym powiecie do sejmiku
  województwa byłaby mniejsza niż 5 radnych.
4. Przepisy art. 135 ust. 5 stosuje się odpowiednio.
                                     
                                 Art. 164.
1. Podział na okręgi wyborcze, ich numery, granice oraz liczbę radnych
  wybieranych w okręgu wyborczym ustala, na wniosek marszałka, sejmik
  województwa według jednolitej normy przedstawicielstwa obliczonej przez
  podzielenie liczby mieszkańców województwa przez liczbę radnych
  wybieranych do danej rady, z uwzględnieniem art. 163 i następujących
  zasad:
   1) w okręgu wyborczym wybiera się od 5 do 15 radnych,
   2) w żadnym z powiatów stanowiących jeden okręg wyborczy nie mogą być
     wybierani radni w liczbie równej lub większej niż 35 ogólnej liczby
     danej rady.
2.  Przepisy art. 136 ust. 1 pkt 1 i 2, ust. 2 oraz art. 137-139 stosuje
  się odpowiednio.
                                Rozdział 30
                     Zgłaszanie kandydatów na radnych
                                     
                                 Art. 165.
1. Do zgłaszania i rejestrowania list kandydatów na radnych stosuje się
  odpowiednio przepisy dotyczące zgłaszania i rejestrowania list kandydatów
  do rad gmin w gminach liczących powyżej 20000 mieszkańców.
2. Każda zgłaszana lista kandydatów powinna być poparta podpisami co
  najmniej 300 wyborców.
3. Listy kandydatów, odrębnie dla każdego okręgu wyborczego, zgłasza się
  do wojewódzkiej komisji wyborczej.
                                     
                                 Art. 166.
1. Państwowa Komisja Wyborcza na podstawie rejestracji list kandydatów w
  wyborach do sejmików województw przyznaje w drodze losowania, najpóźniej
  na 25 dni przed wyborami, jednolity numer dla list komitetów wyborczych,
  o których mowa w art. 78. O terminie losowania zawiadamia się
  pełnomocników komitetów wyborczych.
2. Państwowa Komisja Wyborcza zawiadamia niezwłocznie wojewódzkie komisje
  wyborcze oraz pełnomocników o wylosowanych numerach list.
3. Pozostałe numery list przyznaje wojewódzka komisja wyborcza stosując
  odpowiednio przepisy art. 109 ust. 3 i 4.
                                 Art. 167.
Wojewódzka komisja wyborcza zarządza wydrukowanie obwieszczenia o
zarejestrowanych listach kandydatów. Przepisy art. 109 ust. 5 i 6 stosuje
się odpowiednio.
 
                                 Art. 168.
W razie skreślenia nazwiska kandydata wskutek jego śmierci powodującego
sytuację, o której mowa w art. 110 ust. 2, wojewódzka komisja wyborcza
informuje pełnomocnika komitetu wyborczego o możliwości zgłoszenia nowego
kandydata najpóźniej w 10 dniu przed dniem wyborów. Przepisy art. 110 ust.
3 i 4 stosuje się odpowiednio.
 
                                 Art. 169.
1. W razie zarządzenia wyborów do sejmików województw na ten sam dzień, na
  który zarządzono wybory do rad powiatów, komitety wyborcze zgłaszające
  kandydatów w wyborach do sejmiku województwa mogą zgłaszać również
  kandydatów na radnych do rad powiatów. Przepisy art. 96 ust. 1 stosuje
  się odpowiednio.
2. Każdy komitet wyborczy może zgłosić w wyborach do danej rady w okręgu
  wyborczym tylko jedną listę kandydatów.
                                     
                                 Art. 170.
W  razie zarządzenia wyborów do sejmików województw na ten sam dzień  ,  na
który  zarządzono  wybory  do rad powiatów i rad gmin,  przepisy  art.  169
stosuje się odpowiednio.
                                     
                                Rozdział 31
                            Karty do głosowania
                                     
                                 Art. 171.
1. Wojewódzka komisja wyborcza zarządza wydrukowanie, odrębnie dla każdego
  okręgu wyborczego, kart do głosowania i zapewnia ich przekazanie
  obwodowym komisjom wyborczym.
2. Na karcie do głosowania drukuje się odcisk pieczęci wojewódzkiej
  komisji wyborczej.
                                     
                                 Art. 172.
W razie skreślenia nazwiska kandydata z listy lub unieważnienia listy
kandydatów po wydrukowaniu kart do głosowania stosuje się odpowiednio
przepisy art. 113 ust. 2 i 3.
 
                                Rozdział 32
                Sposób głosowania i warunki ważności głosu
                                     
                                 Art. 173.
1. Wyborca głosuje tylko na określoną listę kandydatów, stawiając znak "x"
  w kratce z lewej strony obok nazwiska jednego z kandydatów z tej listy,
  przez co wskazuje jego pierwszeństwo do uzyskania mandatu.
2. Jeżeli znak "x" postawiono w kratce z lewej strony wyłącznie przy
  nazwisku kandydata z jednej tylko listy w sytuacji określonej w art. 113
  ust. 2, głos uznaje się za ważny i oddany na tę listę.
3. Jeżeli znak "x" postawiono w kratce z lewej strony obok nazwisk dwóch
  lub więcej kandydatów, ale z tej samej listy, głos uznaje się za ważny i
  oddany na wskazaną listę z przyznaniem pierwszeństwa do uzyskania mandatu
  temu kandydatowi, przy którego nazwisku znak "x" jest umieszczony w
  pierwszej kolejności.
                                     
                                 Art. 174.
Za nieważny uznaje się głos, jeżeli na karcie do głosowania postawiono znak
"x" w kratce z lewej strony obok nazwisk dwóch lub więcej kandydatów z
różnych list lub nie postawiono tego znaku w kratce z lewej strony obok
nazwiska żadnego kandydata z którejkolwiek z list.
                                     
                                 Art. 175.
Dopisanie na karcie do głosowania dodatkowych nazwisk lub nazw albo
poczynienie innych dopisków nie wpływa na ważność oddanego na niej głosu.
                                     
                                Rozdział 33
                         Ustalanie wyników wyborów
                                     
                                 Art. 176.
1. Powiatowa komisja wyborcza, na podstawie otrzymanych od obwodowych
  komisji wyborczych protokołów głosowania w obwodach w wyborach do
  sejmików województw, ustala wyniki głosowania na poszczególne listy
  kandydatów i sporządza, w trzech egzemplarzach, protokół wyników
  głosowania na obszarze powiatu (okręgu wyborczego).
2. W przypadku utworzenia okręgu wyborczego obejmującego więcej niż jeden
  powiat, zadania powiatowej komisji wyborczej, określone w ust. 1,
  wykonuje powiatowa komisja wyborcza wskazana przez wojewódzkiego
  komisarza wyborczego.
3. W protokole wymienia się liczby:
   1) osób uprawnionych do głosowania,
   2) wyborców, którym wydano karty do głosowania,
   3) oddanych kart do głosowania,
   4) kart nieważnych,
   5) kart ważnych,
   6) głosów nieważnych, z podaniem przyczyny ich nieważności,
   7) głosów ważnie oddanych na każdą z list kandydatów, z uwzględnieniem
  art. 173 ust. 2,
   8) głosów ważnie oddanych na poszczególnych kandydatów z każdej z list.
4. Przy ustalaniu wyników mogą być obecni pełnomocnicy.
5. Przepisy art. 124 ust. 5 i 6, art. 125 i 126 stosuje się odpowiednio.
                                     
                                 Art. 177.
Po otrzymaniu protokołów, o których mowa w art. 176, wojewódzka komisja
wyborcza dokonuje sprawdzenia prawidłowości ustalenia wyników głosowania na
obszarze powiatu (okręgu wyborczego). Przepis art. 127 ust. 2 stosuje się
odpowiednio.
                                     
                                 Art. 178.
1. Na podstawie protokołów wyników głosowania na obszarze powiatu (okręgu
  wyborczego) wojewódzka komisja wyborcza sporządza zestawienie wyników
  głosowania w okręgu wyborczym na poszczególne listy kandydatów, na
  urzędowym formularzu, w trzech egzemplarzach.
2. W zestawieniu wymienia się liczby:
   1) osób uprawnionych do głosowania,
   2) wyborców, którym wydano karty do głosowania,
   3) oddanych kart do głosowania,
   4) kart nieważnych,
   5) kart ważnych,
   6) głosów nieważnych, z podaniem przyczyny ich nieważności,
   7) głosów ważnie oddanych na każdą z list kandydatów, z uwzględnieniem
  art. 173 ust. 2,
   8) głosów ważnie oddanych na poszczególnych kandydatów z każdej z list.
3. Na podstawie zestawień, o których mowa w ust. 2, wojewódzka komisja
  wyborcza dokonuje podziału mandatów w każdym okręgu wyborczym pomiędzy
  listy kandydatów, o których mowa w art. 162 ust. 2, w sposób następujący:
   1) liczbę głosów ważnie oddanych na każdą z list w okręgu wyborczym
     dzieli się kolejno przez 1; 2; 3; 4; 5 i dalej aż do chwili, gdy z
     otrzymanych w ten sposób ilorazów da się uszeregować tyle kolejno
     największych liczb, ile wynosi liczba mandatów do rozdzielenia między
     listy,
   2) każdej liście przyznaje się tyle mandatów, ile spośród ustalonego w
     powyższy sposób szeregu ilorazów przypada jej liczb kolejno
     największych.
4. Jeżeli kilka list uzyskało ilorazy równe ostatniej liczbie z liczb
  uszeregowanych w podany wyżej sposób, a list tych jest więcej niż
  mandatów do rozdzielenia, pierwszeństwo mają listy w kolejności ogólnej
  liczby oddanych na nie głosów. Gdyby na dwie lub więcej list oddano równą
  liczbę głosów, o pierwszeństwie rozstrzyga liczba obwodów głosowania, w
  których na dana listę oddano większą liczbę głosów.
5. Mandaty przypadające danej liście kandydatów uzyskują kandydaci w
  kolejności wynikającej z otrzymanej liczby głosów.
6. Jeżeli równą liczbę głosów uprawniającą do uzyskania mandatu otrzymało
  dwóch lub więcej kandydatów z danej listy, o wyborze rozstrzyga kolejność
  umieszczenia nazwisk kandydatów na liście. W przypadku, gdy kolejność na
  liście była ustalona zgodnie z porządkiem alfabetycznym o uzyskaniu
  mandatu rozstrzyga losowanie przeprowadzone przez wojewódzką komisję
  wyborczą w obecności pełnomocników.
                                     
                                 Art. 179.
1. Po ustaleniu wyników wyborów we wszystkich okręgach wyborczych, zgodnie
  z zasadami określonymi w art. 178, wojewódzka komisja wyborcza sporządza
  w trzech egzemplarzach protokół z wyborów do sejmiku województwa.
2. W protokole podaje się, według okręgów wyborczych, liczbę radnych
  wybieranych w okręgu, liczby z zestawienia wyników głosowania, o którym
  mowa w  art. 178 ust. 2 oraz nazwiska i imiona wybranych radnych z
  podaniem oznaczenia listy, z której zostali wybrani; w protokole podaje
  się również ewentualną liczbę nieobsadzonych mandatów.
3. W protokole podaje się również przebieg losowania, o którym mowa w art.
  178 ust. 6.
4. Do protokołu załącza się zestawienia wyników głosowania w okręgach
  wyborczych.
5. Protokół podpisują  i każdą ze stron parafują wszystkie osoby wchodzące
  w skład komisji wyborczej obecne przy jego sporządzaniu. Protokół
  opatruje się pieczęcią komisji.
6. Pełnomocnikom i członkom komisji przysługuje prawo wniesienia do
  protokołu uwag z wymienieniem konkretnych zarzutów. Przepis art. 54 ust.
  6 stosuje się odpowiednio.
                                     
                                 Art. 180.
1. Wojewódzka komisja wyborcza niezwłocznie podaje do publicznej
  wiadomości wyniki głosowania i wyniki wyborów w okręgach wyborczych
  poprzez wywieszenie w swojej siedzibie w miejscu łatwo dostępnym dla
  wyborców jednego z egzemplarzy protokołu z wyborów do sejmiku
  województwa. Jeden z egzemplarzy protokołu przekazuje Państwowej Komisji
  Wyborczej w trybie przez nią określonym.
2. Przepisy art. 154 i 155 stosuje się odpowiednio.
 
                                 Art. 181.
Wojewódzka komisja wyborcza wydaje radnym zaświadczenia o wyborze.
 
                                  Dział V
                        Ogłaszanie wyników wyborów
                                     
                                Rozdział 34
            Ogłaszanie wyników wyborów na obszarze województwa
                                     
                                 Art. 182.
1. Wojewódzki komisarz wyborczy, na podstawie protokołów z wyborów
  sporządzonych przez właściwe organy wyborcze, podaje do publicznej
  wiadomości, w formie obwieszczenia, wyniki wyborów do rad na obszarze
  województwa.
2. W obwieszczeniu, o którym mowa w ust. 1, zamieszcza się zbiorczą
  informację o wynikach głosowania i wynikach wyborów do rad, do których
  wybory zostały przeprowadzone oraz - odrębnie dla każdej rady - dane
  zawarte w protokołach z wyborów. Państwowa Komisja Wyborcza może określić
  wzór obwieszczenia.
                                     
                                 Art. 183.
Obwieszczenie wojewódzkiego komisarza wyborczego podaje się do publicznej
wiadomości, przez rozplakatowanie odpowiedniego wyciągu z obwieszczenia, na
obszarze każdej gminy oraz ogłasza w wojewódzkim dzienniku urzędowym. Jeden
egzemplarz obwieszczenia przesyła się niezwłocznie do Państwowej Komisji
Wyborczej.
 
                                Rozdział 35
               Ogłaszanie wyników wyborów na obszarze kraju
                                     
                                 Art. 184.
1. Państwowa Komisja Wyborcza podaje do publicznej wiadomości, w formie
  obwieszczenia, zbiorcze wyniki wyborów do rad na obszarze kraju.
2. Obwieszczenie, o którym mowa w ust. 1, publikuje się w dzienniku o
  zasięgu ogólnokrajowym oraz ogłasza w Dzienniku Ustaw Rzeczypospolitej
  Polskiej.
 
                                 Art. 185.
Państwowa Komisja Wyborcza przedkłada Prezesowi Rady Ministrów informację o
przebiegu i wynikach wyborów. Informację tę przekazuje się również
Prezydentowi Rzeczypospolitej Polskiej, Marszałkowi Sejmu i Marszałkowi
Senatu.
 
                                 Art. 186.
Państwowa Komisja Wyborcza publikuje opracowanie statystyczne zawierające
szczegółowe informacje o wynikach głosowania i wynikach wyborów.
 
                                 Art. 187.
Minister właściwy do spraw szkolnictwa wyższego na wniosek Państwowej
Komisji Wyborczej, złożony po porozumieniu z Naczelnym Dyrektorem Archiwów
Państwowych, określa, w drodze rozporządzenia, sposób przekazywania,
przechowywania i udostępniania dokumentów z wyborów.
                                     
                                 Dział VI
    Wybory do organów stanowiących jednostek samorządu terytorialnego.
                            Przepisy szczególne
                                     
                                Rozdział 36
                    Obsadzenie mandatów bez głosowania
                                     
                                 Art. 188.
1. Jeżeli w okręgu wyborczym w wyborach do rady w gminie liczącej do 20000
  mieszkańców został zarejestrowany tylko jeden kandydat, głosowania nie
  przeprowadza się, a za wybranego uważa się zarejestrowanego kandydata.
2. Jeżeli w okręgu wyborczym w wyborach do rady w gminie liczącej powyżej
  20000 mieszkańców lub w wyborach do rad powiatów zarejestrowana liczba
  kandydatów jest równa liczbie radnych wybieranych w danym okręgu
  wyborczym lub od niej mniejsza, głosowania nie przeprowadza się a za
  wybranych na radnych terytorialna komisja wyborcza uznaje
  zarejestrowanych kandydatów, a odpowiednio pozostałe mandaty pozostają
  nieobsadzone.
3. Przepis ust. 2 stosuje się odpowiednio w przypadku zarejestrowania w
  okręgu wyborczym dla wyboru rady w gminie liczącej powyżej 20000
  mieszkańców, bądź w okręgu dla wyboru rady w powiecie tylko jednej listy
  kandydatów.
                                 Art. 189.
1. W przypadku, o którym mowa w art. 188, właściwa terytorialna komisja
  wyborcza niezwłocznie zawiadamia wyborców danego okręgu wyborczego o
  przyczynach obsadzenia mandatów bez głosowania, w formie obwieszczenia,
  którego druk i rozplakatowanie zapewnia odpowiednio marszałek
  województwa, starosta i wójt (burmistrz, prezydent miasta). Jeden
  egzemplarz obwieszczenia przekazuje się niezwłocznie wojewódzkiemu
  komisarzowi wyborczemu.
2. Komisja wyborcza sporządza odpowiedni protokół z obsadzenia mandatu
  radnego bez głosowania w okręgu wyborczym. Przepisy art. 123-127 stosuje
  się odpowiednio.
                                     
                                Rozdział 37
                        Wygaśnięcie mandatu radnego
                                     
                                 Art. 190.
1. Wygaśnięcie mandatu radnego następuje wskutek:
   1) odmowy złożenia ślubowania,
   2) pisemnego zrzeczenia się mandatu,
   3) utraty prawa wybieralności lub braku tego prawa w dniu wyborów,
   4) prawomocnego wyroku sądu, orzeczonego za przestępstwo popełnione z
     winy umyślnej,
   5) śmierci.
2. Wygaśnięcie mandatu radnego w przypadkach określonych w ust. 1
  stwierdza rada w drodze uchwały, najpóźniej w 3 miesiące od wystąpienia
  przyczyny wygaśnięcia  mandatu.
3. W przypadkach określonych w ust. 1 pkt 1 i 3 przed podjęciem uchwały o
  wygaśnięciu mandatu należy umożliwić radnemu złożenie wyjaśnień.
4. Uchwałę rady o wygaśnięciu mandatu radnego doręcza się niezwłocznie
  zainteresowanemu i przesyła wojewodzie oraz wojewódzkiemu komisarzowi
  wyborczemu.
                                     
                                 Art. 191.
1. Od uchwały rady o wygaśnięciu mandatu radnego z przyczyn, o których
  mowa w art. 190 ust. 1 pkt 3, zainteresowanemu przysługuje odwołanie do
  właściwego sądu wojewódzkiego w terminie 7 dni od dnia jej doręczenia.
  Przepisy art. 60 i 61 stosuje się odpowiednio.
2. Wygaśnięcie mandatu radnego następuje z dniem wydania przez sąd
  orzeczenia oddalającego odwołanie.
                                     
                                Rozdział 38
                           Wybory uzupełniające
                                     
                                 Art. 192.
1. W przypadku nieobsadzenia mandatów lub wygaśnięcia mandatu radnego rady
  w gminie liczącej do 20000 mieszkańców wojewoda zarządza wybory
  uzupełniające.
2. Przepisy art. 25 stosuje się odpowiednio, z tym że w zarządzeniu
  wojewody o wyborach podaje się liczbę wybieranych radnych.
                                     
                                 Art. 193.
1. Wybory uzupełniające, o których mowa w art. 192 ust. 1, przeprowadza
  się na zasadach i w trybie przepisów niniejszej ustawy w ciągu 3 miesięcy
  od daty stwierdzenia przez radę wygaśnięcia mandatu.
2. Jeżeli w wyniku wyborów, o których mowa w ust. 1, mandat pozostaje
  nieobsadzony, wybory uzupełniające powtarza się między 6 a 9 miesiącem,
  licząc od daty tych wyborów.
3. Kadencja radnych wybranych w wyborach uzupełniających upływa z dniem
  upływu kadencji rad wybranych w wyborach zarządzonych na podstawie art.
  25.
4. Wyborów uzupełniających nie przeprowadza się, jeżeli ich data
  przypadałaby w okresie 6 miesięcy przed zakończeniem kadencji rad.
                                     
                                 Art. 194.
1. W przypadku wygaśnięcia mandatu radnego wybranego w okręgu wyborczym
  dla wyboru rady w gminie liczącej powyżej 20000 mieszkańców oraz w
  powiecie, właściwa rada, po stwierdzeniu wygaśnięcia mandatu radnego,
  podejmuje na następnej sesji uchwałę o wstąpieniu na jego miejsce
  kandydata z tej samej listy, który w wyborach uzyskał kolejno największą
  liczbę głosów, a nie utracił prawa wybieralności. Przy równej liczbie
  głosów decyduje kolejność umieszczenia nazwiska kandydata na liście.
2. Kandydat może zrzec się pierwszeństwa przy obsadzeniu mandatu na rzecz
  kandydata z tej samej listy, który uzyskał kolejno największą liczbę
  głosów. Oświadczenie to powinno być zgłoszone radzie na piśmie w ciągu
  trzech dni od daty doręczenia zawiadomienia o przysługującym mu mandacie.
3. Jeżeli wskutek wygaśnięcia mandatów, których obsadzenie w trybie ust. 1
  i 2 nie było możliwe, skład rady zmniejszył się więcej niż o 15,
  przeprowadza się wybory uzupełniające do danej rady, chyba że do
  zakończenia kadencji rady zostało mniej niż 6 miesięcy.
                                     
                                Rozdział 39
                           Wybory przedterminowe
                                     
                                 Art. 195.
W przypadkach określonych ustawami przeprowadza się wybory przedterminowe.
 
                                 Art. 196.
1. Wybory przedterminowe przeprowadza się na zasadach i w trybie przepisów
  niniejszej ustawy.
2. Kadencja radnych i rad wybranych w wyborach przedterminowych upływa z
  dniem zakończenia kadencji rad wybranych w wyborach zarządzonych na
  podstawie art. 25.
3. Wyborów przedterminowych nie przeprowadza się, jeżeli ich data
  przypadałaby w okresie 6 miesięcy przed zakończeniem kadencji rad.
                                     
                                Rozdział 40
                  Zmiany w podziale terytorialnym państwa
                                     
                                 Art. 197.
1. Zmiany w podziale terytorialnym państwa zachodzące w toku kadencji rad
  powodują następujące skutki:
   1) jeżeli z jednej jednostki samorządu terytorialnego tworzy się dwie
     jednostki lub więcej, dotychczasowa rada zostaje z mocy prawa
     rozwiązana,
   2) jeżeli z jednostki zostaje wyłączony obszar stanowiący okręg wyborczy
     dla wyboru danej rady i zostaje on włączony do sąsiedniej jednostki,
     radny  stale zamieszkały i wybrany w tym okręgu staje się radnym rady
     w jednostce powiększonej; mandat radnego nie spełniającego tych
     warunków wygasa z mocy prawa,
   3) jeżeli z jednostki zostaje wyłączony obszar stanowiący część okręgu
     wyborczego dla wyboru rady i zostaje on włączony do sąsiedniej
     jednostki, radny  stale zamieszkały na tym obszarze i wybrany w tym
     okręgu staje się radnym w jednostce powiększonej; mandat radnego nie
     spełniającego tych warunków wygasa z mocy prawa,
   4) jeżeli jednostka zostaje włączona do innej jednostki albo dwie
     jednostki lub więcej łączy się w nową jednostkę, rady tych jednostek
     zostają z mocy prawa rozwiązane.
2. Przepisy ust. 1 pkt 2 i 3 stosuje się odpowiednio w przypadku radnego
  stale zamieszkałego na obszarze okręgu wyborczego lub jego części
  włączanego do sąsiedniej jednostki, a wybranego w innym okręgu wyborczym
  włączanego także w całości lub w części do tej jednostki.
3. W przypadkach, o których mowa w ust. 1 pkt 1 i 4, przeprowadza się
  wybory nowych rad w trybie i na zasadach określonych niniejszą ustawą.
4. W wyniku zmian w składach rad, o których mowa w ust. 1 pkt 2 i 3 oraz
  ust. 2, dopuszcza się na czas danej kadencji, z zastrzeżeniem ust. 5,
  odstępstwa od
  ustawowej liczby radnych ustalonej dla danej rady, stosownie do przepisów
  ustaw. Zmiany w składach rad ogłasza, w formie obwieszczenia, wojewódzki
  komisarz wyborczy w wojewódzkim dzienniku urzędowym.
5. Jeżeli w wyniku zmian, o których mowa w ust. 4, skład rady zmniejszył
  się poniżej  35 ustawowej liczby radnych, rada jednostki zostaje z mocy
  prawa rozwiązana. Przepis ust. 3 stosuje się odpowiednio.
6. Wojewódzki komisarz wyborczy podaje do publicznej wiadomości oraz
  ogłasza w wojewódzkim dzienniku urzędowym, w formie obwieszczenia,
  informację o rozwiązaniu z mocy prawa rady jednostki z przyczyn, o
  których mowa w ust. 1 pkt 1 i 4 oraz w ust. 5.
7. Wygaśnięcie mandatu radnego z przyczyn, o których mowa w ust.1 pkt 2 i
  3 oraz w ust. 2, następuje w dniu wejścia w życie zmiany w podziale
  terytorialnym. Wygaśnięcie mandatu stwierdza właściwa rada, w drodze
  uchwały, podjętej w ciągu 3 miesięcy od ich wystąpienia. Przepis ust. 6
  stosuje się odpowiednio.
8. Wyborów uzupełniających i wyborów nowych rad nie przeprowadza się,
  jeżeli ich data przypadałaby w okresie 6 miesięcy przed zakończeniem
  kadencji rad.
 
                                 Art. 198.
Kadencja rad i radnych wybranych w wyborach, o których mowa w art. 197,
upływa z dniem upływu kadencji rad wybranych w wyborach zarządzonych na
podstawie art. 25.
 
                                 Dział VII
                              Przepisy karne
                                     
                                 Art. 199.
Kto narusza zakazy określone w art. 48 ust. 1, art. 65, art. 67 albo 69 lub
umieszcza plakaty i hasła wyborcze bądź ustawia urządzenia ogłoszeniowe z
naruszeniem zasad określonych w art. 71 - podlega karze grzywny.
 
                                 Art. 200.
Kto narusza zakaz określony w art. 68 - podlega grzywnie od 5000 złotych do
50000 złotych.
                                     
                                 Art. 201.
1. Kto dopuszcza do niewykonania obowiązku, o którym mowa w art. 74,
  podlega karze grzywny.
2. Kto dopuszcza do niewykonania obowiązku sporządzenia i złożenia
  sprawozdania finansowego, o którym mowa w art. 84 ust. 2, albo do podania
  w nim nieprawdziwych danych - podlega karze grzywny.
 
                                 Art. 202.
1. Kto dopuszcza do niewykonania obowiązku przekazania nadwyżki środków
  finansowych, o której mowa w art. 84 ust. 3, instytucji charytatywnej podlega
grzywnie albo karze pozbawienia wolności do lat 2 albo obu tym
  karom łącznie.
2. Jeżeli sprawca działa nieumyślnie - podlega grzywnie.
 
                                 Art. 203
Do postępowania w sprawach, o których mowa w art. 199 i 201, stosuje się
przepisy o postępowaniu w sprawach o wykroczenia.
 
                                Dział VIII
            Przepisy szczególne, przepisy przejściowe i końcowe
                                     
                                 Art. 204.
Wszelkie pisma oraz postępowanie sądowe i administracyjne w sprawach
wyborczych są wolne od opłat.
 
                                 Art. 205.
1. Ilekroć w ustawie jest mowa o upływie terminu do wniesienia skargi lub
  odwołania do sądu albo organu wyborczego, należy przez to rozumieć dzień
  złożenia skargi lub odwołania w sądzie lub organowi wyborczemu.
2. Jeżeli koniec terminu do wykonania czynności określonej w ustawie
  przypada na dzień ustawowo wolny od pracy, termin upływa pierwszego
  roboczego dnia po tym dniu.
3. Jeżeli ustawa nie stanowi inaczej, czynności wyborcze określone
  kalendarzem wyborczym oraz czynności, o których mowa w ust. 1, dokonywane
  są w godzinach urzędowania sądów i organów wyborczych.
 
                                 Art. 206.
Do przeprowadzenia wyborów do organów stanowiących obligatoryjnych związków
komunalnych oraz do organów stanowiących jednostek samorządu terytorialnego
wchodzących w skład tych związków stosuje się przepisy niniejszej ustawy,
chyba że ustawa o utworzeniu związku komunalnego stanowi inaczej.
 
                                 Art. 207.
Państwowa Komisja Wyborcza powoła, w ciągu 14 dni od dnia ogłoszenia
niniejszej ustawy, wojewódzkich komisarzy wyborczych zgodnie z przepisami
ustawy.
 
                                 Art. 208.
1. Zarządzone przez Prezesa Rady Ministrów, na podstawie art. 9 ust. 2 i 3
  ustawy z dnia 8 marca 1990 r. - Ordynacja wyborcza do rad gmin (Dz.U. z
  1996 r. Nr 84, poz. 387 i z 1998 r. Nr 50, poz. 311) w związku z art. 32
  ustawy z dnia 25 marca 1994 r. o ustroju miasta stołecznego Warszawy
  (Dz.U. Nr 48, poz. 195 i Nr 86, poz. 396 oraz z 1995 r. Nr 124, poz.
  601), wybory do rad gmin i do Rady miasta stołecznego Warszawy
  przeprowadza się, w wyznaczonym uprzednio terminie 11 października 1998
  r., na podstawie przepisów niniejszej ustawy.
2. Prezes Rady Ministrów, w drodze rozporządzenia, dostosuje kalendarz
  wyborczy odnoszący się do ogłoszonych na dzień 11 października 1998 r.
  wyborów, o których mowa w ust. 1, do wymogów niniejszej ustawy.
                                 Art. 209.
W pierwszych wyborach do rad gmin przeprowadzanych na podstawie niniejszej
ustawy w terminie, o którym mowa w art. 208, zarząd gminy dokonuje podziału
gminy na okręgi wyborcze, ustala liczbę radnych wybieranych w każdym okręgu
oraz tworzy obwody głosowania.
                                 Art. 210.
1. Prezes Rady Ministrów wyznaczy, w drodze rozporządzenia, datę
  pierwszych wyborów do rad powiatów i sejmików województw oraz określi
  dni, w których upływają terminy wykonania czynności określonych w ustawie
  (wspólny kalendarz wyborczy, jeżeli wybory do rad powiatów i sejmików
  województw zostaną wyznaczone na ten sam dzień).
2. W razie zarządzenia pierwszych wyborów do rad powiatów i sejmików
  województw na podstawie niniejszej ustawy na ten sam dzień, na który
  zarządzono pierwsze wybory do rad gmin przeprowadzanych na podstawie
  niniejszej ustawy (art. 208), Prezes Rady Ministrów określi, w drodze
  rozporządzenia, dni w których upływają terminy wykonania czynności
  wyborczych określonych w ustawie (wspólny kalendarz wyborczy do wyborów
  do rad gmin, rad powiatów i sejmików województw).
                                 Art. 211.
1. W pierwszych wyborach do rad powiatów i sejmików województw
  przeprowadzanych na podstawie niniejszej ustawy:
   1) minister właściwy do spraw administracji publicznej, po zasięgnięciu
     opinii właściwego wojewody i sejmiku samorządowego oraz  Państwowej
     Komisji Wyborczej, dokonuje, w drodze rozporządzenia, podziału
     powiatów i województw na okręgi wyborcze oraz ustala liczbę radnych
     wybieranych w każdym okręgu wyborczym,
   2) obsługę administracyjną wojewódzkich komisji wyborczych i wykonanie
     zadań wyborczych na obszarze województwa zapewnia wojewoda właściwy
     dla siedziby sejmiku województwa we współdziałaniu z dyrektorem
     delegatury Krajowego Biura Wyborczego,
   3) obsługę administracyjną powiatowej komisji wyborczej i wykonanie
     zadań wyborczych na obszarze powiatu zapewnia burmistrz (prezydent
     miasta) właściwy dla siedziby powiatu,
   4) art. 135 ust. 5 i 6 nie stosuje się,
   5) art. 137 nie stosuje się,
   6) art. 136, art. 139 i art. 164 stosuje się odpowiednio.
2. Opinia sejmiku samorządowego, o której mowa w ust. 1 pkt 1, powinna być
  udzielona w terminie 7 dni od dnia zwrócenia się o nią przez ministra
  właściwego do spraw administracji. W przypadku niedotrzymania tego
  terminu minister wykonuje uprawnienia określone w ust. 1 pkt 1 bez
  uzyskania opinii sejmiku samorządowego.
3. Przy podziale województwa na okręgi wyborcze dla przeprowadzenia
  pierwszych wyborów do sejmików województw należy dążyć do tego, aby
  okręgi wyborcze obejmowały obszar możliwie jednorodny ze względu na układ
  osadniczy i przestrzenny.
                                 Art. 212.
Traci moc ustawa z dnia 8 marca 1990 r. - Ordynacja wyborcza do rad gmin
(Dz.U. z 1996 r. Nr 84, poz. 387 i z 1998 r. Nr 50, poz. 311).
                                 Art. 213.
Ustawa wchodzi w życie po upływie 14 dni od dnia ogłoszenia, z wyjątkiem
art. 207, który wchodzi w życie z dniem ogłoszenia.
                                     
