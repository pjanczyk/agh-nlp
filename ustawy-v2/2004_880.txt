



Dz.U. z 2004 r. Nr 92, poz. 880
                                                                                
                                                                                
                                        
                                        
                                        
                                   U S T A W A
                           z dnia 16 kwietnia 2004 r.
                                        
                               o ochronie przyrody
                                        
                                        
                                   Rozdział 1
                                 Przepisy ogólne
                                        
                                     Art. 1.
Ustawa określa cele, zasady i formy ochrony przyrody żywej i nieożywionej oraz
krajobrazu.
                                     Art. 2.
1. Ochrona przyrody, w rozumieniu ustawy, polega na zachowaniu, zrównoważonym
  użytkowaniu oraz odnawianiu zasobów, tworów i składników przyrody:
   1) dziko występujących roślin, zwierząt i grzybów;
   2)  roślin, zwierząt i grzybów objętych ochroną gatunkową;
   3)  zwierząt prowadzących wędrowny tryb życia;
   4)  siedlisk przyrodniczych;
   5) siedlisk zagrożonych wyginięciem, rzadkich i chronionych gatunków roślin,
     zwierząt i grzybów;
   6) tworów przyrody żywej i nieożywionej oraz kopalnych szczątków roślin i
     zwierząt;
   7)  krajobrazu;
   8)  zieleni w miastach i wsiach;
   9)  zadrzewień.
2. Celem ochrony przyrody jest:
   1) utrzymanie procesów ekologicznych i stabilności ekosystemów;
   2)  zachowanie różnorodności biologicznej;
   3) zachowanie dziedzictwa geologicznego i paleontologicznego;
   4)  zapewnienie ciągłości istnienia gatunków roślin, zwierząt i grzybów,
     wraz z ich siedliskami, przez ich utrzymywanie lub przywracanie do
     właściwego stanu ochrony;
   5) ochrona walorów krajobrazowych, zieleni w miastach i wsiach oraz
     zadrzewień;
   6) utrzymywanie lub przywracanie do właściwego stanu ochrony siedlisk
     przyrodniczych, a także pozostałych zasobów, tworów i składników przyrody;
   7) kształtowanie właściwych postaw człowieka wobec przyrody przez edukację,
     informowanie i promocję w dziedzinie ochrony przyrody.
   
                                     Art. 3.
Cele ochrony przyrody są realizowane przez:
   1) uwzględnianie wymagań ochrony przyrody w polityce ekologicznej państwa,
     programach ochrony środowiska przyjmowanych przez organy jednostek
     samorządu terytorialnego, koncepcji przestrzennego zagospodarowania kraju,
     strategiach rozwoju województw, planach zagospodarowania przestrzennego
     województw, strategiach rozwoju gmin, studiach uwarunkowań i kierunków
     zagospodarowania przestrzennego gmin, miejscowych planach zagospodarowania
     przestrzennego i planach zagospodarowania przestrzennego morskich wód
     wewnętrznych, morza terytorialnego i wyłącznej strefy ekonomicznej oraz w
     działalności gospodarczej i inwestycyjnej;
   2) obejmowanie zasobów, tworów i składników przyrody formami ochrony
     przyrody;
   3) opracowywanie i realizację ustaleń planów ochrony dla obszarów
     podlegających ochronie prawnej, programów ochrony gatunków, siedlisk i
     szlaków migracji gatunków chronionych;
   4) realizację krajowej strategii ochrony i zrównoważonego użytkowania
     różnorodności biologicznej wraz z programem działań;
   5) prowadzenie działalności edukacyjnej, informacyjnej i promocyjnej w
     dziedzinie ochrony przyrody;
   6) prowadzenie badań naukowych nad problemami związanymi z ochroną przyrody.
   
                                     Art. 4.
1. Obowiązkiem organów administracji publicznej, osób prawnych i innych
  jednostek organizacyjnych oraz osób fizycznych jest dbałość o przyrodę będącą
  dziedzictwem i bogactwem narodowym.
2. Organy administracji publicznej są obowiązane do zapewnienia warunków
  prawnych, organizacyjnych i finansowych dla ochrony przyrody.
3. Obowiązkiem organów administracji publicznej, instytucji naukowych i
  oświatowych, a także publicznych środków masowego przekazu jest prowadzenie
  działalności edukacyjnej, informacyjnej i promocyjnej w dziedzinie ochrony
  przyrody.
                                     Art. 5.
Użyte w ustawie określenia oznaczają:
   1) gatunek - zarówno gatunek w znaczeniu biologicznym, jak i każdą niższą od
     gatunku biologicznego jednostkę systematyczną, populację, a także
     mieszańce tego gatunku w pierwszym lub drugim pokoleniu, z wyjątkiem form,
     ras i odmian udomowionych, hodowlanych lub uprawnych;
   2) korytarz ekologiczny - obszar umożliwiający migrację roślin, zwierząt lub
     grzybów;
   3) obszar specjalnej ochrony ptaków - obszar wyznaczony, zgodnie z
     przepisami prawa Unii Europejskiej, do ochrony populacji dziko
     występujących ptaków jednego lub wielu gatunków, w którego granicach ptaki
     mają korzystne warunki bytowania w ciągu całego życia, w dowolnym jego
     okresie albo stadium rozwoju;
   4) ochrona częściowa - ochronę gatunków roślin, zwierząt i grzybów
     dopuszczającą możliwość redukcji liczebności populacji oraz pozyskiwania
     osobników tych gatunków lub ich części;
   5) ochrona czynna - stosowanie, w razie potrzeby, zabiegów ochronnych w celu
     przywrócenia naturalnego stanu ekosystemów i składników przyrody lub
     zachowania siedlisk przyrodniczych oraz siedlisk roślin, zwierząt lub
     grzybów;
   6) ochrona ex situ - ochronę gatunków roślin, zwierząt i grzybów poza
     miejscem ich naturalnego występowania oraz ochronę skał, skamieniałości i
     minerałów w miejscach ich przechowywania;
   7) ochrona in situ - ochronę gatunków roślin, zwierząt i grzybów, a także
     elementów przyrody nieożywionej, w miejscach ich naturalnego występowania;
   8) ochrona krajobrazowa - zachowanie cech charakterystycznych danego
     krajobrazu;
   9) ochrona ścisła - całkowite i trwałe zaniechanie bezpośredniej ingerencji
     człowieka w stan ekosystemów, tworów i składników przyrody oraz w przebieg
     procesów przyrodniczych na obszarach objętych ochroną, a w przypadku
     gatunków - całoroczną ochronę należących do nich osobników i stadiów ich
     rozwoju;
  10) ogród botaniczny - urządzony i zagospodarowany teren wraz z
     infrastrukturą techniczną i budynkami funkcjonalnie z nim związanymi,
     będący miejscem ochrony ex situ, uprawy roślin różnych stref klimatycznych
     i siedlisk, uprawy roślin określonego gatunku oraz prowadzenia badań
     naukowych i edukacji;
  11) ogród zoologiczny - urządzony i zagospodarowany teren wraz z
     infrastrukturą techniczną i budynkami funkcjonalnie z nim związanymi,
     gdzie zwierzęta gatunków dziko występujących są hodowane i utrzymywane w
     celu ochrony ex situ, prowadzenia badań naukowych i edukacji oraz w celu
     ich publicznej ekspozycji nie mniej niż 7 dni w roku;
  12) ostoja - miejsce o warunkach sprzyjających egzystencji roślin, zwierząt
     lub grzybów zagrożonych wyginięciem lub rzadkich gatunków;
  13) ośrodek rehabilitacji zwierząt - miejsce, w którym jest prowadzone
     leczenie i rehabilitacja zwierząt dziko występujących, wymagających
     okresowej opieki człowieka w celu przywrócenia ich do środowiska
     przyrodniczego;
  14) otulina - strefę ochronną graniczącą z formą ochrony przyrody
     i wyznaczoną indywidualnie dla formy ochrony przyrody w celu
     zabezpieczenia przed zagrożeniami zewnętrznymi wynikającymi z działalności
     człowieka;
  15) pozyskiwanie:
     a) zbiór roślin lub grzybów gatunków chronionych lub ich części ze
       stanowisk naturalnych do celów gospodarczych,
     b) chwytanie, łowienie lub zbieranie zwierząt gatunków chronionych lub ich
       części i produktów pochodnych do celów gospodarczych,
     c) eksploatację lub wydobywanie skamieniałości, w tym kopalnych szczątków
       roślin lub zwierząt;
  16) różnorodność biologiczna - zróżnicowanie żywych organizmów występujących
     w ekosystemach, w obrębie gatunku i między gatunkami, oraz zróżnicowanie
     ekosystemów;
  17) siedlisko przyrodnicze - obszar lądowy lub wodny, naturalny, półnaturalny
     lub antropogeniczny, wyodrębniony w oparciu o cechy geograficzne,
     abiotyczne i biotyczne;
  18) siedlisko roślin, siedlisko zwierząt lub siedlisko grzybów - obszar
     występowania roślin, zwierząt lub grzybów w ciągu całego życia lub
     dowolnym stadium ich rozwoju;
  19) specjalny obszar ochrony siedlisk - obszar wyznaczony, zgodnie z
     przepisami prawa Unii Europejskiej, w celu trwałej ochrony siedlisk
     przyrodniczych lub populacji zagrożonych wyginięciem gatunków roślin lub
     zwierząt lub w celu odtworzenia właściwego stanu ochrony siedlisk
     przyrodniczych lub właściwego stanu ochrony tych gatunków;
  20) środowisko przyrodnicze - krajobraz wraz z tworami przyrody nieożywionej
     oraz naturalnymi i przekształconymi siedliskami przyrodniczymi z
     występującymi na nich roślinami, zwierzętami i grzybami;
  21) tereny zieleni - tereny wraz z infrastrukturą techniczną i budynkami
     funkcjonalnie z nimi związanymi, pokryte roślinnością, znajdujące się w
     granicach wsi o zwartej zabudowie lub miast, pełniące funkcje estetyczne,
     rekreacyjne, zdrowotne lub osłonowe, a w szczególności parki, zieleńce,
     promenady, bulwary, ogrody botaniczne, zoologiczne, jordanowskie i
     zabytkowe oraz cmentarze, a także zieleń towarzyszącą ulicom, placom,
     zabytkowym fortyfikacjom, budynkom, składowiskom, lotniskom oraz obiektom
     kolejowym i przemysłowym;
  22) udostępnianie – umożliwianie fotografowania lub filmowania w celach
     zarobkowych oraz korzystania z zasobów, tworów i składników przyrody w
     celach naukowych, edukacyjnych, turystycznych, rekreacyjnych i sportowych;
  23) walory krajobrazowe - wartości ekologiczne, estetyczne lub kulturowe
     obszaru oraz związane z nim rzeźbę terenu, twory i składniki przyrody,
     ukształtowane przez siły przyrody lub działalność człowieka;
  24) właściwy stan ochrony gatunku - stan, w którym dane o dynamice
     liczebności populacji tego gatunku wskazują, że gatunek jest trwałym
     składnikiem właściwego dla niego siedliska, naturalny zasięg gatunku nie
     zmniejsza się ani nie ulegnie zmniejszeniu w dającej się przewidzieć
     przyszłości oraz odpowiednio duże siedlisko dla utrzymania się populacji
     tego gatunku istnieje i prawdopodobnie nadal będzie istniało;
  25) właściwy stan ochrony siedliska przyrodniczego - stan, w którym naturalny
     zasięg siedliska przyrodniczego i obszary zajęte przez to siedlisko w
     obrębie jego zasięgu nie zmieniają się lub zwiększają się, struktura i
     funkcje, które są konieczne do długotrwałego utrzymania się siedliska
     istnieją i prawdopodobnie nadal będą istniały oraz typowe dla tego
     siedliska gatunki znajdują się we właściwym stanie ochrony;
  26) wstęp do parku narodowego albo rezerwatu przyrody - wejście lub wjazd na
     obszar objęty ochroną ścisłą lub czynną w celu naukowym, edukacyjnym,
     turystycznym lub rekreacyjnym;
  27) zadrzewienie - drzewa i krzewy w granicach pasa drogowego, pojedyncze
     drzewa lub krzewy albo ich skupiska niebędące lasem w rozumieniu art. 3
     ustawy z dnia 28 września 1991 r. o lasach (Dz.U. z 2000 r. Nr 56, poz.
     679, z późn. zm.)[1], wraz z terenem, na którym występują, i pozostałymi
     składnikami szaty roślinnej tego terenu, spełniające cele ochronne,
     produkcyjne lub społeczno-kulturowe;
  28) zagrożenie wewnętrzne - czynnik mogący wywołać niekorzystne zmiany cech
     fizycznych, chemicznych lub biologicznych zasobów, tworów i składników
     chronionej przyrody, walorów krajobrazowych oraz przebiegu procesów
     przyrodniczych, wynikający z przyczyn naturalnych lub z działalności
     człowieka w granicach obszarów lub obiektów podlegających ochronie
     prawnej;
  29) zagrożenie zewnętrzne - czynnik mogący wywołać niekorzystne zmiany cech
     fizycznych, chemicznych lub biologicznych zasobów, tworów i składników
     chronionej przyrody, walorów krajobrazowych oraz przebiegu procesów
     przyrodniczych, wynikający z przyczyn naturalnych lub z działalności
     człowieka, mający swoje źródło poza granicami obszarów lub obiektów
     podlegających ochronie prawnej.
  
                                   Rozdział 2
                             Formy ochrony przyrody
                                        
                                     Art. 6.
1. Formami ochrony przyrody są:
   1) parki narodowe;
   2)  rezerwaty przyrody;
   3)  parki krajobrazowe;
   4)  obszary chronionego krajobrazu;
   5)  obszary Natura 2000;
   6)  pomniki przyrody;
   7)  stanowiska dokumentacyjne;
   8)  użytki ekologiczne;
   9)  zespoły przyrodniczo-krajobrazowe;
  10)  ochrona gatunkowa roślin, zwierząt i grzybów.
2. W drodze porozumienia z sąsiednimi państwami mogą być wyznaczane
  przygraniczne obszary cenne pod względem przyrodniczym w celu ich wspólnej
  ochrony.
                                     Art. 7.
1. Utworzenie lub powiększenie obszaru parku narodowego lub rezerwatu przyrody
  jest celem publicznym w rozumieniu ustawy z dnia 21 sierpnia 1997 r. o
  gospodarce nieruchomościami (Dz.U. z 2000 r. Nr 46, poz. 543, z późn. zm.)[2].
2. Utworzenie lub powiększenie obszaru parku narodowego lub rezerwatu przyrody
  obejmujące obszary, które stanowią nieruchomości niebędące własnością Skarbu
  Państwa, następuje za zgodą właściciela, a w razie braku jego zgody - w
  trybie wywłaszczenia określonym w ustawie z dnia 21 sierpnia 1997 r. o
  gospodarce nieruchomościami.
                                     Art. 8.
1. Park narodowy obejmuje obszar wyróżniający się szczególnymi wartościami
  przyrodniczymi, naukowymi, społecznymi, kulturowymi i edukacyjnymi, o
  powierzchni nie mniejszej niż 1 000 ha, na którym ochronie podlega cała
  przyroda oraz walory krajobrazowe.
2. Park narodowy tworzy się w celu zachowania różnorodności biologicznej,
  zasobów, tworów i składników przyrody nieożywionej i walorów krajobrazowych,
  przywrócenia właściwego stanu zasobów i składników przyrody oraz odtworzenia
  zniekształconych siedlisk przyrodniczych, siedlisk roślin, siedlisk zwierząt
  lub siedlisk grzybów.
3. Park narodowy jest państwową jednostką budżetową w rozumieniu przepisów o
  finansach publicznych.
4. Minister właściwy do spraw środowiska, w drodze zarządzenia, nadaje parkowi
  narodowemu statut określający jego strukturę organizacyjną.
                                     Art. 9.
1. Nadzór nad parkami narodowymi sprawuje minister właściwy do spraw
  środowiska.
2. Nadzór, o którym mowa w ust. 1, obejmuje:
   1) zatwierdzanie planów finansowych oraz sporządzanie sprawozdań zbiorczych
     z działalności parków narodowych;
   2) zatwierdzanie rocznych zadań rzeczowych wynikających z planu ochrony lub
     zadań ochronnych;
   3) koordynowanie działalności naukowej i edukacyjnej;
   4) kontrolę funkcjonowania parków narodowych;
   5) funkcjonowanie Służb Parków Narodowych.
   
                                    Art. 10.
1. Utworzenie parku narodowego, zmiana jego granic lub likwidacja następuje w
  drodze rozporządzenia Rady Ministrów, które określa jego nazwę, obszar,
  przebieg granicy, otulinę i nieruchomości Skarbu Państwa nieprzechodzące w
  trwały zarząd parku narodowego. Rada Ministrów, wydając rozporządzenie,
  kieruje się rzeczywistym stanem wartości przyrodniczych obszaru. Likwidacja
  lub zmniejszenie obszaru parku narodowego następuje wyłącznie w razie
  bezpowrotnej utraty wartości przyrodniczych i kulturowych jego obszaru.
2. Utworzenie parku narodowego, zmiana jego granic lub likwidacja może nastąpić
  po uzgodnieniu z właściwymi miejscowo organami uchwałodawczymi jednostek
  samorządu terytorialnego, na których obszarze działania planuje się powyższe
  zmiany, oraz po zaopiniowaniu, w terminie 30 dni od dnia przedłożenia tych
  zmian, przez zainteresowane organizacje pozarządowe. Niezłożenie opinii
  w przewidzianym terminie uznaje się za brak uwag.
3. Nieruchomości Skarbu Państwa położone w granicach parku narodowego i służące
  realizacji jego celów zostają oddane w trwały zarząd parku narodowego, na
  zasadach określonych w rozdziale 5 działu II ustawy z dnia 21 sierpnia 1997
  r. o gospodarce nieruchomościami.
4. Administrowanie obszarami morskimi położonymi w granicach parku narodowego
  odbywa się na podstawie działu III ustawy z dnia 21 marca 1991 r. o obszarach
  morskich Rzeczypospolitej Polskiej i administracji morskiej (Dz.U. z 2003 r.
  Nr 153, poz. 1502, z późn. zm.)[3].
5. Parkowi narodowemu przysługuje prawo pierwokupu nieruchomości położonej w
  granicach parku narodowego na rzecz Skarbu Państwa.
6. Projekty studiów uwarunkowań i kierunków zagospodarowania przestrzennego
  gmin, miejscowych planów zagospodarowania przestrzennego, planów
  zagospodarowania przestrzennego województw oraz planów zagospodarowania
  przestrzennego morskich wód wewnętrznych, morza terytorialnego i wyłącznej
  strefy ekonomicznej w części dotyczącej parku narodowego i jego otuliny
  wymagają uzgodnienia z dyrektorem parku narodowego w zakresie ustaleń tych
  planów, mogących mieć negatywny wpływ na ochronę przyrody parku narodowego.
                                    Art. 11.
1. Na obszarach graniczących z parkiem narodowym wyznacza się otulinę parku
  narodowego.
2. W otulinie może być utworzona strefa ochronna zwierząt łownych ze względu na
  potrzebę ochrony zwierząt w parku narodowym.
3. Strefa ochronna zwierząt łownych nie podlega włączeniu w granice obwodów
  łowieckich.
4. Minister właściwy do spraw środowiska ustanawia, w drodze rozporządzenia,
  strefę ochronną zwierząt łownych, określając obszary wchodzące w jej skład
  oraz kryteria i sposoby utrzymania właściwej liczebności i struktury
  populacji poszczególnych gatunków zwierząt łownych, kierując się potrzebą:
   1) ochrony gatunków zwierząt łownych w parkach narodowych;
   2)  tworzenia strefy bezpieczeństwa dla gatunków zwierząt łownych
     wychodzących na żerowiska poza obszar parku narodowego;
   3) utrzymywania właściwej liczebności i struktury populacji poszczególnych
     gatunków zwierząt łownych na obszarze parku narodowego w celu zachowania
     równowagi przyrodniczej.
5. Ochrona zwierząt łownych w strefie ochronnej zwierząt łownych należy do
  zadań dyrektora parku narodowego.
                                    Art. 12.
1. Obszar parku narodowego jest udostępniany w celach naukowych, edukacyjnych,
  kulturowych, turystycznych, rekreacyjnych i sportowych w sposób, który nie
  wpłynie negatywnie na przyrodę w parku narodowym.
2. W planie ochrony parku narodowego, a do czasu jego sporządzenia - w
  zadaniach ochronnych ustala się miejsca, które mogą być udostępniane, oraz
  maksymalną liczbę osób mogących przebywać jednocześnie w tych miejscach.
3.  Za wstęp do parku narodowego lub na niektóre jego obszary oraz za
  udostępnianie parku narodowego lub niektórych jego obszarów mogą być
  pobierane opłaty.
4. Wysokość opłat, o których mowa w ust. 3, ustala dyrektor parku narodowego.
5. Opłata za jednorazowy wstęp do parku nie może przekraczać kwoty 6 zł
  waloryzowanej o prognozowany średnioroczny wskaźnik cen towarów i usług
  konsumpcyjnych ogółem, przyjęty w ustawie budżetowej.
6. Opłaty, o których mowa w ust. 3, uiszcza się w formie wykupu biletu wstępu
  jednorazowego lub wstępu wielokrotnego w miejscach pobierania opłat lub wnosi
  się na rachunek bankowy parku narodowego.
7. Opłat za wstęp do parku narodowego lub na niektóre jego obszary nie pobiera
  się od:
   1) dzieci w wieku do 7 lat;
   2) osób, które posiadają zezwolenie dyrektora parku narodowego na
     prowadzenie badań naukowych w zakresie ochrony przyrody;
   3) uczniów szkół i studentów odbywających zajęcia dydaktyczne w parku
     narodowym w zakresie uzgodnionym z dyrektorem parku narodowego;
   4) mieszkańców gmin położonych w granicach parku narodowego i gmin
     graniczących z parkiem narodowym;
   5) osób udających się do wyznaczonych w parku narodowym plaż;
   6) osób udających się do miejsc kultu religijnego.
8. Opłatę za wstęp do parku narodowego lub na niektóre jego obszary w wysokości
  50% stawki opłaty ustalonej przez dyrektora parku narodowego pobiera się od:
   1)  uczniów szkół i studentów;
   2)  emerytów i rencistów;
   3)  osób niepełnosprawnych;
   4)  żołnierzy służby czynnej.
9. Opłaty, o których mowa w ust. 3, są przychodami gospodarstw pomocniczych
  przy parkach narodowych w rozumieniu art. 20 ustawy z dnia 28 listopada 1998
  r. o finansach publicznych (Dz.U. z 2003 r. Nr 15, poz. 148, z późn. zm.)[4] i
  są przeznaczone na tworzenie i utrzymanie infrastruktury turystycznej i
  edukacyjnej parku narodowego oraz na ochronę przyrody. Opłaty pobierane za
  wstęp do parku narodowego, w wysokości 15% wpływów za każdy kwartał,
  przeznacza się na dofinansowanie działalności ratowniczej specjalistycznych
  organizacji ratowniczych - Górskiego Ochotniczego Pogotowia Ratunkowego oraz
  Tatrzańskiego Ochotniczego Pogotowia Ratunkowego, działających na terenie
  danego parku narodowego.
10. Minister właściwy do spraw środowiska, uwzględniając zróżnicowanie walorów
  przyrodniczych i krajobrazowych parków narodowych, nasilenie ruchu
  turystycznego i jego oddziaływanie na przyrodę parków narodowych, określi, w
  drodze rozporządzenia, parki narodowe lub niektóre ich obszary, gdzie za
  wstęp pobiera się opłaty.
                                        
                                    Art. 13.
1. Rezerwat przyrody obejmuje obszary zachowane w stanie naturalnym lub mało
  zmienionym, ekosystemy, ostoje i siedliska przyrodnicze, a także siedliska
  roślin, siedliska zwierząt i siedliska grzybów oraz twory i składniki
przyrody nieożywionej, wyróżniające się szczególnymi wartościami
  przyrodniczymi, naukowymi, kulturowymi lub walorami krajobrazowymi.
2. Na obszarach graniczących z rezerwatem przyrody może być wyznaczona otulina.
3. Uznanie za rezerwat przyrody obszarów, o których mowa w ust. 1, następuje w
  drodze rozporządzenia wojewody, które określa jego nazwę, położenie lub
  przebieg granicy i otulinę, jeżeli została wyznaczona, cele ochrony oraz
  rodzaj, typ i podtyp rezerwatu przyrody, a także sprawującego nadzór nad
  rezerwatem. Wojewoda, w drodze rozporządzenia, za zgodą ministra właściwego
  do spraw środowiska i po zasięgnięciu opinii wojewódzkiej rady ochrony
  przyrody, może zmniejszyć lub zwiększyć obszar rezerwatu przyrody, zmienić
  cele ochrony, a w razie bezpowrotnej utraty wartości przyrodniczych dla
  których rezerwat został powołany - zlikwidować rezerwat przyrody.
4. Wojewoda, w drodze rozporządzenia, może wprowadzić opłaty za wstęp na obszar
  rezerwatu przyrody, kierując się potrzebą ochrony przyrody.
5. Wojewoda ustala stawki opłat, o których mowa w ust. 4, przy czym opłata za
  jednorazowy wstęp do rezerwatu nie może przekraczać kwoty 6 zł waloryzowanej
  o prognozowany średnioroczny wskaźnik cen towarów i usług konsumpcyjnych
  ogółem, przyjęty w ustawie budżetowej.
6. Opłaty, o których mowa w ust. 4, są przeznaczane na ochronę przyrody.
                                    Art. 14.
Minister właściwy do spraw środowiska określi, w drodze rozporządzenia, rodzaje,
typy i podtypy rezerwatów przyrody, kierując się potrzebą zapewnienia na
obszarach cennych przyrodniczo, zróżnicowanych pod względem wartości
przyrodniczych, ochrony rezerwatowej oraz wytypowania reprezentatywnej liczby
rezerwatów przyrody ze względu na dominujący przedmiot ochrony i główny typ
ekosystemu.
                                    Art. 15.
1. W parkach narodowych oraz w rezerwatach przyrody zabrania się:
   1) budowy lub rozbudowy obiektów budowlanych i urządzeń technicznych, z
     wyjątkiem obiektów i urządzeń służących celom parku narodowego albo
     rezerwatu przyrody;
   2) rybactwa, z wyjątkiem obszarów ustalonych w planie ochrony albo w
     zadaniach ochronnych;
   3) chwytania lub zabijania dziko występujących zwierząt, zbierania lub
     niszczenia jaj, postaci młodocianych i form rozwojowych zwierząt,
     umyślnego płoszenia zwierząt kręgowych, zbierania poroży, niszczenia nor,
     gniazd, legowisk i innych schronień zwierząt oraz ich miejsc rozrodu;
   4) polowania, z wyjątkiem obszarów wyznaczonych w planie ochrony lub
     zadaniach ochronnych ustanowionych dla rezerwatu przyrody;
   5) pozyskiwania, niszczenia lub umyślnego uszkadzania roślin oraz grzybów;
   6) użytkowania, niszczenia, umyślnego uszkadzania, zanieczyszczania i
     dokonywania zmian obiektów przyrodniczych, obszarów oraz zasobów, tworów
     i składników przyrody;
   7) zmiany stosunków wodnych, regulacji rzek i potoków, jeżeli zmiany te nie
     służą ochronie przyrody;
   8) pozyskiwania skał, w tym torfu, oraz skamieniałości, w tym kopalnych
     szczątków roślin i zwierząt, minerałów i bursztynu;
   9) niszczenia gleby lub zmiany przeznaczenia i użytkowania gruntów;
  10) palenia ognisk i wyrobów tytoniowych oraz używania źródeł światła o
     otwartym płomieniu, z wyjątkiem miejsc wyznaczonych przez dyrektora parku
     narodowego, a w rezerwacie przyrody - przez organ uznający obszar za
     rezerwat przyrody;
  11) prowadzenia działalności wytwórczej, handlowej i rolniczej, z wyjątkiem
     miejsc wyznaczonych w planie ochrony;
  12) stosowania chemicznych i biologicznych środków ochrony roślin i nawozów;
  13) zbioru dziko występujących roślin i grzybów oraz ich części, z wyjątkiem
     miejsc wyznaczonych przez dyrektora parku narodowego, a w rezerwacie
     przyrody - przez organ uznający obszar za rezerwat przyrody;
  14) amatorskiego połowu ryb, z wyjątkiem miejsc wyznaczonych w planie ochrony
     lub zadaniach ochronnych;
  15) ruchu pieszego, rowerowego, narciarskiego i jazdy konnej wierzchem, z
     wyjątkiem szlaków i tras narciarskich wyznaczonych przez dyrektora parku
     narodowego, a w rezerwacie przyrody - przez organ uznający obszar za
     rezerwat przyrody;
  16) wprowadzania psów na obszary objęte ochroną ścisłą i czynną, z wyjątkiem
     miejsc wyznaczonych w planie ochrony oraz psów pasterskich wprowadzanych
     na obszary objęte ochroną czynną, na których plan ochrony albo zadania
     ochronne dopuszczają wypas;
  17) wspinaczki, eksploracji jaskiń lub zbiorników wodnych, z wyjątkiem miejsc
     wyznaczonych przez dyrektora parku narodowego, a w rezerwacie przyrody przez
organ uznający obszar za rezerwat przyrody;
  18) ruchu pojazdów poza drogami publicznymi oraz poza drogami położonymi na
     nieruchomościach będących w trwałym zarządzie parku narodowego, wskazanymi
     przez dyrektora parku narodowego, a w rezerwacie przyrody - przez organ
     uznający obszar za rezerwat przyrody;
  19) umieszczania tablic, napisów, ogłoszeń reklamowych i innych znaków
     niezwiązanych z ochroną przyrody, udostępnianiem parku albo rezerwatu
     przyrody, edukacją ekologiczną, z wyjątkiem znaków drogowych i innych
     znaków związanych z ochroną bezpieczeństwa i porządku powszechnego;
  20) zakłócania ciszy;
  21) używania łodzi motorowych i innego sprzętu motorowego, uprawiania sportów
     wodnych i motorowych, pływania i żeglowania, z wyjątkiem akwenów lub
     szlaków wyznaczonych przez dyrektora parku narodowego, a w rezerwacie
     przyrody - przez organ uznający obszar za rezerwat przyrody;
  22) wykonywania prac ziemnych trwale zniekształcających rzeźbę terenu;
  23) biwakowania, z wyjątkiem miejsc wyznaczonych przez dyrektora parku
     narodowego, a w rezerwacie przyrody - przez organ uznający obszar za
     rezerwat przyrody;
  24) prowadzenia badań naukowych - w parku narodowym bez zgody dyrektora
     parku, a w rezerwacie przyrody - bez zgody organu uznającego obszar za
     rezerwat przyrody;
  25) wprowadzania gatunków roślin, zwierząt lub grzybów, bez zgody ministra
     właściwego do spraw środowiska;
  26) wprowadzania organizmów genetycznie zmodyfikowanych;
  27) organizacji imprez rekreacyjno-sportowych - w parku narodowym bez zgody
     dyrektora parku narodowego, a w rezerwacie przyrody bez zgody organu
     uznającego obszar za rezerwat przyrody.
2. Zakazy, o których mowa w ust. 1, nie dotyczą:
   1) wykonywania zadań wynikających z planu ochrony lub zadań ochronnych;
   2) likwidacji nagłych zagrożeń oraz wykonywania czynności nieujętych w
     planie ochrony lub zadaniach ochronnych, za zgodą organu ustanawiającego
     plan ochrony lub zadania ochronne;
   3)  prowadzenia akcji ratowniczej oraz działań związanych z bezpieczeństwem
     powszechnym;
   4)  wykonywania zadań z zakresu obronności kraju w przypadku zagrożenia
     bezpieczeństwa państwa;
   5)  obszarów objętych ochroną krajobrazową w trakcie ich gospodarczego
     wykorzystywania przez jednostki organizacyjne, osoby prawne lub fizyczne
     oraz wykonywania prawa własności, zgodnie z przepisami Kodeksu cywilnego.
3. Minister właściwy do spraw środowiska może zezwolić na odstępstwa od
  zakazów, o których mowa w ust. 1, jeżeli jest to uzasadnione potrzebą ochrony
  przyrody, wykonywaniem badań naukowych, celami edukacyjnymi, kulturowymi,
  turystycznymi, rekreacyjnymi i sportowymi, celami kultu religijnego lub
  realizacją inwestycji liniowych celu publicznego w przypadku braku rozwiązań
  alternatywnych, pod warunkiem przeprowadzenia przez inwestora działań
  kompensujących utratę wartości przyrodniczych danego obszaru.
                                    Art. 16.
1. Park krajobrazowy obejmuje obszar chroniony ze względu na wartości
  przyrodnicze, historyczne i kulturowe oraz walory krajobrazowe w celu
  zachowania, popularyzacji tych wartości w warunkach zrównoważonego rozwoju.
2. Na obszarach graniczących z parkiem krajobrazowym może być wyznaczona
  otulina.
3.  Utworzenie parku krajobrazowego lub powiększenie jego obszaru następuje w
  drodze rozporządzenia wojewody, które określa jego nazwę, obszar, przebieg
  granicy i otulinę, jeżeli została wyznaczona, szczególne cele ochrony oraz
  zakazy właściwe dla danego parku krajobrazowego lub jego części wybrane
  spośród zakazów, o których mowa w art. 17 ust. 1, wynikające z potrzeb jego
  ochrony. Likwidacja lub zmniejszenie obszaru parku krajobrazowego następuje w
  drodze rozporządzenia wojewody, po uzgodnieniu z właściwymi miejscowo radami
  gmin, z powodu bezpowrotnej utraty wartości przyrodniczych, historycznych i
  kulturowych oraz walorów krajobrazowych na obszarach projektowanych do
  wyłączenia spod ochrony.
4. Projekt rozporządzenia w sprawie utworzenia, zmiany granic lub likwidacji
  parku krajobrazowego wymaga uzgodnienia z właściwą miejscowo radą gminy.
5. Statut parku krajobrazowego lub zespołu parków krajobrazowych określający
  strukturę organizacyjną parku lub zespołu parków nadaje wojewoda, w drodze
  zarządzenia.
6.  Grunty rolne i leśne oraz inne nieruchomości znajdujące się w granicach
  parku krajobrazowego pozostawia się w gospodarczym wykorzystaniu.
7. Projekty studiów uwarunkowań i kierunków zagospodarowania przestrzennego
  gmin, miejscowych planów zagospodarowania przestrzennego, planów
  zagospodarowania przestrzennego województw oraz planów zagospodarowania
  przestrzennego morskich wód wewnętrznych, morza terytorialnego i wyłącznej
  strefy ekonomicznej w części dotyczącej parku krajobrazowego i jego otuliny
  wymagają uzgodnienia z właściwym miejscowo wojewodą.
                                    Art. 17.
1. W parku krajobrazowym mogą być wprowadzone następujące zakazy:
   1) realizacji przedsięwzięć mogących znacząco oddziaływać na środowisko w
     rozumieniu art. 51 ustawy z dnia 27 kwietnia 2001 r. - Prawo ochrony
     środowiska (Dz.U. Nr 62, poz. 627, z późn. zm.)[5];
   2) umyślnego zabijania dziko występujących zwierząt, niszczenia ich nor,
     legowisk, innych schronień i miejsc rozrodu oraz tarlisk i złożonej ikry,
     z wyjątkiem amatorskiego połowu ryb oraz wykonywania czynności w ramach
     racjonalnej gospodarki rolnej, leśnej, rybackiej i łowieckiej;
   3) likwidowania i niszczenia zadrzewień śródpolnych, przydrożnych i
     nadwodnych, jeżeli nie wynikają z potrzeby ochrony przeciwpowodziowej lub
     zapewnienia bezpieczeństwa ruchu drogowego lub wodnego lub budowy,
   odbudowy, utrzymania, remontów lub naprawy urządzeń wodnych;
   4) pozyskiwania do celów gospodarczych skał, w tym torfu, oraz
     skamieniałości, w tym kopalnych szczątków roślin i zwierząt, a także
     minerałów i bursztynu;
   5) wykonywania prac ziemnych trwale zniekształcających rzeźbę terenu, z
     wyjątkiem prac związanych z zabezpieczeniem przeciwsztormowym,
     przeciwpowodziowym lub przeciwosuwiskowym lub budową, odbudową,
     utrzymaniem, remontem lub naprawą urządzeń wodnych;
   6) dokonywania zmian stosunków wodnych, jeżeli zmiany te nie służą ochronie
     przyrody lub racjonalnej gospodarce rolnej, leśnej, wodnej lub rybackiej;
   7) budowania nowych obiektów budowlanych w pasie szerokości 100 m od linii
     brzegów rzek, jezior i innych zbiorników wodnych, z wyjątkiem obiektów
     służących turystyce wodnej, gospodarce wodnej lub rybackiej;
   8) lokalizowania obiektów budowlanych w pasie szerokości 200 m od krawędzi
     brzegów klifowych oraz w pasie technicznym brzegu morskiego;
   9) likwidowania, zasypywania i przekształcania zbiorników wodnych,
     starorzeczy oraz obszarów wodno-błotnych;
  10) wylewania gnojowicy, z wyjątkiem nawożenia własnych gruntów rolnych;
  11) prowadzenia chowu i hodowli zwierząt metodą bezściółkową;
  12) utrzymywania otwartych rowów ściekowych i zbiorników ściekowych;
  13) organizowania rajdów motorowych i samochodowych;
  14) używania łodzi motorowych i innego sprzętu motorowego na otwartych
     zbiornikach wodnych.
2. Zakazy, o których mowa w ust. 1, nie dotyczą:
   1) wykonywania zadań wynikających z planu ochrony;
   2) wykonywania zadań na rzecz obronności kraju i bezpieczeństwa państwa;
   3) prowadzenia akcji ratowniczej oraz działań związanych z bezpieczeństwem
     powszechnym;
   4) realizacji inwestycji celu publicznego w rozumieniu art. 2 pkt 5 ustawy z
     dnia 27 marca 2003 r. o planowaniu i zagospodarowaniu przestrzennym (Dz.U.
     Nr 80, poz. 717 oraz z 2004 r. Nr 6, poz. 41), zwanej dalej "inwestycją
     celu publicznego".
3. Zakaz, o którym mowa w ust. 1 pkt 1, nie dotyczy realizacji przedsięwzięć
  mogących znacząco oddziaływać na środowisko, dla których sporządzenie raportu
  o oddziaływaniu na środowisko nie jest obowiązkowe i przeprowadzona procedura
  oceny oddziaływania na środowisko wykazała brak niekorzystnego wpływu na
  przyrodę parku krajobrazowego.
4. Zakaz, o którym mowa w ust. 1 pkt 14, nie dotyczy statków jednostek
  ratowniczych, jednostek organizacyjnych właściciela wód lub urządzeń wodnych
  zlokalizowanych na wodach, inspektorów żeglugi śródlądowej, Państwowej i
  Społecznej Straży Rybackiej, promów w ciągu dróg publicznych, prowadzenia
  racjonalnej gospodarki rybackiej oraz wykonywania zadań z zakresu ochrony
  przyrody przez Służbę Parku Krajobrazowego.
                                    Art. 18.
1. Dla parków narodowych, rezerwatów przyrody i parków krajobrazowych sporządza
  się i realizuje plan ochrony.
2. Plan ochrony, o którym mowa w ust. 1, ustanawia się w terminie 5 lat od dnia
  utworzenia parku narodowego, uznania obszaru za rezerwat przyrody albo
  utworzenia parku krajobrazowego.
                                    Art. 19.
1. Projekt planu ochrony sporządza dla:
   1) parku narodowego - dyrektor parku narodowego;
   2) rezerwatu przyrody - organ, który uznał dany obszar za rezerwat przyrody
     lub po uzgodnieniu z tym organem - zarządzający rezerwatem albo sprawujący
     nadzór nad rezerwatem;
   3) parku krajobrazowego - dyrektor parku krajobrazowego lub dyrektor zespołu
     parków krajobrazowych.
2. Projekt planu ochrony, o którym mowa w ust. 1, wymaga:
   1) zaopiniowania przez właściwe miejscowo rady gmin, z zastrzeżeniem pkt. 2;
    2) uzgodnienia z właściwymi miejscowo radami gmin ustaleń dotyczących
      infrastruktury technicznej, zagospodarowania turystycznego, sposobu
      użytkowania gruntów, eliminacji lub ograniczania zagrożeń zewnętrznych
      oraz ustaleń do studiów uwarunkowań i kierunków zagospodarowania
      przestrzennego gmin oraz miejscowych planów zagospodarowania
      przestrzennego, w odniesieniu do nieruchomości niebędących własnością
      Skarbu Państwa.
3. Przepisy ust. 2 stosuje się odpowiednio w przypadku dokonywania zmiany planu
  ochrony.
4. Projekt planu ochrony dla rezerwatu przyrody wymaga uzgodnienia z ministrem
  właściwym do spraw środowiska.
5. Minister właściwy do spraw środowiska ustanawia, w drodze rozporządzenia,
  plan ochrony dla parku narodowego w terminie 6 miesięcy od dnia otrzymania
  projektu planu lub odmawia jego ustanowienia, jeżeli projekt planu jest
  niezgodny z celami ochrony przyrody, uwzględniając konieczność dostosowania
  działań ochronnych do celów ochrony parku narodowego. Plan ochrony może być
  zmieniony, jeżeli wynika to z potrzeb ochrony przyrody.
6. Wojewoda ustanawia, w drodze rozporządzenia, plan ochrony dla rezerwatu
  przyrody i parku krajobrazowego w terminie 6 miesięcy od dnia otrzymania
  projektu planu lub odmawia jego ustanowienia, jeżeli projekt planu jest
  niezgodny z celami ochrony przyrody. Plan ochrony może być zmieniony, jeżeli
  wynika to z potrzeb ochrony przyrody.
7. Plan ochrony dla rezerwatu przyrody położonego na terenie kilku województw,
  ustanawia wojewoda, na którego terenie znajduje się największa powierzchnia
  tego rezerwatu, w porozumieniu z pozostałymi wojewodami.
8. Plan ochrony dla parku krajobrazowego położonego na terenie kilku województw
  ustanawia wojewoda właściwy ze względu na siedzibę dyrekcji parku, w
  porozumieniu z pozostałymi wojewodami.
                                        
                                    Art. 20.
1. Plan ochrony dla parku narodowego, rezerwatu przyrody oraz parku
  krajobrazowego sporządza się na okres 20 lat, z uwzględnieniem:
   1) charakterystyki i oceny stanu przyrody;
   2) identyfikacji i oceny istniejących oraz potencjalnych zagrożeń
     wewnętrznych i zewnętrznych;
   3) charakterystyki i oceny uwarunkowań społecznych i gospodarczych;
   4) analizy skuteczności dotychczasowych sposobów ochrony;
   5) charakterystyki i oceny stanu zagospodarowania przestrzennego.
2. Prace przy sporządzaniu planów ochrony, o których mowa w ust. 1, polegają
  na:
   1) ocenie stanu zasobów, tworów i składników przyrody, walorów
     krajobrazowych, wartości kulturowych oraz istniejących i potencjalnych
     zagrożeń wewnętrznych i zewnętrznych, która może być wykonana w formie
     szczegółowych opisów;
   2) opracowaniu koncepcji ochrony zasobów, tworów i składników przyrody oraz
     wartości kulturowych, a także eliminacji lub ograniczania istniejących i
     potencjalnych zagrożeń wewnętrznych i zewnętrznych;
   3) wskazaniu zadań ochronnych, z podaniem rodzaju, zakresu i lokalizacji.
3. Plan ochrony dla parku narodowego oraz rezerwatu przyrody zawiera:
   1) cele ochrony przyrody oraz wskazanie przyrodniczych i społecznych
     uwarunkowań ich realizacji;
   2) identyfikację oraz określenie sposobów eliminacji lub ograniczania
     istniejących i potencjalnych zagrożeń wewnętrznych i zewnętrznych oraz ich
     skutków;
   3) wskazanie obszarów ochrony ścisłej, czynnej i krajobrazowej;
   4) określenie działań ochronnych na obszarach ochrony ścisłej, czynnej i
     krajobrazowej, z podaniem rodzaju, zakresu i lokalizacji tych działań;
   5) wskazanie obszarów i miejsc udostępnianych dla celów naukowych,
     edukacyjnych, turystycznych, rekreacyjnych, sportowych, amatorskiego
     połowu ryb i rybactwa oraz określenie sposobów ich udostępniania;
   6)  wskazanie miejsc, w których może być prowadzona działalność wytwórcza,
     handlowa i rolnicza;
   7)  ustalenia do studiów uwarunkowań i kierunków zagospodarowania
     przestrzennego gmin, miejscowych planów zagospodarowania przestrzennego,
     planów zagospodarowania przestrzennego województw oraz planów
     zagospodarowania przestrzennego morskich wód wewnętrznych, morza
     terytorialnego i wyłącznej strefy ekonomicznej dotyczące eliminacji lub
     ograniczenia zagrożeń zewnętrznych.
4. Plan ochrony dla parku krajobrazowego zawiera:
   1) cele ochrony przyrody oraz przyrodnicze, społeczne i gospodarcze
     uwarunkowania ich realizacji;
   2) identyfikację oraz określenie sposobów eliminacji lub ograniczania
     istniejących i potencjalnych zagrożeń wewnętrznych i zewnętrznych oraz ich
     skutków;
   3) wskazanie obszarów realizacji działań ochronnych;
   4) określenie zakresu prac związanych z ochroną przyrody i kształtowaniem
     krajobrazu;
   5) wskazanie obszarów udostępnianych dla celów naukowych, edukacyjnych,
     turystycznych, rekreacyjnych, amatorskiego połowu ryb i dla innych form
     gospodarowania oraz określenie sposobów korzystania z tych obszarów;
   6) ustalenia do studiów uwarunkowań i kierunków zagospodarowania
     przestrzennego gmin, miejscowych planów zagospodarowania przestrzennego,
     planów zagospodarowania przestrzennego województw oraz planów
     zagospodarowania przestrzennego morskich wód wewnętrznych, morza
     terytorialnego i wyłącznej strefy ekonomicznej dotyczące eliminacji lub
     ograniczenia zagrożeń zewnętrznych.
   
                                    Art. 21.
Minister właściwy do spraw środowiska określi dla parku narodowego, rezerwatu
przyrody, parku krajobrazowego, w drodze rozporządzenia:
   1) tryb sporządzania projektu planu ochrony,
   2) zakres prac na potrzeby sporządzenia projektu planu ochrony,
   3) tryb dokonywania zmian w planie ochrony,
   4) zakres i sposoby ochrony zasobów, tworów i składników przyrody
- kierując się potrzebą ochrony zasobów, tworów i składników przyrody żywej i
nieożywionej w parkach narodowych, rezerwatach przyrody oraz parkach
krajobrazowych, z uwzględnieniem możliwości technicznych, organizacyjnych i
finansowych oraz poziomu wiedzy i nauki w zakresie ochrony przyrody.
                                    Art. 22.
1. Dla parku narodowego lub rezerwatu przyrody, do czasu ustanowienia planu
  ochrony, sprawujący nadzór sporządza projekt zadań ochronnych.
2. Zadania ochronne, o których mowa w ust. 1, ustanawia, w drodze zarządzenia:
   1) minister właściwy do spraw środowiska - dla parku narodowego;
   2) wojewoda, po zasięgnięciu opinii ministra właściwego do spraw środowiska
     - dla rezerwatu przyrody.
3. Zadania ochronne, o których mowa w ust. 1, uwzględniają:
   1) identyfikację i ocenę istniejących i potencjalnych zagrożeń wewnętrznych
     i zewnętrznych oraz sposoby eliminacji lub ograniczania tych zagrożeń i
     ich skutków;
   2) opis sposobów ochrony czynnej ekosystemów, z podaniem rodzaju, rozmiaru i
     lokalizacji poszczególnych zadań;
   3) opis sposobów czynnej ochrony gatunków roślin, zwierząt lub grzybów;
   4)  wskazanie obszarów objętych ochroną ścisłą, czynną oraz krajobrazową.
4. Zadania ochronne, o których mowa w ust. 1, mogą być ustanawiane na rok lub
  równocześnie na kolejne lata, nie dłużej jednak niż na 5 lat.
                                        
                                    Art. 23.
1. Obszar chronionego krajobrazu obejmuje tereny chronione ze względu na
  wyróżniający się krajobraz o zróżnicowanych ekosystemach, wartościowe ze
  względu na możliwość zaspokajania potrzeb związanych z turystyką i
  wypoczynkiem lub pełnioną funkcją korytarzy ekologicznych.
2. Wyznaczenie obszaru chronionego krajobrazu następuje w drodze rozporządzenia
  wojewody, które określa jego nazwę, położenie, obszar, sprawującego nadzór,
  ustalenia dotyczące czynnej ochrony ekosystemów oraz zakazy właściwe dla
  danego obszaru chronionego krajobrazu lub jego części wybrane spośród zakazów
  wymienionych w art. 24 ust. 1, wynikające z potrzeb jego ochrony. Likwidacja
  lub zmiana granic obszaru chronionego krajobrazu następuje w drodze
  rozporządzenia wojewody, po zaopiniowaniu przez wojewódzką radę ochrony
  przyrody oraz właściwe miejscowo rady gmin, z powodu bezpowrotnej utraty
  wyróżniającego się krajobrazu o zróżnicowanych ekosystemach i możliwości
  zaspokajania potrzeb związanych z turystyką i wypoczynkiem.
3. Projekt rozporządzenia w sprawie wyznaczenia lub powiększenia obszaru
  chronionego krajobrazu wymaga uzgodnienia z właściwą miejscowo radą gminy.
4. Jeżeli wojewoda nie wyznaczył obszaru chronionego krajobrazu, obszar ten
  może być wyznaczony przez radę gminy, w drodze uchwały, która określa jego
  nazwę, położenie, obszar, sprawującego nadzór, ustalenia dotyczące czynnej
  ochrony ekosystemów oraz zakazy właściwe dla danego obszaru chronionego
  krajobrazu lub jego części wybrane spośród zakazów wymienionych w art. 24
  ust. 1, wynikające z potrzeb jego ochrony. Likwidacja lub zmiana granic
  obszaru chronionego krajobrazu następuje w drodze uchwały rady gminy.
5. Projekty studiów uwarunkowań i kierunków zagospodarowania przestrzennego
  gmin, miejscowych planów zagospodarowania przestrzennego, planów
  zagospodarowania przestrzennego województw i planów zagospodarowania
  przestrzennego morskich wód wewnętrznych, morza terytorialnego i wyłącznej
  strefy ekonomicznej, w części dotyczącej obszaru chronionego krajobrazu,
  wymagają uzgodnienia z właściwym wojewodą.
                                        
                                    Art. 24.
1. Na obszarze chronionego krajobrazu mogą być wprowadzone następujące zakazy:
   1) zabijania dziko występujących zwierząt, niszczenia ich nor, legowisk,
     innych schronień i miejsc rozrodu oraz tarlisk, złożonej ikry, z wyjątkiem
     amatorskiego połowu ryb oraz wykonywania czynności związanych z racjonalną
     gospodarką rolną, leśną, rybacką i łowiecką;
   2) realizacji przedsięwzięć mogących znacząco oddziaływać na środowisko w
     rozumieniu art. 51 ustawy z dnia 27 kwietnia 2001 r. - Prawo ochrony
     środowiska;
   3) likwidowania i niszczenia zadrzewień śródpolnych, przydrożnych i
     nadwodnych, jeżeli nie wynikają one z potrzeby ochrony przeciwpowodziowej
     i zapewnienia bezpieczeństwa ruchu drogowego lub wodnego lub budowy,
     odbudowy, utrzymania, remontów lub naprawy urządzeń wodnych;
   4) wydobywania do celów gospodarczych skał, w tym torfu, oraz
     skamieniałości, w tym kopalnych szczątków roślin i zwierząt, a także
     minerałów i bursztynu;
   5) wykonywania prac ziemnych trwale zniekształcających rzeźbę terenu, z
     wyjątkiem prac związanych z zabezpieczeniem przeciwsztormowym,
     przeciwpowodziowym lub przeciwosuwiskowym lub utrzymaniem, budową,
     odbudową, naprawą lub remontem urządzeń wodnych;
   6) dokonywania zmian stosunków wodnych, jeżeli służą innym celom niż ochrona
     przyrody lub zrównoważone wykorzystanie użytków rolnych i leśnych oraz
     racjonalna gospodarka wodna lub rybacka;
   7) likwidowania naturalnych zbiorników wodnych, starorzeczy i obszarów wodnobłotnych;

   8) lokalizowania obiektów budowlanych w pasie szerokości 100 m od linii
     brzegów rzek, jezior i innych zbiorników wodnych, z wyjątkiem urządzeń
     wodnych oraz obiektów służących prowadzeniu racjonalnej gospodarki rolnej,
     leśnej lub rybackiej;
   9) lokalizowania obiektów budowlanych w pasie szerokości 200 m od linii
     brzegów klifowych oraz w pasie technicznym brzegu morskiego.
2. Zakazy, o których mowa w ust. 1, nie dotyczą:
   1) wykonywania zadań na rzecz obronności kraju i bezpieczeństwa państwa;
   2) prowadzenia akcji ratowniczej oraz działań związanych z bezpieczeństwem
     powszechnym;
   3) realizacji inwestycji celu publicznego.
                                    Art. 25.
1. Sieć obszarów Natura 2000 obejmuje:
   1) obszary specjalnej ochrony ptaków;
   2) specjalne obszary ochrony siedlisk.
2. Obszar Natura 2000 może obejmować część lub całość obszarów i obiektów
  objętych formami ochrony przyrody, o których mowa w art. 6 ust 1 pkt 1-4 i 69.

                                        
                                    Art. 26.
Minister właściwy do spraw środowiska określi, w drodze rozporządzenia, typy
siedlisk przyrodniczych oraz gatunki roślin i zwierząt, ze wskazaniem typów
siedlisk przyrodniczych i gatunków o znaczeniu priorytetowym, wymagające ochrony
w formie wyznaczenia obszarów Natura 2000, a także kryteria i sposoby wyboru
reprezentatywnej liczby i powierzchni siedlisk przyrodniczych oraz siedlisk
roślin i siedlisk zwierząt do ochrony w formie obszarów Natura 2000, mając na
uwadze zachowanie szczególnie cennych i zagrożonych składników różnorodności
biologicznej.
                                        
                                    Art. 27.
1. Minister właściwy do spraw środowiska opracowuje projekt listy obszarów
  Natura 2000, zgodnie z przepisami prawa Unii Europejskiej.
2. Projekt, o którym mowa w ust. 1, wymaga zasięgnięcia opinii właściwych
  miejscowo rad gmin. Niezłożenie opinii w terminie 30 dni od dnia otrzymania
  projektu uznaje się za brak uwag.
3. Minister właściwy do spraw środowiska, po uzyskaniu zgody Rady Ministrów,
  przekazuje Komisji Europejskiej:
   1) projekt listy specjalnych obszarów ochrony siedlisk;
   2) szacunek dotyczący współfinansowania przez Wspólnotę Europejską ochrony
     obszarów wyznaczonych ze względu na typy siedlisk przyrodniczych oraz
     gatunki roślin i zwierząt o znaczeniu priorytetowym.
                                    Art. 28.
1. Wyznaczenie obszaru Natura 2000, zmiana jego granic lub likwidacja następuje
  w porozumieniu z ministrem właściwym do spraw rolnictwa, ministrem właściwym
  do spraw rozwoju wsi i z ministrem właściwym do spraw gospodarki wodnej,
  w drodze rozporządzenia ministra właściwego do spraw środowiska, które
  określa nazwę, położenie administracyjne, obszar i mapę obszaru, cel i
  przedmiot ochrony oraz sprawującego nadzór nad obszarem. Minister właściwy do
  spraw środowiska, wydając rozporządzenie, kieruje się rzeczywistym stanem
  siedlisk przyrodniczych oraz gatunków roślin i zwierząt.
2. Po wyznaczeniu obszarów specjalnej ochrony ptaków minister właściwy do spraw
  środowiska przekazuje listę tych obszarów Komisji Europejskiej.
3. Specjalne obszary ochrony siedlisk minister właściwy do spraw środowiska
  wyznacza po uzgodnieniu z Komisją Europejską.
                                        
                                    Art. 29.
1. Dla obszaru Natura 2000 minister właściwy do spraw środowiska ustanawia, w
  drodze rozporządzenia, plan ochrony na okres 20 lat, uwzględniający
  ekologiczne właściwości siedlisk przyrodniczych oraz gatunków roślin i
  zwierząt, dla których ochrony obszar ten został wyznaczony, wykorzystując,
  obejmujące obszar Natura 2000, plany ochrony ustanowione dla parku
  narodowego, rezerwatu przyrody i parku krajobrazowego oraz plany urządzenia
  lasu. Plan ochrony może być zmieniony, jeżeli wynika to z potrzeb ochrony
  siedlisk przyrodniczych oraz gatunków roślin i zwierząt.
2. Projekt planu ochrony obszaru Natura 2000 sporządza sprawujący nadzór nad
  obszarem w terminie 5 lat od dnia wyznaczenia tego obszaru, w uzgodnieniu z
  właściwymi miescowo radami gmin.
3. Plan ochrony obszaru Natura 2000 zawiera:
   1) opis i ocenę istniejących i potencjalnych zagrożeń wewnętrznych i
     zewnętrznych oraz określenie sposobów eliminacji lub ograniczania tych
     zagrożeń i ich skutków;
   2) opis warunków zachowania lub przywrócenia właściwego stanu ochrony
     siedlisk i gatunków, o których mowa w ust. 1;
   3) wykaz zadań ochronnych, z określeniem sposobu ich wykonywania, rodzaju,
     zakresu i lokalizacji, na okres stosowny do potrzeb;
   4) określenie zakresu monitoringu przyrodniczego;
   5) opis przebiegu granic obszaru Natura 2000.
                                        
                                    Art. 30.
1. Minister właściwy do spraw środowiska określi, w drodze rozporządzenia, tryb
  i zakres opracowania projektu planu ochrony, o którym mowa w art. 29 ust. 1,
  w tym sposoby ochrony siedlisk przyrodniczych i gatunków roślin i zwierząt,
  dla których ochrony wyznacza się obszary Natura 2000, kierując się potrzebą
  ochrony tych obszarów.
2. Plan ochrony ustanowiony dla parku narodowego, rezerwatu przyrody, parku
  krajobrazowego oraz plan urządzenia lasu powinny być zgodne z planem ochrony
  ustanowionym dla obszaru Natura 2000, jeżeli obszar ten obejmuje teren parku
  narodowego, rezerwatu przyrody, parku krajobrazowego lub obszar objęty planem
  urządzenia lasów.
                                        
                                    Art. 31.
Sprawujący nadzór nad obszarem Natura 2000 sporządza i przekazuje ministrowi
właściwemu do spraw środowiska, co 6 lat w odniesieniu do specjalnego obszaru
ochrony siedlisk oraz co 3 lata w odniesieniu do obszaru specjalnej ochrony
ptaków, ocenę realizacji ochrony tego obszaru, zawierającą informacje dotyczące
podejmowanych działań ochronnych oraz wpływu tych działań na stan ochrony
siedlisk przyrodniczych oraz gatunków roślin i zwierząt, dla których ochrony
został wyznaczony obszar Natura 2000, a także wyniki monitorowania i nadzoru
tych działań.
                                        
                                    Art. 32.
1. Minister właściwy do spraw środowiska nadzoruje funkcjonowanie obszarów
  Natura 2000, prowadząc ewidencję danych niezbędnych do podejmowania działań w
  zakresie ich ochrony.
2. Nadzór, o którym mowa w ust. 1, polega na:
   1) wydawaniu zaleceń i wytycznych w zakresie ochrony i funkcjonowania
     obszarów Natura 2000;
   2) określaniu zakresu i żądaniu informacji dotyczących ochrony i
     funkcjonowania obszarów Natura 2000;
   3) kontroli realizacji ustaleń planów ochrony obszarów Natura 2000.
3. Wojewoda koordynuje funkcjonowanie obszarów Natura 2000 na obszarze swojego
  działania.
4. Na terenie zarządzanym przez Państwowe Gospodarstwo Leśne Lasy Państwowe
  znajdującym się na obszarze Natura 2000 zadania w zakresie ochrony przyrody
  wykonuje samodzielnie miejscowy nadleśniczy, zgodnie z ustaleniami planu
  ochrony obszaru Natura 2000 uwzględnionym w planie urządzenia lasu.
                                        
                                    Art. 33.
1. Zabrania się podejmowania działań mogących w istotny sposób pogorszyć stan
  siedlisk przyrodniczych oraz siedlisk gatunków roślin i zwierząt, a także w
  istotny sposób wpłynąć negatywnie na gatunki, dla których ochrony został
  wyznaczony obszar Natura 2000.
2. Przepis ust. 1 stosuje się odpowiednio do projektowanych obszarów Natura
  2000, znajdujących się na liście, o której mowa w art. 27 ust. 1, do czasu
  zatwierdzenia tej listy przez Komisję Europejską albo odmowy jej
  zatwierdzenia.
3. Plan lub projekt przedsięwzięcia o potencjalnym bezpośrednim lub pośrednim
  wpływie na stan obszaru Natura 2000 podlega ocenie dokonywanej na podstawie
  tytułu I działu VI ustawy z dnia 27 kwietnia 2001 r. - Prawo ochrony
  środowiska pod względem ewentualnych skutków planu lub przedsięwzięcia w
  odniesieniu do siedlisk przyrodniczych oraz gatunków roślin i zwierząt, dla
  których ochrony został wyznaczony obszar Natura 2000, z zastrzeżeniem ust. 4.
4. Plan lub projekt przedsięwzięcia związany bezpośrednio z ochroną obszaru
  Natura 2000 lub wynikający z tej ochrony nie podlega ocenie, o której mowa w
  ust. 3.
5. Koszt wykonania oceny, o której mowa w ust. 3, ponosi podmiot zamierzający
  zrealizować plan lub projekt przedsięwzięcia.
6. Na podstawie oceny, o której mowa w ust. 3, właściwy miejscowo wojewoda, a
  na obszarach morskich dyrektor właściwego urzędu morskiego, zezwala na
  realizację planu lub projektu przedsięwzięcia w razie stwierdzenia braku
  negatywnego wpływu tego planu lub przedsięwzięcia na siedliska przyrodnicze
  oraz gatunki roślin i zwierząt, dla których ochrony został wyznaczony obszar
  Natura 2000 oraz po uzyskaniu opinii właściwych miejscowo rad gmin.
  Niezłożenie opinii w terminie 30 dni uznaje się za brak uwag.
                                    Art. 34.
1. Jeżeli przemawiają za tym konieczne wymogi nadrzędnego interesu publicznego,
  w tym wymogi o charakterze społecznym lub gospodarczym, i wobec braku
  rozwiązań alternatywnych, właściwy miejscowo wojewoda, a na obszarach
  morskich dyrektor właściwego urzędu morskiego, może zezwolić na realizację
  planu lub przedsięwzięcia, które mogą mieć negatywny wpływ na siedliska
  przyrodnicze oraz gatunki roślin i zwierząt, dla których ochrony został
  wyznaczony obszar Natura 2000, zapewniając wykonanie kompensacji
  przyrodniczej niezbędnej do zapewnienia spójności i właściwego funkcjonowania
  sieci obszarów Natura 2000, z zastrzeżeniem ust. 2.
2. Jeżeli na obszarze Natura 2000 występuje siedlisko lub gatunek o znaczeniu
  priorytetowym, zezwolenie, o którym mowa w ust. 1, może zostać udzielone
  wyłącznie w celu:
   1) ochrony zdrowia i życia ludzi;
   2) zapewnienia bezpieczeństwa powszechnego;
   3) uzyskania korzystnych następstw o pierwszorzędnym znaczeniu dla
     środowiska przyrodniczego;
   4) wynikającym z koniecznych wymogów nadrzędnego interesu publicznego, po
     uzyskaniu opinii Komisji Europejskiej.
                                        
                                    Art. 35.
1. Wydając zezwolenie, o którym mowa w art. 34 ust. 1, wojewoda lub dyrektor
  urzędu morskiego ustala zakres, miejsce termin i sposób wykonania kompensacji
  przyrodniczej.
2. Koszty kompensacji przyrodniczej ponosi podmiot realizujący plan lub
  przedsięwzięcie.
3. Wojewoda lub dyrektor urzędu morskiego nadzoruje wykonanie kompensacji
  przyrodniczej.
4. Wojewoda lub dyrektor urzędu morskiego informuje ministra właściwego do
  spraw środowiska o zezwoleniach, o których mowa w art. 34, o ich
  wykorzystaniu oraz o skutkach realizacji planu lub przedsięwzięcia i
  wykonanej kompensacji przyrodniczej.
                                    Art. 36.
1. Na obszarach Natura 2000, z zastrzeżeniem ust. 2, nie podlega ograniczeniu
  działalność związana z utrzymaniem urządzeń i obiektów służących
  bezpieczeństwu przeciwpowodziowemu oraz działalność gospodarcza, rolna,
  leśna, łowiecka i rybacka, a także amatorski połów ryb, jeżeli nie zagrażają
  one zachowaniu siedlisk przyrodniczych oraz siedlisk roślin lub zwierząt, ani
  nie wpływają w sposób istotny negatywnie na gatunki roślin i zwierząt, dla
  których ochrony został wyznaczony obszar Natura 2000.
2. Prowadzenie działalności, o której mowa w ust. 1, na obszarach Natura 2000
  wchodzących w skład parków narodowych i rezerwatów przyrody, jest dozwolone
  wyłącznie w zakresie, w jakim nie narusza to zakazów obowiązujących na tych
  obszarach.
3. Jeżeli działalność gospodarcza, rolna, leśna, łowiecka lub rybacka wymaga
  dostosowania do wymogów ochrony obszaru Natura 2000, na którym nie mają
  zastosowania programy wsparcia z tytułu obniżenia dochodowości, wojewoda może
  zawrzeć umowę z właścicielem lub posiadaczem obszaru, z wyjątkiem zarządców
  nieruchomości Skarbu Państwa, która zawiera wykaz niezbędnych działań,
  sposoby i terminy ich wykonania oraz warunki i terminy rozliczenia należności
  za wykonane czynności, a także wartość rekompensaty za utracone dochody
  wynikające z wprowadzonych ograniczeń.
                                    Art. 37.
Jeżeli działania na obszarze Natura 2000 zostały podjęte bez zezwolenia, o
którym mowa w art. 33 ust. 6, lub bez przeprowadzenia oceny, o której mowa w
art. 33 ust. 3, wojewoda nakazuje ich natychmiastowe wstrzymanie i podjęcie w
wyznaczonym terminie niezbędnych czynności w celu przywrócenia poprzedniego
stanu danego obszaru, jego części lub chronionych na nim gatunków.
                                    Art. 38.
Minister właściwy do spraw środowiska składa do Komisji Europejskiej raporty i
notyfikacje dotyczące obszarów Natura 2000 oraz występuje o opinie w sprawie
tych obszarów.
                                    Art. 39.
Koszty związane z wdrożeniem i funkcjonowaniem sieci obszarów Natura 2000 w
zakresie nieobjętym finansowaniem przez Wspólnotę Europejską są finansowane z
budżetu państwa z części, której dysponentem jest minister właściwy do spraw
środowiska, oraz z funduszy celowych.
                                    Art. 40.
1. Pomnikami przyrody są pojedyncze twory przyrody żywej i nieożywionej lub ich
  skupiska o szczególnej wartości przyrodniczej, naukowej, kulturowej,
  historycznej lub krajobrazowej oraz odznaczające się indywidualnymi cechami,
  wyróżniającymi je wśród innych tworów, okazałych rozmiarów drzewa, krzewy
  gatunków rodzimych lub obcych, źródła, wodospady, wywierzyska, skałki, jary,
  głazy narzutowe oraz jaskinie.
2. Na terenach niezabudowanych, jeżeli nie stanowi to zagrożenia dla ludzi lub
  mienia, drzewa stanowiące pomniki przyrody podlegają ochronie aż do ich
  samoistnego, całkowitego rozpadu.
3. Minister właściwy do spraw środowiska może określić, w drodze
  rozporządzenia, kryteria uznawania tworów przyrody żywej i nieożywionej za
  pomniki przyrody, kierując się potrzebą ochrony drzew i krzewów ze względu na
  ich wielkość, wiek, pokrój i znaczenie historyczne, a odnośnie tworów
  przyrody nieożywionej - ze względu na ich znaczenie naukowe, estetyczne i
  krajobrazowe.
                                    Art. 41.
1. Stanowiskami dokumentacyjnymi są niewyodrębniające się na powierzchni lub
  możliwe do wyodrębnienia, ważne pod względem naukowym i dydaktycznym, miejsca
  występowania formacji geologicznych, nagromadzeń skamieniałości lub tworów
  mineralnych, jaskinie lub schroniska podskalne wraz z namuliskami oraz
  fragmenty eksploatowanych lub nieczynnych wyrobisk powierzchniowych i
  podziemnych.
2. Stanowiskami dokumentacyjnymi mogą być także miejsca występowania kopalnych
  szczątków roślin lub zwierząt.
                                        
                                    Art. 42.
Użytkami ekologicznymi są zasługujące na ochronę pozostałości ekosystemów
mających znaczenie dla zachowania różnorodności biologicznej - naturalne
zbiorniki wodne, śródpolne i śródleśne oczka wodne, kępy drzew i krzewów, bagna,
torfowiska, wydmy, płaty nieużytkowanej roślinności, starorzecza, wychodnie
skalne, skarpy, kamieńce, siedliska przyrodnicze oraz stanowiska rzadkich lub
chronionych gatunków roślin, zwierząt i grzybów, ich ostoje oraz miejsca
rozmnażania lub miejsca sezonowego przebywania.
                                        
                                    Art. 43.
Zespołami przyrodniczo-krajobrazowymi są fragmenty krajobrazu naturalnego i
kulturowego zasługujące na ochronę ze względu na ich walory widokowe lub
estetyczne.
                                        
                                    Art. 44.
1. Ustanowienie pomnika przyrody, stanowiska dokumentacyjnego, użytku
  ekologicznego lub zespołu przyrodniczo-krajobrazowego następuje w drodze
  rozporządzenia wojewody albo uchwały rady gminy, jeżeli wojewoda nie
  ustanowił tych form ochrony przyrody.
2. Rozporządzenie wojewody lub uchwała rady gminy, o których mowa w ust. 1,
  określają nazwę danego obiektu lub obszaru, jego położenie, sprawującego
  nadzór, szczególne cele ochrony, w razie potrzeby ustalenia dotyczące jego
  czynnej ochrony oraz zakazy właściwe dla tego obiektu, obszaru lub jego
  części, wybrane spośród zakazów wymienionych w art. 45 ust. 1.
3. Zniesienia formy ochrony przyrody, o której mowa w ust. 1, dokonuje organ,
  który ustanowił daną formę ochrony przyrody; wojewoda - w drodze
  rozporządzenia, rada gminy - w drodze uchwały.
4. Zniesienie formy ochrony przyrody, o której mowa w ust. 1, następuje w razie
  utraty wartości przyrodniczych, ze względu na które ustanowiono formę ochrony
  przyrody lub w razie konieczności realizacji inwestycji celu publicznego lub
  zapewnienia bezpieczeństwa powszechnego.
                                        
                                    Art. 45.
1. W stosunku do pomnika przyrody, stanowiska dokumentacyjnego, użytku
  ekologicznego lub zespołu przyrodniczo-krajobrazowego mogą być wprowadzone
  następujące zakazy:
   1) niszczenia, uszkadzania lub przekształcania obiektu lub obszaru;
   2) wykonywania prac ziemnych trwale zniekształcających rzeźbę terenu, z
     wyjątkiem prac związanych z zabezpieczeniem przeciwsztormowym lub
     przeciwpowodziowym albo budową, odbudową, utrzymywaniem, remontem lub
     naprawą urządzeń wodnych;
   3) uszkadzania i zanieczyszczania gleby;
   4) dokonywania zmian stosunków wodnych, jeżeli zmiany te nie służą ochronie
     przyrody albo racjonalnej gospodarce rolnej, leśnej, wodnej lub rybackiej;
   5) likwidowania, zasypywania i przekształcania naturalnych zbiorników
     wodnych, starorzeczy oraz obszarów wodno-błotnych;
   6) wylewania gnojowicy, z wyjątkiem nawożenia użytkowanych gruntów rolnych;
   7) zmiany sposobu użytkowania ziemi;
   8) wydobywania do celów gospodarczych skał, w tym torfu, oraz
     skamieniałości, w tym kopalnych szczątków roślin i zwierząt, a także
     minerałów i bursztynu;
   9) umyślnego zabijania dziko występujących zwierząt, niszczenia nor,
     legowisk zwierzęcych oraz tarlisk i złożonej ikry, z wyjątkiem
     amatorskiego połowu ryb oraz wykonywania czynności związanych z racjonalną
     gospodarką rolną, leśną, rybacką i łowiecką;
  10) zbioru, niszczenia, uszkadzania roślin i grzybów na obszarach użytków
     ekologicznych, utworzonych w celu ochrony stanowisk, siedlisk lub ostoi
     roślin i grzybów chronionych;
  11) umieszczania tablic reklamowych.
2. Zakazy, o których mowa w ust. 1, nie dotyczą:
   1) prac wykonywanych na potrzeby ochrony przyrody po uzgodnieniu z organem
     ustanawiającym daną formę ochrony przyrody;
   2) realizacji inwestycji celu publicznego po uzgodnieniu z organem
     ustanawiającym daną formę ochrony przyrody;
   3) zadań z zakresu obronności kraju w przypadku zagrożenia bezpieczeństwa
     państwa;
   4) likwidowania nagłych zagrożeń bezpieczeństwa powszechnego i prowadzenia
     akcji ratowniczych.
                                        
                                    Art. 46.
1. Ochrona gatunkowa ma na celu zapewnienie przetrwania i właściwego stanu
  ochrony dziko występujących roślin, zwierząt i grzybów oraz ich siedlisk,
  gatunków rzadko występujących, endemicznych, podatnych na zagrożenia i
  zagrożonych wyginięciem oraz objętych ochroną na podstawie umów
  międzynarodowych, a także zachowanie różnorodności gatunkowej i genetycznej.
2. W celu ochrony ostoi i stanowisk roślin lub grzybów objętych ochroną
  gatunkową lub ostoi, miejsc rozrodu i regularnego przebywania zwierząt
  objętych ochroną gatunkową mogą być ustalane strefy ochrony.
                                        
                                    Art. 47.
1. Rośliny, zwierzęta i grzyby gatunków zagrożonych wyginięciem w środowisku
  przyrodniczym podlegają ochronie ex situ w ogrodach zoologicznych, ogrodach
  botanicznych lub bankach genów.
2. Ochrona ex situ gatunków, o których mowa w ust. 1, powinna zmierzać do
  przywrócenia osobników tych gatunków do środowiska przyrodniczego.
                                        
                                    Art. 48.
Minister właściwy do spraw środowiska w porozumieniu z ministrem właściwym do
spraw rolnictwa określi, w drodze rozporządzenia:
   1) gatunki dziko występujących roślin:
     a) objętych ochroną ścisłą, z wyszczególnieniem gatunków wymagających
       ochrony czynnej,
     b) objętych ochroną częściową,
     c) objętych ochroną częściową, które mogą być pozyskiwane oraz sposoby ich
       pozyskiwania,
     d) wymagających ustalenia stref ochrony ich ostoi lub stanowisk,
   2) zakazy właściwe dla poszczególnych gatunków lub grup gatunków roślin,
     wybrane spośród zakazów, o których mowa w art. 51 ust. 1, i odstępstwa od
     zakazów, wybrane spośród odstępstw, o których mowa w art. 51 ust. 2,
   3) sposoby ochrony gatunków, w tym wielkość stref ochrony
   - kierując się potrzebą ochrony dziko występujących roślin, ich siedlisk,
    ostoi lub stanowisk oraz wymaganiami ekologicznymi, naukowymi i
    kulturowymi, a także biorąc pod uwagę obowiązujące w tym zakresie przepisy
    prawa Unii Europejskiej.
                                        
                                    Art. 49.
Minister właściwy do spraw środowiska w porozumieniu z ministrem właściwym do
spraw rolnictwa określi, w drodze rozporządzenia:
   1) gatunki dziko występujących:
     a) zwierząt objętych ochroną ścisłą, z wyszczególnieniem gatunków
       wymagających ochrony czynnej,
     b) zwierząt objętych ochroną częściową,
     c) zwierząt objętych ochroną częściową, które mogą być pozyskiwane oraz
       sposoby ich pozyskiwania,
     d) ptaków, które mogą być sprzedawane, transportowane i przetrzymywane w
       celach handlowych, jeżeli zostały legalnie upolowane,
     e) zwierząt wymagających ustalenia stref ochrony ostoi, miejsc rozrodu lub
       regularnego przebywania,
   2) zakazy właściwe dla poszczególnych gatunków lub grup gatunków zwierząt,
     wybrane spośród zakazów, o których mowa w art. 52 ust. 1, i odstępstwa od
     zakazów, wybrane spośród odstępstw, o których mowa w art. 52 ust. 2,
   3) sposoby ochrony gatunków, w tym wielkość stref ochrony
   - kierując się potrzebą ochrony dziko występujących zwierząt, ich siedlisk,
    ostoi lub stanowisk oraz wymaganiami ekologicznymi, naukowymi i
    kulturowymi, a także biorąc pod uwagę obowiązujące w tym zakresie przepisy
    prawa Unii Europejskiej.
   
                                    Art. 50.
Minister właściwy do spraw środowiska w porozumieniu z ministrem właściwym do
spraw rolnictwa określi, w drodze rozporządzenia:
   1) gatunki dziko występujących grzybów:
     a) objętych ochroną ścisłą,
     b) objętych ochroną częściową,
     c) objętych ochroną częściową, które mogą być pozyskiwane oraz sposoby ich
       pozyskiwania,
     d) wymagających ustalenia stref ochrony ich ostoi lub stanowisk,
   2) zakazy właściwe dla poszczególnych gatunków lub grup gatunków grzybów,
     wybrane spośród zakazów, o których mowa w art. 51 ust. 1, i odstępstwa od
     zakazów, wybrane spośród odstępstw, o których mowa w art. 51 ust. 2,
   3) sposoby ochrony gatunków, w tym wielkość stref ochrony
   - kierując się potrzebą ochrony dziko występujących grzybów, ich siedlisk,
    ostoi lub stanowisk oraz wymaganiami ekologicznymi, naukowymi i
    kulturowymi, a także biorąc pod uwagę obowiązujące w tym zakresie przepisy
    prawa Unii Europejskiej.
                                        
                                    Art. 51.
1. W stosunku do dziko występujących roślin i grzybów objętych ochroną
  gatunkową mogą być wprowadzone następujące zakazy:
   1) zrywania, niszczenia i uszkadzania;
   2) niszczenia ich siedlisk i ostoi;
   3) dokonywania zmian stosunków wodnych, stosowania środków chemicznych,
     niszczenia ściółki leśnej i gleby w ostojach;
   4) pozyskiwania, zbioru, przetrzymywania, posiadania, preparowania i
     przetwarzania całych roślin oraz grzybów i ich części;
   5) zbywania, nabywania, oferowania do sprzedaży, wymiany i darowizny roślin
     i grzybów żywych, martwych, przetworzonych i spreparowanych, a także ich
     części i produktów pochodnych;
   6) wwożenia z zagranicy i wywożenia poza granicę państwa roślin i grzybów
     żywych, martwych, przetworzonych i spreparowanych, a także ich części i
     produktów pochodnych.
2. W stosunku do dziko występujących roślin i grzybów objętych ochroną
  gatunkową mogą być wprowadzone odstępstwa od zakazów, o których mowa w ust.
  1, dotyczące:
   1) wykonywania czynności związanych z prowadzeniem racjonalnej gospodarki
     rolnej, leśnej lub rybackiej, jeżeli technologia prac uniemożliwia
     przestrzeganie zakazów;
   2) usuwania roślin oraz grzybów niszczących materiały lub obiekty budowlane;
   3) pozyskiwania gatunków roślin, o których mowa w art. 48 pkt 1 lit. c, oraz
     grzybów, o których mowa w art. 50 pkt 1 lit. c, lub ich części i produktów
     pochodnych przez podmioty, które uzyskały zezwolenie wojewody na ich
     pozyskiwanie;
   4) przetrzymywania, zbywania, nabywania, oferowania do sprzedaży, wymiany,
     darowizny, a także wywożenia poza granicę państwa, żywych, martwych,
     przetworzonych i spreparowanych roślin, o których mowa w pkt 3, oraz ich
     części i produktów pochodnych.
                                        
                                    Art. 52.
1. W stosunku do dziko występujących zwierząt objętych ochroną gatunkową mogą
  być wprowadzone następujące zakazy:
   1) zabijania, okaleczania, chwytania, transportu, pozyskiwania,
     przetrzymywania, a także posiadania żywych zwierząt;
   2) zbierania, przetrzymywania i posiadania zwierząt martwych, w tym
     spreparowanych, a także ich części i produktów pochodnych;
   3) niszczenia ich jaj, postaci młodocianych i form rozwojowych;
   4) niszczenia ich siedlisk i ostoi;
   5) niszczenia ich gniazd, mrowisk, nor, legowisk, żeremi, tam, tarlisk,
     zimowisk i innych schronień;
   6) wybierania, posiadania i przechowywania ich jaj;
   7) wyrabiania, posiadania i przechowywania wydmuszek;
   8) preparowania martwych zwierząt lub ich części, w tym znalezionych;
   9) zbywania, nabywania, oferowania do sprzedaży, wymiany i darowizny
     zwierząt żywych, martwych, przetworzonych i spreparowanych, a także ich
     części i produktów pochodnych;
  10) wwożenia z zagranicy i wywożenia poza granicę państwa zwierząt żywych,
     martwych, przetworzonych i spreparowanych, a także ich części i produktów
     pochodnych;
  11) umyślnego płoszenia i niepokojenia;
  12) fotografowania, filmowania i obserwacji, mogących powodować ich płoszenie
     lub niepokojenie;
  13) przemieszczania z miejsc regularnego przebywania na inne miejsca;
  14) przemieszczania urodzonych i hodowanych w niewoli do stanowisk
     naturalnych.
2. W stosunku do dziko występujących zwierząt objętych ochroną gatunkową mogą
  być wprowadzone odstępstwa od zakazów, o których mowa w ust. 1, dotyczące:
   1) usuwania od dnia 16 października do końca lutego gniazd z budek dla
     ptaków i ssaków;
   2) usuwania od dnia 16 października do końca lutego gniazd ptasich z
     obiektów budowlanych i terenów zieleni, jeżeli wymagają tego względy
     bezpieczeństwa lub sanitarne;
   3) chwytania na terenach zabudowanych przez podmioty upoważnione przez
     wojewodę zabłąkanych zwierząt i przemieszczania ich do miejsc regularnego
     przebywania;
   4) chwytania zwierząt rannych i osłabionych w celu udzielenia im pomocy
     weterynaryjnej i przemieszczania do ośrodków rehabilitacji zwierząt oraz
     przetrzymywania w tych ośrodkach na czas odzyskania zdolności
     samodzielnego życia i przywrócenia ich do środowiska przyrodniczego;
   5) wykonywania czynności związanych z prowadzeniem racjonalnej gospodarki
     rolnej, leśnej lub rybackiej, jeżeli technologia prac uniemożliwia
     przestrzeganie zakazów;
   6) pozyskiwania gatunków zwierząt, o których mowa w art. 49 pkt 1 lit. c,
     lub ich części i produktów pochodnych przez podmioty, które uzyskały
     zezwolenie wojewody na to pozyskiwanie;
   7) przetrzymywania, zbywania, nabywania, oferowania do sprzedaży, wymiany,
     darowizny, a także wywożenia poza granicę państwa żywych, martwych i
     spreparowanych zwierząt, o których mowa w pkt 6, oraz ich części i
     produktów pochodnych.
                                        
                                    Art. 53.
Wojewoda, w drodze rozporządzenia, może wprowadzić na terenie województwa, na
czas określony, ochronę gatunków roślin, zwierząt lub grzybów nieobjętych
ochroną określoną w przepisach, o których mowa w art. 48-50, a także właściwe
dla nich zakazy wybrane spośród zakazów, o których mowa w art. 51 ust. 1 oraz
art. 52 ust. 1, a także odstępstwa od zakazów, o których mowa w art. 51 ust. 2
oraz art. 52 ust. 2.
                                        
                                    Art. 54.
Chwytanie lub zabijanie dziko występujących zwierząt, o których mowa w art. 49
pkt 1 lit. b, nie może być wykonywane przy użyciu:
   1) oślepionych lub okaleczonych zwierząt jako wabików;
   2) urządzeń odtwarzających nagrania głosów zwierząt;
   3) urządzeń elektrycznych lub elektronicznych, mogących zabijać lub
     ogłuszać;
   4) sztucznych źródeł światła;
   5) luster i innych urządzeń oślepiających;
   6) urządzeń wizyjnych ułatwiających strzelanie w nocy, w tym powiększających
     lub przetwarzających obraz oraz oświetlających cel;
   7) materiałów wybuchowych;
   8) sieci działających niewybiórczo;
   9) pułapek działających niewybiórczo;
  10) kusz;
  11) trucizn lub przynęt zatrutych albo zawierających środki usypiające;
  12) gazów i dymów stosowanych do wypłaszania;
  13) automatycznej lub półautomatycznej broni z magazynkiem mieszczącym więcej
     niż 2 naboje;
  14) statków powietrznych;
  15) pojazdów silnikowych w ruchu;
  16) sideł, lepów i haków;
  17) łodzi prowadzonych z prędkością większą niż 5 kilometrów na godzinę.
                                    Art. 55.
Minister właściwy do spraw środowiska określi, w drodze rozporządzenia, sposoby
obrączkowania ptaków, wzory obrączek oraz materiały, z jakich mogą być wykonane
obrączki, kierując się potrzebą ochrony ptaków przed niekontrolowanym i
niewłaściwym obrączkowaniem.
                                    Art. 56.
1. Minister właściwy do spraw środowiska może zezwolić na zbiór roślin i
  grzybów objętych ochroną gatunkową , chwytanie, odławianie lub zabijanie
  zwierząt objętych ochroną gatunkową oraz na inne czynności podlegające
  zakazom lub ograniczeniom w stosunku do gatunków:
   1) objętych ochroną ścisłą;
   2) objętych ochroną częściową, jeżeli zezwolenie dotyczy obszaru
     wykraczającego poza granice jednego województwa lub jeżeli ma to związek z
     działaniami podejmowanymi przez ministra właściwego do spraw środowiska, w
     tym dotyczącymi realizacji krajowej strategii ochrony i zrównoważonego
     użytkowania różnorodności biologicznej, programów ochrony gatunków
     zagrożonych wyginięciem lub realizacji umów międzynarodowych.
2. Wojewoda na obszarze swojego działania może zezwolić:
   1) w stosunku do gatunków objętych ochroną częściową - na pozyskiwanie lub
     zbiór roślin lub grzybów, ich części i produktów pochodnych oraz
     pozyskiwanie, chwytanie lub zabijanie zwierząt, a także na inne czynności
     podlegające zakazom lub ograniczeniom;
   2) w stosunku do gatunków objętych ochroną ścisłą - na zbieranie,
     przetrzymywanie i posiadanie martwych, w tym spreparowanych zwierząt, ich
     części i produktów pochodnych, a także na fotografowanie i filmowanie
     mogące powodować niepokojenie lub płoszenie.
3. Zezwolenia na pozyskiwanie roślin, zwierząt i grzybów w lasach wydaje się w
  porozumieniu z właścicielem lub zarządcą lasu.
4. Zezwolenia, o których mowa w ust. 1 i 2, z zastrzeżeniem ust. 5, mogą być
  wydane w przypadku braku rozwiązań alternatywnych i jeżeli nie spowoduje to
  zagrożenia dla dziko występujących populacji chronionych gatunków roślin,
  zwierząt lub grzybów oraz:
   1) wynikają z potrzeby ochrony innych dziko występujących gatunków roślin,
     zwierząt, grzybów oraz ochrony siedlisk przyrodniczych lub
   2) wynikają z konieczności ograniczenia poważnych szkód w gospodarce, w
     szczególności rolnej, leśnej lub rybackiej lub
   3) leżą w interesie zdrowia i bezpieczeństwa powszechnego lub
   4) wynikają z innych koniecznych wymogów nadrzędnego interesu publicznego, w
     tym wymogów o charakterze społecznym lub gospodarczym lub wymogów
     związanych z korzystnymi skutkami o podstawowym znaczeniu dla środowiska
     lub
   5) są niezbędne w realizacji badań naukowych i programów edukacyjnych lub w
     realizacji celów związanych z odbudową populacji, reintrodukcją gatunków
     roślin, zwierząt lub grzybów, albo do celów działań reprodukcyjnych, w tym
     do sztucznego rozmnażania roślin lub
   6) umożliwiają, w ściśle kontrolowanych warunkach, selektywnie i w
     ograniczonym stopniu, zbiór lub przetrzymywanie roślin i grzybów oraz
     chwytanie lub przetrzymywanie zwierząt gatunków objętych ochroną ścisłą w
     liczbie określonej przez wydającego zezwolenie.
5. Zezwolenia na pozyskiwanie roślin i zwierząt objętych ochroną gatunkową mogą
  być wydane jeżeli nie spowodują zagrożenia dla dziko występujących populacji
  chronionych gatunków roślin, zwierząt lub grzybów.
6. Zezwolenie może być wydane na wniosek, który zawiera:
   1) imię, nazwisko i adres albo nazwę i siedzibę wnioskodawcy;
   2) cel wykonania wnioskowanych czynności;
   3) opis czynności, na którą może być wydane zezwolenie;
   4) nazwę gatunku lub gatunków w języku łacińskim i polskim, jeżeli polska
     nazwa istnieje;
   5) liczbę lub ilość osobników, których dotyczy wniosek;
   6) sposób, miejsce i czas wykonania czynności;
   7) wskazanie podmiotu, który będzie uśmiercał zwierzęta.
7. Zezwolenia, o których mowa w ust. 1 i 2, zawierają:
   1) imię, nazwisko i adres albo nazwę i siedzibę wnioskodawcy;
   2) nazwę gatunku lub gatunków w języku łacińskim i polskim, jeżeli polska
     nazwa istnieje;
   3) liczbę lub ilość osobników, których dotyczy zezwolenie;
   4) opis czynności, na które wydaje się zezwolenie;
   5) wskazanie dozwolonych środków i sposobów chwytania, odławiania lub
     zabijania zwierząt albo sposobów zbioru roślin i grzybów lub sposobów
     wykonania innych czynności, na które wydaje się zezwolenie;
   6) określenie czasu i miejsca wykonania czynności, których dotyczy
     zezwolenie;
   7) wskazanie podmiotu, który będzie uśmiercał zwierzęta;
   8) określenie terminu złożenia informacji o wykorzystaniu zezwolenia.
8. Wojewoda do dnia 31 stycznia każdego roku składa ministrowi właściwemu do
  spraw środowiska raport o wydanych zezwoleniach w roku poprzednim,
  zawierający informacje, o których mowa w ust. 7 pkt 2-7, oraz informację o
  wykorzystaniu zezwoleń.
9. Minister właściwy do spraw środowiska przygotowuje i przedstawia Komisji
  Europejskiej raporty dotyczące ochrony gatunkowej, których obowiązek
  sporządzania wynika z przepisów prawa Unii Europejskiej.
                                        
                                    Art. 57.
1. Minister właściwy do spraw środowiska opracowuje programy ochrony
  zagrożonych wyginięciem gatunków roślin, zwierząt i grzybów.
2. Programy, o których mowa w ust. 1, zawierają:
   1) opis sposobów prowadzenia działań ochronnych zmierzających do odbudowy
     populacji zagrożonych wyginięciem gatunków;
   2) określenie czasu i miejsca wykonania działań ochronnych;
   3) wskazanie odpowiedzialnego za wykonanie działań ochronnych;
   4) informacje o kosztach i źródłach finansowania.
                                    Art. 58.
1. Wojewoda, do dnia 31 marca każdego roku, przekazuje ministrowi właściwemu do
  spraw środowiska informację za rok poprzedni w sprawie przypadkowego
  schwytania lub zabicia zwierząt gatunków objętych ochroną ścisłą.
2. Na podstawie informacji, o której mowa w ust. 1, minister właściwy do spraw
  środowiska może podjąć badania lub działania ochronne, zapobiegające
  przypadkowemu chwytaniu lub zabijaniu zwierząt.
                                        
                                    Art. 59.
Organy ochrony przyrody są obowiązane do inicjowania i wspierania badań
naukowych w zakresie:
   1) ochrony siedlisk przyrodniczych;
   2) ochrony siedlisk roślin i siedlisk zwierząt objętych ochroną gatunkową;
   3) ochrony zwierząt prowadzących wędrowny tryb życia oraz ich siedlisk
     położonych na trasach wędrówek, a także miejsc ich zimowania lub
     gniazdowania;
   4) ustalania zmienności liczebności populacji gatunków roślin i zwierząt;
   5) opracowania i doskonalenia sposobów zapobiegania szkodom powodowanym
     przez zwierzęta objęte ochroną gatunkową;
   6) opracowania i doskonalenia sposobów zapobiegania przypadkowemu chwytaniu
     lub zabijaniu zwierząt objętych ochroną gatunkową.
   7) określania wpływu niekorzystnych skutków zanieczyszczania chemicznego na
     liczebność populacji roślin i zwierząt objętych ochroną gatunkową.
                                    Art. 60.
1. Organy ochrony przyrody podejmują działania w celu ratowania zagrożonych
  wyginięciem gatunków roślin, zwierząt i grzybów objętych ochroną gatunkową,
  polegające na przenoszeniu tych gatunków do innych miejsc, eliminowaniu
  przyczyn ich zagrożenia, podejmowaniu ochrony ex situ oraz tworzeniu warunków
  do ich rozmnażania.
2. Jeżeli stwierdzone lub przewidywane zmiany w środowisku zagrażają lub mogą
  zagrażać roślinom, zwierzętom lub grzybom objętych ochroną gatunkową,
  wojewoda, a na obszarach morskich minister właściwy do spraw środowiska, jest
  obowiązany, po zasięgnięciu opinii właściwej wojewódzkiej rady ochrony
  przyrody oraz zarządcy lub właściciela terenu, podjąć działania w celu
  zapewnienia trwałego zachowania gatunku, jego siedliska lub ostoi,
  eliminowania przyczyn powstawania zagrożeń oraz poprawy stanu ochrony jego
  siedliska lub ostoi.
3. Wojewoda może ustalać i likwidować, w drodze decyzji administracyjnej:
   1) strefy ochrony ostoi oraz stanowisk roślin objętych ochroną gatunkową, o
     których mowa w art. 48 pkt 1 lit. d;
   2) strefy ochrony ostoi, miejsc rozrodu i regularnego przebywania zwierząt
     objętych ochroną gatunkową, o których mowa w art. 49 pkt 1 lit. e;
   3) strefy ochrony ostoi oraz stanowisk grzybów objętych ochroną gatunkową, o
     których mowa w art. 50 pkt 1 lit. d.
4. Granice stref ochrony, o których mowa w ust. 3, oznacza się tablicami z
  napisem, odpowiednio: "ostoja roślin", "ostoja zwierząt" albo "ostoja
  grzybów" i informacją: "osobom nieupoważnionym wstęp wzbroniony".
5. Wojewoda prowadzi rejestr stref ochrony, o których mowa w ust. 3.
6. W strefach ochrony, o których mowa w ust. 3, zabrania się:
   1) przebywania osób, z wyjątkiem właściciela nieruchomości objętej strefą
     ochrony oraz osób sprawujących zarząd i nadzór nad obszarami objętymi
     strefą ochronną;
   2) wycinania drzew lub krzewów bez zezwolenia wojewody;
   3) dokonywania zmian stosunków wodnych, jeżeli nie jest to związane z
     potrzebą ochrony poszczególnych gatunków;
   4) wznoszenia obiektów, urządzeń i instalacji.
                                    Art. 61.
1. Przewożenie przez granicę państwa roślin i zwierząt należących do gatunków,
  podlegających ograniczeniom na podstawie przepisów prawa Unii Europejskiej, a
  także ich rozpoznawalnych części i produktów pochodnych, wymaga uzyskania
  zezwolenia ministra właściwego do spraw środowiska, z zastrzeżeniem ust. 2.
2. Wywóz żywych roślin należących do gatunków, o których mowa w ust. 1,
  pochodzących z uprawy jest dozwolony na podstawie świadectw fitosanitarnych.
3. Do wniosku o wydanie zezwolenia na import żywych zwierząt lub jaj gatunków,
  o których mowa w ust. 1, dołącza się opinię lub orzeczenie lekarskoweterynaryjne
powiatowego lekarza weterynarii stwierdzające spełnienie przez
  importera warunków przetrzymywania tych gatunków, odpowiadających ich
  potrzebom biologicznym.
4. Do wniosku o wydanie zezwolenia na eksport gatunków, o których mowa w ust.
  1, dołącza się:
   1) zezwolenie na pozyskiwanie ze środowiska gatunków wymienionych we wniosku
     albo
   2) wypis z dokumentacji hodowlanej lub orzeczenie lekarsko-weterynaryjne
     powiatowego lekarza weterynarii potwierdzające urodzenie w hodowli okazów
     i ich rodziców - w przypadku zwierząt albo
   3) oświadczenie wnioskodawcy o pochodzeniu roślin z uprawy.
5. Zezwolenie, o którym mowa w ust. 1, jest wydawane na wniosek, po
  zasięgnięciu opinii Państwowej Rady Ochrony Przyrody, w przypadkach
  określonych przepisami prawa Unii Europejskiej.
6. Opinię, o której mowa w ust. 5, Państwowa Rada Ochrony Przyrody wyraża w
  ciągu 14 dni od dnia wystąpienia o opinię.
7. Minister właściwy do spraw środowiska może odmówić wydania zezwolenia,
  jeżeli importer, eksporter lub reeksporter, podany we wniosku o wydanie
  zezwolenia, był skazany prawomocnym wyrokiem sądu za przestępstwo mające
  związek z przewożeniem przez granicę państwa roślin lub zwierząt gatunków, o
  których mowa w ust. 1, w okresie 3 lat od dnia uprawomocnienia się wyroku.
8. Minister właściwy do spraw środowiska cofa zezwolenie, o którym mowa w ust.
  1, jeżeli:
   1) po wydaniu zezwolenia zostaną ujawnione okoliczności, o których mowa w
     ust. 7, uzasadniające odmowę wydania zezwolenia;
   2) zezwolenie zostało użyte niezgodnie z warunkami w nim zawartymi.
   
                                    Art. 62.
1. Koszty transportu oraz utrzymywania roślin lub zwierząt, o których mowa w
  art. 61 ust. 1, przewożonych przez granicę państwa bez zezwolenia  i
  zatrzymanych przez organy celne, ponosi Skarb Państwa, a ich rozliczenia
  dokonuje wojewoda właściwy ze względu na położenie podmiotu, któremu zostały
  przekazane zatrzymane rośliny lub zwierzęta.
2. Zatrzymane żywe rośliny lub zwierzęta mogą być przekazywane do ogrodów
  botanicznych, ogrodów zoologicznych lub ośrodków rehabilitacji zwierząt.
3. Minister właściwy do spraw środowiska w porozumieniu z ministrem właściwym
  do spraw finansów publicznych określi, w drodze rozporządzenia, sposób
  postępowania z żywymi roślinami lub zwierzętami, o których mowa w ust. 1,
  oraz rozliczania kosztów, o których mowa w ust. 1, kierując się potrzebą
  zapewnienia właściwych warunków przetrzymania roślin i zwierząt.
                                    Art. 63.
1. Minister właściwy do spraw środowiska prowadzi rejestr instytucji naukowych
  uprawnionych do przewożenia w celach naukowych przez granicę państwa bez
  zezwolenia, o którym mowa w art. 61 ust. 1, okazów zielnikowych lub okazów
  muzealnych zakonserwowanych, zasuszonych albo w inny sposób utrwalonych lub
  żywego materiału roślinnego, w celu nieodpłatnej wymiany, użyczenia lub
  darowizny.
2. Instytucja naukowa ubiegająca się o wpis do rejestru powinna spełniać
  następujące warunki:
   1) okazy, o których mowa w ust. 1, są gromadzone w kolekcje;
   2) kolekcja jest wykorzystywana jedynie w celach naukowych i dydaktycznych;
   3) kolekcję stanowią jedynie okazy, których pozyskiwanie nastąpiło zgodnie z
     przepisami ustawy;
   4) kolekcja jest przechowywana pod opieką osoby wyznaczonej przez kierownika
     instytucji naukowej w warunkach uniemożliwiających jej zniszczenie;
   5) okazy w kolekcji są oznakowane w sposób umożliwiający ich identyfikację;
   6) posiadają katalog przetrzymywanych w kolekcji okazów, z wyszczególnieniem
     okazów, które mogą być udostępniane w drodze nieodpłatnej wymiany,
     użyczenia lub darowizny;
   7) katalog, o którym mowa w pkt 6, jest udostępniany zainteresowanym
     instytucjom naukowym.
3. Wpisanie do rejestru, o którym mowa w ust. 1, następuje na wniosek
  zainteresowanej instytucji naukowej. Do wniosku dołącza się kopię katalogu
  okazów, o którym mowa w ust. 2 pkt 6, oraz oświadczenia: o zgodności kopii
  katalogu okazów z oryginałem oraz o spełnieniu warunków, o których mowa w
  ust. 2.
4. Minister właściwy do spraw środowiska, po wpisaniu instytucji naukowej do
  rejestru, o którym mowa w ust. 1, wydaje zaświadczenie.
5. Instytucja naukowa wpisana do rejestru, o którym mowa w ust. 1, jest
  obowiązana do:
   1) aktualizacji katalogu okazów, o których mowa w ust. 1:
     a) stanowiących kolekcję,
     b) przekazanych innym, uprawnionym na podstawie umów międzynarodowych,
       instytucjom naukowym;
   2) składania ministrowi właściwemu do spraw środowiska, do dnia 31 stycznia
     każdego roku, raportu za rok ubiegły z działalności w zakresie
     nieodpłatnej wymiany, użyczenia lub darowizny okazów, o których mowa
     w ust. 1, oraz informacji o celu wykorzystania otrzymanych okazów.
6. Wykreślenie instytucji naukowej z rejestru może nastąpić, jeżeli instytucja
  naukowa przestała spełniać warunki, o których mowa w ust. 2, lub nie
  aktualizuje katalogu.
7. Przewożenie przez granicę państwa okazów, o których mowa w ust. 1, wymaga
  oznakowania etykietą opakowania, w którym okazy są przewożone, zgodnie z
  przepisami prawa Unii Europejskiej.
8. Wojewoda właściwy ze względu na miejsce siedziby instytucji naukowej
  dokonuje kontroli aktualizacji katalogu oraz spełnienia warunków, o których
  mowa w ust. 2.
9. O wynikach kontroli wojewoda powiadamia ministra właściwego do spraw
  środowiska w terminie 30 dni od dnia zakończenia kontroli.
                                    Art. 64.
1. Posiadacz zwierząt, o których mowa w art. 61 ust. 1, zaliczonych do płazów,
  gadów, ptaków lub ssaków, a także prowadzący ich hodowlę, jest obowiązany do
  pisemnego zgłoszenia ich do rejestru.
2. Obowiązek zgłoszenia do rejestru, o którym mowa w ust. 1, nie dotyczy:
   1) ogrodów zoologicznych;
   2) podmiotów prowadzących działalność gospodarczą w zakresie handlu
     zwierzętami, o których mowa w art. 61 ust. 1;
   3) czasowego przetrzymywania zwierząt w celu leczenia i rehabilitacji.
3. Rejestr, o którym mowa w ust. 1, prowadzi starosta właściwy ze względu na
  miejsce przetrzymywania zwierząt lub prowadzenia ich hodowli.
4. Rejestr, o którym mowa w ust. 1, powinien zawierać następujące dane:
   1) datę:
     a) dokonania wpisu,
     b) dokonania zmiany danych wpisanych do rejestru,
     c)  wykreślenia z rejestru;
   2) imię, nazwisko i adres albo nazwę i siedzibę posiadacza lub prowadzącego
     hodowlę;
   3) adres miejsca przetrzymywania zwierząt lub prowadzenia hodowli;
   4) liczbę zwierząt posiadanych lub hodowanych;
   5) nazwę gatunku w języku łacińskim i polskim, jeżeli polska nazwa istnieje;
   6) datę, miejsce urodzenia lub wyklucia zwierzęcia;
   7) datę wejścia w posiadanie zwierzęcia oraz źródło jego pochodzenia;
   8) płeć zwierzęcia, jeżeli jest możliwa do ustalenia;
   9) opis trwałego oznakowania zwierzęcia, jeżeli jest oznakowane;
  10) cel przetrzymywania lub prowadzenia hodowli zwierzęcia;
  11) numer i datę wydania:
     a) zezwolenia na import zwierzęcia do kraju albo
     b) zezwolenia na schwytanie zwierzęcia w środowisku albo
     c) dokumentu wydanego przez powiatowego lekarza weterynarii,
       potwierdzającego urodzenie zwierzęcia w hodowli albo
     d) innego dokumentu stwierdzającego legalność pochodzenia zwierzęcia.
5. Obowiązek zgłoszenia do rejestru lub wykreślenia z rejestru powstaje z dniem
  nabycia lub zbycia, wwozu do kraju lub wywozu za granicę państwa, wejścia w
  posiadanie zwierzęcia, jego utraty lub śmierci. Wniosek o dokonanie wpisu lub
  wykreślenia z rejestru powinien być złożony właściwemu staroście w terminie
  14 dni od dnia powstania tego obowiązku.
6. Do wniosku o dokonanie wpisu do rejestru załącza się kopię dokumentu, o
  kórym mowa w ust. 4 pkt 11.
7.  W razie zmiany danych, o których mowa w ust. 4 pkt 2-11, przepis ust. 5
  stosuje się odpowiednio.
8. Wpisanie do rejestru starosta potwierdza wydaniem zaświadczenia.
9. Podmioty, o których mowa w ust. 2 pkt 2, są obowiązane do posiadania i
  przekazania wraz ze sprzedawanym zwierzęciem oryginału lub kopii dokumentu, o
  którym mowa w ust. 4 pkt 11. Kopia ta powinna być, przez podmiot sprzedający
  zwierzę, zaopatrzona w numer nadawany według numeracji ciągłej, datę
  wystawienia, pieczęć i podpis osoby sprzedającej, informację o liczbie
  zwierząt, dla których została wystawiona, a jeżeli kopiowany dokument dotyczy
  więcej niż jednego gatunku, także o ich przynależności gatunkowej.
10. Koszty związane ze znakowaniem, zgodnym z przepisami prawa Unii
  Europejskiej, zwierząt, o których mowa w ust. 1, pokrywa posiadacz zwierzęcia
  lub prowadzący hodowlę.
                                                                                
                                   Rozdział 3
    Ogrody botaniczne, ogrody zoologiczne oraz ośrodki rehabilitacji zwierząt
                                        
                                    Art. 65.
1. Ogrody botaniczne, ogrody zoologiczne oraz tereny przewidziane w miejscowym
  planie zagospodarowania przestrzennego na rozbudowę istniejących lub budowę
  nowych ogrodów podlegają ochronie w celu zapewnienia ich prawidłowej
  działalności i rozwoju.
2. Ochrona, o której mowa w ust. 1, polega na zakazie:
   1) wznoszenia na terenie ogrodu botanicznego lub zoologicznego obiektów
     budowlanych i urządzeń niezwiązanych z ich działalnością;
   2) zmniejszenia obszaru ogrodu botanicznego lub zoologicznego na rzecz
     działalności niezwiązanej z ich rolą i przeznaczeniem;
   3) zmiany na terenie ogrodu botanicznego lub zoologicznego lub w ich
     sąsiedztwie stosunków wodnych, w tym obniżenia poziomu wód gruntowych;
   4) zanieczyszczania na terenie ogrodu botanicznego lub zoologicznego lub w
     ich sąsiedztwie powierzchni ziemi, wód i powietrza;
   5) wznoszenia w sąsiedztwie ogrodu botanicznego lub zoologicznego obiektów
     budowlanych lub urządzeń przeznaczonych do prowadzenia działalności
     produkcyjnej lub usługowej, wpływających szkodliwie na warunki
     przyrodnicze niezbędne do prawidłowego funkcjonowania ogrodów.
3. Sposoby korzystania z ogrodu botanicznego lub zoologicznego ustala w
  regulaminie zarządzający ogrodem.
                                    Art. 66.
1. W studiach uwarunkowań i kierunków zagospodarowania przestrzennego gmin oraz
  w miejscowych planach zagospodarowania przestrzennego uwzględnia się potrzeby
  funkcjonowania i rozwoju istniejących lub projektowanych ogrodów botanicznych
  lub zoologicznych.
2. Wójt, burmistrz albo prezydent miasta przed wydaniem decyzji w sprawie
  ustalenia warunków zabudowy lub decyzji o ustaleniu lokalizacji inwestycji
  celu publicznego w sąsiedztwie ogrodu botanicznego lub zoologicznego
  informuje o planowanej inwestycji zarządzającego ogrodem, który w terminie 30
  dni może zgłosić zastrzeżenia i wnioski.
3. Przepis ust. 2 stosuje się odpowiednio przy rozpatrywaniu wniosku o
  wyrażenie zgody na zmianę sposobu użytkowania obiektu budowlanego
  znajdującego się w sąsiedztwie ogrodu botanicznego lub zoologicznego, jeżeli
  zmiana ta mogłaby mieć niekorzystny wpływ na funkcjonowanie ogrodu.
                                    Art. 67.
1. Utworzenie i prowadzenie ogrodu botanicznego lub zoologicznego wymaga
  uzyskania zezwolenia ministra właściwego do spraw środowiska.
2. Zezwolenie wydaje się po zasięgnięciu opinii wojewody właściwego ze względu
  na miejsce położenia ogrodu botanicznego lub zoologicznego, a także opinii
  organizacji zrzeszającej przedstawicieli ogrodów botanicznych lub
  zoologicznych.
3. Wniosek o wydanie zezwolenia, o którym mowa w ust. 1, powinien zawierać:
   1) imię, nazwisko i adres albo nazwę i siedzibę wnioskodawcy;
   2) wskazanie podmiotu zarządzającego ogrodem botanicznym lub zoologicznym,
     odpowiedzialnego za jego funkcjonowanie;
   3) projekt zagospodarowania terenu ogrodu botanicznego lub zoologicznego;
   4) wskazanie położenia i obszaru ogrodu botanicznego lub zoologicznego;
   5) opis zakresu działalności ogrodu botanicznego lub zoologicznego.
4. Do wniosku, o którym mowa w ust. 3, należy dołączyć:
   1) wyrys z mapy ewidencji gruntów, na których ma być utworzony ogród
     botaniczny lub zoologiczny;
   2) wypis z miejscowego planu zagospodarowania przestrzennego lub informację
     na temat warunków zabudowy terenu projektowanej lokalizacji ogrodu
     botanicznego lub zoologicznego.
5. Zezwolenie, o którym mowa w ust. 1, zawiera:
   1) imię, nazwisko i adres albo nazwę i siedzibę wnioskodawcy;
   2) wskazanie położenia i obszaru ogrodu botanicznego lub zoologicznego;
   3) opis zakresu działalności ogrodu botanicznego lub zoologicznego;
   4) warunki prowadzenia działalności ogrodu botanicznego lub zoologicznego
     oraz termin, w którym mają one być spełnione.
6. Zezwolenie wydaje się na czas nieokreślony. Sprawdzenie warunków, o których
  mowa w ust. 5 w pkt 4, następuje po upływie wyznaczonego terminu.
                                    Art. 68.
1. Minister właściwy do spraw środowiska może cofnąć lub zmienić zezwolenie, o
  którym mowa w art. 67 ust. 1, jeżeli podmiot, który uzyskał to zezwolenie:
   1) nie spełnia warunków prowadzenia działalności ogrodu botanicznego lub
     zoologicznego;
   2) nie przestrzega zakresu działalności ogrodu botanicznego lub
     zoologicznego;
   3) nie spełnia obowiązków, o których mowa w art. 69 ust. 1;
   4) nie zapewnia warunków określonych w przepisach, o których mowa w art. 70;
   5) nie usunie w wyznaczonym terminie, nie dłuższym niż 2 lata,
     nieprawidłowości stwierdzonych w wyniku kontroli przeprowadzonej przez
     wojewodę i inne organy uprawnione na podstawie odrębnych przepisów.
2. Jeżeli zezwolenie, o którym mowa w art. 67 ust. 1, zostanie cofnięte, ogród
  botaniczny lub zoologiczny podlega likwidacji.
3. W razie likwidacji ogrodu zoologicznego podmiot zarządzający tym ogrodem
  jest obowiązany zapewnić utrzymywanym zwierzętom warunki odpowiadające ich
  potrzebom biologicznym.
4. W decyzji o cofnięciu zezwolenia podaje się termin jej wykonania oraz
  wskazuje organ nadzorujący likwidację ogrodu botanicznego lub zoologicznego.
                                    Art. 69.
1. Do obowiązków podmiotów, które uzyskały zezwolenie, o którym mowa w art. 67
  ust. 1, należy:
   1) uczestnictwo w badaniach naukowych, które mają na celu ochronę gatunków
     zagrożonych wyginięciem w stanie wolnym;
   2) edukacja w zakresie ochrony gatunkowej roślin, zwierząt i grzybów, z
     uwzględnieniem ochrony różnorodności biologicznej;
   3) prowadzenie upraw roślin oraz hodowli zwierząt gatunków zagrożonych
     wyginięciem, w celu ich ochrony ex situ, a następnie wprowadzenie do
     środowiska przyrodniczego w ramach programów ochrony tych gatunków;
   4) przetrzymywanie roślin lub zwierząt w warunkach odpowiadających ich
     potrzebom biologicznym;
   5) prowadzenie dokumentacji hodowlanej.
2. Dokumentacja hodowlana, o której mowa w ust. 1 pkt 5, powinna zawierać
  następujące dane:
   1) datę:
     a) dokonania wpisu,
     b) dokonania zmiany danych,
     c)  wykreślenia z dokumentacji hodowlanej;
   2) liczbę posiadanych zwierząt;
   3) nazwę gatunku w języku łacińskim i polskim, jeżeli polska nazwa istnieje;
   4) datę i miejsce urodzenia lub wyklucia zwierzęcia;
   5) datę wejścia w posiadanie zwierzęcia oraz źródło jego pochodzenia;
   6) płeć zwierzęcia, jeżeli jest możliwa do ustalenia;
   7) opis trwałego oznakowania zwierzęcia, jeżeli jest oznakowane;
   8) numer i datę wydania zezwolenia na import zwierzęcia do kraju lub
     zezwolenia na jego pozyskanie albo innego dokumentu stwierdzającego
     legalność jego pochodzenia.
                                    Art. 70.
Minister właściwy do spraw środowiska określi, w drodze rozporządzenia, warunki
hodowli i utrzymywania poszczególnych grup gatunków zwierząt w ogrodzie
zoologicznym, w tym:
   1) niezbędne pomieszczenia i wyposażenie w urządzenia techniczne miejsc
     przebywania zwierząt poszczególnych gatunków lub grup gatunków,
   2) minimalne warunki przestrzenne dla hodowli i utrzymywania zwierząt
     poszczególnych gatunków lub grup gatunków,
   3) niezbędne warunki do prowadzenia reprodukcji zwierząt poszczególnych
     gatunków lub grup gatunków
- kierując się potrzebą zapewnienia zwierzętom hodowanym i utrzymywanym w
ogrodach zoologicznych warunków odpowiadających potrzebom biologicznym
poszczególnych gatunków lub grup gatunków.
                                    Art. 71.
W ogrodach zoologicznych hoduje się i utrzymuje zwierzęta:
   1) urodzone i wychowane poza środowiskiem przyrodniczym;
   2) które poza ogrodem nie mają szansy przeżycia;
   3) jeżeli wymaga tego ochrona populacji lub gatunku albo realizacja celów
     naukowych.
   
                                    Art. 72.
1. Do ogrodów zoologicznych sprowadza się tylko te zwierzęta, którym w ogrodzie
  można zapewnić warunki odpowiadające potrzebom biologicznym danego gatunku.
2. Zwierzęta w ogrodach zoologicznych nie mogą być rozmnażane, jeżeli ich
  potomstwu nie zapewni się właściwych warunków hodowli i utrzymywania.
                                    Art. 73.
1. Zabrania się hodowli i utrzymywania, poza ogrodami zoologicznymi i
  placówkami naukowymi prowadzącymi badania nad zwierzętami, a także cyrkami,
  zwierząt niebezpiecznych dla życia i zdrowia ludzi, w tym drapieżnych i
  jadowitych.
2. Minister właściwy do spraw środowiska określi, w drodze rozporządzenia,
  gatunki lub grupy gatunków zwierząt, o których mowa w ust. 1, wskazując
  kategorie zwierząt według stopnia zagrożenia dla człowieka, kierując się
  potrzebą przeciwdziałania sprowadzaniu, oferowaniu, nabywaniu i
  przetrzymywaniu zwierząt gatunków niebezpiecznych dla życia i zdrowia ludzi,
  w celu ochrony ludzi przed tymi zwierzętami.
                                    Art. 74.
1. Przeniesienie z ogrodu botanicznego lub ogrodu zoologicznego do środowiska
  przyrodniczego roślin lub zwierząt gatunków zagrożonych wyginięciem następuje
  po uzyskaniu zezwolenia ministra właściwego do spraw środowiska.
2. Zezwolenie, o którym mowa w ust. 1, wydaje się na wniosek, który zawiera:
   1) imię, nazwisko i adres albo nazwę i siedzibę wnioskodawcy;
   2) nazwę gatunku w języku łacińskim i polskim, jeżeli polska nazwa istnieje;
   3) sposób realizacji i oceny planowanego przedsięwzięcia;
   4) liczbę lub ilość osobników, których dotyczy wniosek;
   5) termin, miejsce i sposób przeniesienia roślin lub zwierząt do środowiska
     przyrodniczego.
3. Zezwolenie, o którym mowa w ust. 1, zawiera:
   1) imię, nazwisko, adres albo nazwę i siedzibę wnioskodawcy;
   2) nazwę gatunku w języku łacińskim i polskim, jeżeli polska nazwa istnieje;
   3) liczbę lub ilość osobników, których dotyczy zezwolenie;
   4) termin, miejsce i sposób przeniesienia roślin lub zwierząt do środowiska
     przyrodniczego;
   5) termin złożenia informacji o wykorzystaniu zezwolenia.
   
                                    Art. 75.
1. Utworzenie i prowadzenie ośrodka rehabilitacji zwierząt, zwanego dalej
  "ośrodkiem", wymaga uzyskania zezwolenia ministra właściwego do spraw
  środowiska.
2. Zezwolenie, o którym mowa w ust. 1, wydaje się na wniosek, który zawiera:
   1) imię, nazwisko i adres albo nazwę i siedzibę wnioskodawcy;
   2) wskazanie położenia ośrodka;
   3) opis pomieszczeń do leczenia i rehabilitacji zwierząt;
   4) wykaz gatunków lub grup gatunków zwierząt, które mogą być leczone i
     rehabilitowane w ośrodku, zawierający nazwę gatunków lub wyższych
     jednostek systematycznych grup gatunków w języku łacińskim i polskim,
     jeżeli polska nazwa istnieje;
   5) wskazanie osoby odpowiedzialnej za prowadzenie ośrodka;
   6) informację o możliwości zapewnienia opieki lekarsko-weterynaryjnej;
   7) opinię właściwej miejscowo rady gminy.
3. Zezwolenie, o którym mowa w ust. 1, zawiera:
   1) imię, nazwisko i adres albo nazwę i siedzibę wnioskodawcy;
   2) wskazanie położenia ośrodka;
   3) wykaz gatunków lub grup gatunków zwierząt, które mogą być leczone i
     rehabilitowane w ośrodku, zawierający nazwę gatunków lub wyższych
     jednostek systematycznych grup gatunków w języku łacińskim i polskim,
     jeżeli polska nazwa istnieje.
4. Minister właściwy do spraw środowiska odmawia wydania zezwolenia, jeżeli
  wnioskodawca nie spełnia warunków leczenia i rehabilitacji zwierząt
  odpowiadających potrzebom biologicznym danego gatunku.
5. Zezwolenie, o którym mowa w ust. 1, może być cofnięte przez ministra
  właściwego do spraw środowiska w przypadku niespełnienia warunków leczenia i
  rehabilitacji zwierząt odpowiadających potrzebom biologicznym danego gatunku
  albo nieusunięcia, w wyznaczonym przez ministra właściwego do spraw
  środowiska terminie, nieprawidłowości stwierdzonych w wyniku kontroli
  przeprowadzonej przez wojewodę.
6. Jeżeli zezwolenie, o którym mowa w ust. 1, zostanie cofnięte, ośrodek
  podlega likwidacji.
7. W razie likwidacji ośrodka osoba odpowiedzialna za prowadzenie ośrodka jest
  obowiązana zapewnić leczonym i rehabilitowanym tam zwierzętom warunki
  odpowiadające ich potrzebom biologicznym.
                                    Art. 76.
1. Zwierzęta objęte leczeniem i rehabilitacją w ośrodku nie mogą być
  sprzedawane.
2. Warunki przebywania zwierząt w ośrodku powinny odpowiadać potrzebom
  biologicznym zwierząt w okresie ich leczenia i rehabilitacji.
3. Wojewoda może dofinansowywać z własnych środków budżetowych leczenie i
  rehabilitację zwierząt w ośrodkach.
                                    Art. 77.
1. Wojewoda właściwy ze względu na miejsce położenie ogrodu botanicznego,
  ogrodu zoologicznego lub ośrodka przeprowadza kontrole ogrodów botanicznych,
  ogrodów zoologicznych i ośrodków w zakresie ich działalności.
2. Kontroli, o której mowa w ust. 1, nie rzadziej niż raz na 3 lata, dokonuje
  wojewoda z własnej inicjatywy lub na wniosek ministra właściwego do spraw
  środowiska.
3. Czynności kontrolne są wykonywane przez osoby posiadające imienne
  upoważnienie wydane przez wojewodę.
4. Upoważnienie, o którym mowa w ust. 3, zawiera wskazanie osoby upoważnionej
  do wykonywania czynności, wskazanie ogrodu botanicznego, ogrodu zoologicznego
  lub ośrodka, który ma być kontrolowany, zakresu kontroli oraz podstawy
  prawnej do jej wykonywania.
5. Przed przystąpieniem do czynności kontrolnych osoba upoważniona do ich
  wykonywania jest obowiązana okazać upoważnienie, o którym mowa w ust. 3.
6. Osoby upoważnione do wykonywania czynności kontrolnych mają prawo do:
   1) wstępu na teren ogrodu botanicznego, ogrodu zoologicznego lub ośrodka;
   2) żądania pisemnych lub ustnych informacji związanych z przedmiotem
     kontroli;
   3) wglądu do dokumentów związanych z przedmiotem kontroli, sporządzania z
     nich odpisów, wyciągów lub kopii oraz zabezpieczania tych dokumentów.
7. Osoba wykonująca czynności kontrolne sporządza z tych czynności protokół.
8. Protokół podpisuje osoba wykonująca czynności kontrolne oraz podmiot
  kontrolowany.
9. W przypadku odmowy podpisania protokołu przez podmiot kontrolowany, protokół
  podpisuje tylko osoba wykonująca czynności kontrolne, dokonując w protokole
  stosownej adnotacji o odmowie podpisania protokołu przez podmiot
  kontrolowany.
10. Protokół, o którym mowa w ust. 7, wraz z zaleceniami pokontrolnymi, wojewoda
  przekazuje podmiotowi kontrolowanemu oraz ministrowi właściwemu do spraw
  środowiska w terminie 14 dni od dnia zakończenia kontroli.
11. Podmiotowi kontrolowanemu przysługuje prawo do wniesienia umotywowanych
  zastrzeżeń co do ustaleń zawartych w wynikach kontroli oraz zaleceniach
  pokontrolnych do ministra właściwego do spraw środowiska.
12. Umotywowane zastrzeżenia należy zgłosić na piśmie w terminie 14 dni od dnia
  otrzymania wyników kontroli i zaleceń pokontrolnych.
13. Minister właściwy do spraw środowiska, w terminie 14 dni od dnia otrzymania
  umotywowanych zastrzeżeń, uwzględnia je albo odmawia ich uwzględnienia.
                                   Rozdział 4
                      Ochrona terenów zieleni i zadrzewień
                                        
                                    Art. 78.
Rada gminy jest obowiązana zakładać i utrzymywać w należytym stanie tereny
zieleni i zadrzewienia.
                                    Art. 79.
Zadrzewienia mogą być zakładane poza obszarami o zwartej zabudowie za zgodą
właściciela gruntu.
                                    Art. 80.
1. Minister właściwy do spraw środowiska w porozumieniu z ministrem właściwym
  do spraw rolnictwa określi, w drodze rozporządzenia, warunki technicznoprzyrodnicze
zakładania zadrzewień, sposoby ich ochrony oraz dobór gatunków i
  odmian drzew i krzewów dla poszczególnych rodzajów gleb, a także określi
  wskaźniki powierzchniowe tych zadrzewień, kierując się potrzebą zapewnienia
  ochrony krajobrazu, różnorodności biologicznej, tworzenia korytarzy
  ekologicznych oraz potrzebą zapewnienia racjonalnej gospodarki rolnej.
2. Minister właściwy do spraw transportu w porozumieniu z ministrem właściwym
  do spraw środowiska określi, w drodze rozporządzenia, warunki technicznoprzyrodnicze
zakładania zadrzewień w granicach pasa drogowego, sposoby ich
  ochrony oraz dobór gatunków drzew i krzewów, kierując się potrzebą
  zapewnienia bezpieczeństwa ruchu drogowego, ochrony krajobrazu i
  różnorodności biologicznej oraz odpowiednich warunków utrzymania dróg i
  bezpieczeństwa korzystania z dróg.
                                    Art. 81.
Teren położony poza obrębem miast i wsi o zwartej zabudowie, pokryty
drzewostanem i nieobjęty ochroną na podstawie ustawy z dnia z 23 lipca 2003 r. o
ochronie zabytków i opiece nad zabytkami (Dz.U. z 2003 r. Nr 162, poz. 1568),
rada gminy może uznać za park gminny, jeżeli stanowi własność gminy, a jeżeli
stanowi własność innego podmiotu - za zgodą właściciela.
                                    Art. 82.
1. Prace ziemne oraz inne prace związane z wykorzystaniem sprzętu mechanicznego
  lub urządzeń technicznych, prowadzone w obrębie bryły korzeniowej drzew lub
  krzewów na terenach zieleni lub zadrzewieniach powinny być wykonywane w
  sposób najmniej szkodzący drzewom lub krzewom.
2. Na drogach publicznych oraz ulicach i placach środki chemiczne powinny być
  stosowane w sposób najmniej szkodzący terenom zieleni oraz zadrzewieniom.
3. Minister właściwy do spraw środowiska określi, w drodze rozporządzenia,
  rodzaje środków, jakie mogą być używane w miejscach, o których mowa w ust. 2,
  a także warunki ich stosowania, kierując się potrzebą zapewnienia
  bezpieczeństwa ruchu drogowego, ochrony krajobrazu i różnorodności
  biologicznej oraz odpowiednich warunków utrzymania dróg i bezpieczeństwa
  korzystania z dróg.
                                    Art. 83.
1. Usunięcie drzew lub krzewów z terenu nieruchomości może nastąpić, z
  zastrzeżeniem ust. 2, po uzyskaniu zezwolenia wydanego przez wójta,
  burmistrza albo prezydenta miasta na wniosek posiadacza nieruchomości. Jeżeli
  posiadacz nieruchomości nie jest właścicielem - do wniosku dołącza się zgodę
  jej właściciela.
2. Zezwolenie na usunięcie drzew lub krzewów z terenu nieruchomości wpisanej do
  rejestru zabytków wydaje wojewódzki konserwator zabytków.
3. Wydanie zezwolenia, o którym mowa w ust. 1 i 2, może być uzależnione od
  przesadzenia drzew lub krzewów w miejsce wskazane przez wydającego zezwolenie
  albo zastąpienia ich innymi drzewami lub krzewami, w liczbie nie mniejszej
  niż liczba usuwanych drzew lub krzewów.
4. Wniosek o wydanie zezwolenia powinien zawierać:
   1) imię, nazwisko i adres albo nazwę i siedzibę posiadacza i właściciela
     nieruchomości;
   2) tytuł prawny władania nieruchomością;
   3) nazwę gatunku drzewa lub krzewu;
   4) obwód pnia drzewa mierzonego na wysokości 130 cm;
   5) przeznaczenia terenu, na którym rośnie drzewo lub krzew;
   6) przyczynę i termin zamierzonego usunięcia drzewa lub krzewu;
   7) wielkość powierzchni, z której zostaną usunięte krzewy.
5. Wydanie zezwolenia na usunięcie drzew lub krzewów na obszarach objętych
  ochroną krajobrazową w granicach parku narodowego albo rezerwatu przyrody
  wymaga uzyskania zgody odpowiednio dyrektora parku narodowego albo organu
  uznającego obszar za rezerwat przyrody.
6. Przepisów ust. 1 i 2 nie stosuje się do drzew lub krzewów:
   1) w lasach;
   2) owocowych, z wyłączeniem rosnących na terenie nieruchomości wpisanej do
     rejestru zabytków oraz w granicach parku narodowego lub rezerwatu przyrody
     - na obszarach nieobjętych ochroną krajobrazową;
   3) na plantacjach drzew i krzewów;
   4) których wiek nie przekracza 5 lat;
   5) usuwanych w związku z funkcjonowaniem ogrodów botanicznych lub
     zoologicznych;
   6) niszczących nawierzchnię i infrastrukturę drogową, ograniczających
     widoczność na łukach i skrzyżowaniach, z wyłączeniem rosnących na terenie
     nieruchomości wpisanej do rejestru zabytków;
   7) usuwanych na podstawie decyzji właściwego organu z wałów
     przeciwpowodziowych i terenów w odległości mniejszej niż 3 m od stopy
     wału;
   8) które utrudniają widoczność sygnalizatorów i pociągów, a także utrudniają
     eksploatację urządzeń kolejowych albo powodują tworzenie na torowiskach
     zasp śnieżnych, usuwanych na podstawie decyzji właściwego organu;
   9) stanowiących przeszkody lotnicze, usuwanych na podstawie decyzji
     właściwego organu.
                                                                                
                                    Art. 84.
1. Posiadacz nieruchomości ponosi opłaty za usunięcie drzew lub krzewów.
2. Opłaty nalicza i pobiera organ właściwy do wydania zezwolenia na usunięcie
  drzew lub krzewów.
3. Opłaty za usunięcie drzew lub krzewów ustala się w wydanym zezwoleniu.
4. Organ właściwy do wydania zezwolenia na usunięcie drzew lub krzewów odracza,
  na okres 3 lat od dnia wydania zezwolenia, termin uiszczenia opłaty za ich
  usunięcie, jeżeli zezwolenie przewiduje przesadzenie ich w inne miejsce lub
  zastąpienie innymi drzewami lub krzewami.
5. Jeżeli przesadzone albo posadzone w zamian drzewa lub krzewy zachowały
  żywotność po upływie 3 lat od dnia ich przesadzenia albo posadzenia lub nie
  zachowały żywotności z przyczyn niezależnych od posiadacza nieruchomości,
  należność z tytułu ustalonej opłaty za usunięcie drzew lub krzewów podlega
  umorzeniu przez organ właściwy do naliczania i pobierania opłat.
6. Opłaty za usunięcie drzew lub krzewów, związane z budową dróg publicznych,
  pomniejsza się o koszty poniesione na tworzenie zadrzewień w miejsce
  usuniętych drzew lub krzewów, w granicach pasa drogowego.
                                    Art. 85.
1. Opłatę za usunięcie drzew ustala się na podstawie stawki zależnej od obwodu
  pnia oraz rodzaju i gatunku drzewa.
2. Stawki opłat za usuwanie drzew nie mogą przekraczać za jeden centymetr
  obwodu pnia mierzonego na wysokości 130 cm:
   1) 270 zł - przy obwodzie do 25 cm;
   2) 410 zł - przy obwodzie od 26 do 50 cm;
   3) 640 zł - przy obwodzie od 51 do 100 cm;
   4) 1000 zł - przy obwodzie od 101 do 200 cm;
   5) 1500 zł - przy obwodzie od 201 do 300 cm;
   6) 2100 zł - przy obwodzie od 301 do 500 cm;
   7) 2700 zł - przy obwodzie od 501 do 700 cm;
   8) 3500 zł - przy obwodzie powyżej 700 cm.
3. Jeżeli drzewo rozwidla się na wysokości poniżej 130 cm, każdy pień traktuje
  się jako odrębne drzewo.
4. Minister właściwy do spraw środowiska określi, w drodze rozporządzenia:
   1) stawki dla poszczególnych rodzajów i gatunków drzew,
   2) współczynniki różnicujące stawki w zależności od obwodu pnia
 - kierując się zróżnicowanymi kosztami produkcji poszczególnych rodzajów i
  gatunków drzew oraz wielkościami przyrostu obwodu pni drzew.
5. Stawkę za usunięcie jednego metra kwadratowego powierzchni pokrytej krzewami
  ustala się w wysokości 200 zł.
6. Opłaty za usunięcie drzew lub krzewów z terenu uzdrowisk, obszaru ochrony
  uzdrowiskowej, terenu nieruchomości wpisanej do rejestru zabytków oraz
  terenów zieleni są o 100% wyższe od opłat ustalonych na podstawie stawek, o
  których mowa ust. 4 pkt 1 i ust. 5.
7. Stawki, o których mowa w ust. 2, ust. 4 pkt 1 i ust. 5, podlegają z dniem 1
  stycznia każdego roku waloryzacji o prognozowany średnioroczny wskaźnik cen
  towarów i usług konsumpcyjnych ogółem, przyjęty w ustawie budżetowej.
8. Minister właściwy do spraw środowiska, w terminie do dnia 31 października
  każdego roku, ogłasza, w drodze obwieszczenia w Dzienniku Urzędowym
  Rzeczypospolitej Polskiej "Monitor Polski", wysokość stawek, o których mowa w
  ust. 7 i art. 89 ust. 8.
                                    Art. 86.
1. Nie pobiera się opłat za usunięcie drzew:
   1) na których usunięcie nie jest wymagane zezwolenie;
   2) na których usunięcie osoba fizyczna uzyskała zezwolenie na cele
     niezwiązane z prowadzeniem działalności gospodarczej;
   3)  jeżeli usunięcie jest związane z odnową i pielęgnacją drzew rosnących na
     terenie nieruchomości wpisanej do rejestru zabytków;
   4)  które zagrażają bezpieczeństwu ludzi lub mienia w istniejących obiektach
     budowlanych;
   5) które zagrażają bezpieczeństwu ruchu drogowego oraz kolejowego albo
     bezpieczeństwu żeglugi;
   6) w związku z przebudową dróg publicznych i linii kolejowych;
   7) które posadzono lub wyrosły na nieruchomości po zakwalifikowaniu jej w
     miejscowym planie zagospodarowania przestrzennego na cele budowlane;
   8) z terenów zieleni komunalnej, z parków gminnych, z ogrodów działkowych i
     z zadrzewień, w związku z zabiegami pielęgnacyjnymi drzew i krzewów;
   9) które obumarły lub nie rokują szansy na przeżycie, z przyczyn
     niezależnych od posiadacza nieruchomości;
  10) topoli o obwodzie pnia powyżej 100 cm, mierzonego na wysokości 130 cm,
     nienależących do gatunków rodzimych, jeżeli zostaną zastąpione w
     najbliższym sezonie wegetacyjnym drzewami innych gatunków;
  11) jeżeli usunięcie wynika z potrzeb ochrony roślin, zwierząt i grzybów
     objętych ochroną gatunkową lub ochrony siedlisk przyrodniczych;
  12) z grobli stawów rybnych;
  13) jeżeli usunięcie było związane z wykonywaniem i utrzymaniem urządzeń
     wodnych służących kształtowaniu stosunków wodnych oraz ochronie
     przeciwpowodziowej w zakresie niezbędnym do wykonania i utrzymania tych
     urządzeń.
2. Przepisy ust. 1 pkt 1-9 i 11-13 stosuje się odpowiednio do usuwania krzewów.
                                    Art. 87.
1. Obowiązek uiszczenia opłat, o których mowa w art. 84 ust. 1, przedawnia się
  z upływem 5 lat, licząc od końca roku, w którym upłynął termin uiszczenia
  opłaty.
2. Nie można wydać decyzji w sprawie ustalenia wysokości opłaty, jeżeli od
  końca roku, w którym usunięto drzewa lub krzewy, upłynęło 5 lat.
3. Uiszczenie opłaty następuje w terminie 14 dni od dnia, w którym decyzja
  ustalająca wysokość opłaty stała się ostateczna.
4. W razie nieterminowego uiszczenia opłaty pobiera się odsetki za zwłokę w
  wysokości odsetek pobieranych za nieterminowe regulowanie zobowiązań
  podatkowych.
5. Opłaty nieuiszczone w terminie, o którym mowa w ust. 3, podlegają wraz z
  odsetkami za zwłokę przymusowemu ściągnięciu w trybie określonym w przepisach
  o postępowaniu egzekucyjnym w administracji.
6. Na wniosek, złożony w ciągu 14 dni od dnia, w którym decyzja, o której mowa
  w ust. 2, stała się ostateczna, opłatę można rozłożyć na raty lub przesunąć
  termin jej płatności, na okres nie dłuższy niż 3 lata, jeżeli przemawia za
  tym sytuacja materialna wnioskodawcy.
7. Decyzje w sprawach rozłożenia opłaty na raty lub przesunięcia terminu
  płatności podejmuje organ wydający zezwolenie na usunięcie drzew lub krzewów.
8. Jeżeli zaległości płatności rat wyniosą równowartość trzech kolejnych rat,
  uiszczenie opłaty staje się wymagane w całości.
                                    Art. 88.
1. Wójt, burmistrz albo prezydent miasta wymierza administracyjną karę
  pieniężną za:
   1) zniszczenie terenów zieleni albo drzew lub krzewów spowodowane
     niewłaściwym wykonywaniem robót ziemnych lub wykorzystaniem sprzętu
     mechanicznego albo urządzeń technicznych oraz zastosowaniem środków
     chemicznych w sposób szkodliwy dla roślinności;
   2) usuwanie drzew lub krzewów bez wymaganego zezwolenia;
   3) zniszczenie spowodowane niewłaściwą pielęgnacją terenów zieleni,
     zadrzewień, drzew lub krzewów.
2. Uiszczenie kary następuje w terminie 14 dni od dnia, w którym decyzja
  ustalająca wysokość kary stała się ostateczna.
3. Termin płatności kar wymierzonych na podstawie ust. 1 odracza się na okres 3
  lat, jeżeli stopień uszkodzenia drzew lub krzewów nie wyklucza zachowania ich
  żywotności oraz możliwości odtworzenia korony drzewa i jeżeli posiadacz
  nieruchomości podjął działania w celu zachowania żywotności tych drzew lub
  krzewów.
4. Kara jest umarzana po upływie 3 lat od dnia wydania decyzji o odroczeniu
  kary i po stwierdzeniu zachowania żywotności drzewa lub krzewu albo
  odtworzeniu korony drzewa.
5. W razie stwierdzenia braku żywotności drzewa lub krzewu albo nieodtworzenia
  korony drzewa karę uiszcza się w pełnej wysokości, chyba że drzewa lub krzewy
  nie zachowały żywotności z przyczyn niezależnych od posiadacza nieruchomości.
6. Karę nałożoną za zniszczenie terenów zieleni umarza się w całości, jeżeli
  posiadacz nieruchomości odtworzył w najbliższym sezonie wegetacyjnym
  zniszczony teren zieleni.
7. Na wniosek, złożony w ciągu 14 dni od dnia, w którym decyzja o wymierzeniu
  kary, o której mowa w ust. 1, stała się ostateczna, karę można rozłożyć na
  raty na okres nie dłuższy niż 5 lat.
8. Decyzje w sprawach, o których mowa w ust. 3-7, podejmuje wójt, burmistrz
  albo prezydent miasta.
                                    Art. 89.
1. Administracyjną karę pieniężną, o której mowa w art. 88 ust. 1, ustala się,
  z zastrzeżeniem ust. 5, w wysokości trzykrotnej opłaty za usunięcie drzew lub
  krzewów ustalonej na podstawie stawek, o których mowa w art. 85 ust. 4 pkt 1,
  ust. 5 i 6.
2. Jeżeli ustalenie obwodu lub gatunku zniszczonego lub usuniętego bez
  zezwolenia drzewa jest niemożliwe, z powodu wykarczowania pnia i braku kłody,
  dane do wyliczenia administracyjnej kary pieniężnej ustala się na podstawie
  informacji zebranych w toku postępowania administracyjnego, powiększając ją o
  50%.
3. Jeżeli ustalenie obwodu zniszczonego lub usuniętego bez zezwolenia drzewa
  jest niemożliwe, z powodu braku kłody, obwód do wyliczenia administracyjnej
  kary pieniężnej ustala się, przyjmując najmniejszy promień pnia i
  pomniejszając wyliczony obwód o 10%.
4. Jeżeli ustalenie wielkości powierzchni zniszczonych lub usuniętych bez
  zezwolenia krzewów nie jest możliwe, z powodu usunięcia gałęzi i korzeni,
  wielkość tę przyjmuje się na podstawie informacji zebranych w toku
  postępowania administracyjnego.
5. Stawki kar za zniszczenie jednego metra kwadratowego terenu zieleni wynoszą:
   1) dla trawników - 46 zł;
   2) dla kwietników - 395 zł.
6. Kary ustalone, nieuiszczone w wyznaczonym terminie, podlegają wraz z
  odsetkami za zwłokę przymusowemu ściągnięciu w trybie określonym w przepisach
  o postępowaniu egzekucyjnym w administracji.
7. Kary nie uiszcza się po upływie 5 lat od końca roku, w którym upłynął termin
  jej wniesienia.
8. Stawki kar, o których mowa w ust. 5, podlegają z dniem 1 stycznia każdego
  roku waloryzacji o prognozowany średnioroczny wskaźnik cen towarów i usług
  konsumpcyjnych ogółem, przyjęty w ustawie budżetowej.
9. Minister właściwy do spraw środowiska określi, w drodze rozporządzenia, tryb
  nakładania administracyjnych kar pieniężnych, o których mowa w art. 88
  ust. 1, kierując się potrzebą przeciwdziałania niszczeniu terenów zieleni,
  drzew i krzewów oraz usuwaniu drzew i krzewów bez wymaganego zezwolenia.
                                        
                                    Art. 90.
Czynności, o których mowa w art. 83-89, w zakresie w jakim wykonywane są one
przez wójta, burmistrza albo prezydenta miasta, w odniesieniu do nieruchomości
będących własnością gminy, wykonuje starosta.
                                        
                                   Rozdział 5
                             Organy ochrony przyrody
                                        
                                    Art. 91.
Organami w zakresie ochrony przyrody są:
   1) minister właściwy do spraw środowiska;
   2) wojewoda;
   3) starosta;
   4) wójt, burmistrz albo prezydent miasta.
   
                                    Art. 92.
1. Minister właściwy do spraw środowiska wykonuje zadania organu administracji
  rządowej w zakresie ochrony przyrody przy pomocy Głównego Konserwatora
  Przyrody, będącego sekretarzem lub podsekretarzem stanu w urzędzie
  obsługującym tego ministra.
2. Głównego Konserwatora Przyrody powołuje i odwołuje Prezes Rady Ministrów na
  wniosek ministra właściwego do spraw środowiska.
                                    Art. 93.
Wojewoda wykonuje zadania organu administracji rządowej w zakresie ochrony
przyrody przy pomocy wojewódzkiego konserwatora przyrody.
                                    Art. 94.
Zadania wojewody w zakresie ochrony przyrody na terenie parku narodowego
wykonuje dyrektor tego parku.
                                    Art. 95.
Organami opiniodawczo-doradczymi w zakresie ochrony przyrody są:
   1) Państwowa Rada Ochrony Przyrody, działająca przy ministrze właściwym do
     spraw środowiska;
   2) wojewódzka rada ochrony przyrody, działająca przy wojewodzie;
   3) rada naukowa parku narodowego, działająca przy dyrektorze parku
     narodowego;
   4) rada parku krajobrazowego lub rada zespołu parków krajobrazowych,
     działająca przy dyrektorze parku krajobrazowego lub dyrektorze zespołu
     parków krajobrazowych.
   
                                    Art. 96.
1. Członków Państwowej Rady Ochrony Przyrody w liczbie 40 na kadencję trwającą
  5 lat powołuje, w drodze zarządzenia, minister właściwy do spraw środowiska
  spośród działających na rzecz ochrony przyrody przedstawicieli nauki,
  praktyki i organizacji ekologicznych.
2. Państwowa Rada Ochrony Przyrody wybiera ze swojego grona przewodniczącego i
  zastępców oraz uchwala regulamin działania.
3. Do zadań Państwowej Rady Ochrony Przyrody należy w szczególności:
   1) ocena realizacji ustawy;
   2) opiniowanie strategii, planów i programów dotyczących ochrony przyrody;
   3) ocena realizacji krajowej strategii ochrony i zrównoważonego użytkowania
     różnorodności biologicznej;
   4) opiniowanie projektów aktów prawnych dotyczących ochrony przyrody;
   5)  przedstawianie wniosków i opinii w sprawach ochrony przyrody;
   6)  popularyzowanie ochrony przyrody.
4. Wydatki związane z działalnością Państwowej Rady Ochrony Przyrody są
  pokrywane z budżetu państwa z części, której dysponentem jest minister
  właściwy do spraw środowiska.
                                    Art. 97.
1. Członków wojewódzkiej rady ochrony przyrody w liczbie od 20 do 30 na
  kadencję trwającą 5 lat powołuje, w drodze zarządzenia, wojewoda spośród
  działających na rzecz ochrony przyrody przedstawicieli nauki, praktyki,
  organizacji ekologicznych i Państwowego Gospodarstwa Leśnego Lasy Państwowe
  oraz sejmiku województwa.
2. Wojewódzka rada ochrony przyrody wybiera ze swojego grona przewodniczącego i
  zastępców oraz uchwala regulamin działania.
3.  Do zadań wojewódzkiej rady ochrony przyrody należy w szczególności:
   1) ocena realizacji zadań w zakresie ochrony przyrody;
   2) opiniowanie projektów aktów prawnych w zakresie ochrony przyrody
     wydawanych przez wojewodę;
   3)  przedstawianie wniosków i opinii w sprawach ochrony przyrody;
   4) opiniowanie planów rozwoju i strategii wojewódzkich w zakresie ochrony
     przyrody.
4. Wydatki związane z działalnością wojewódzkiej rady ochrony przyrody są
  pokrywane z budżetu państwa z części, której dysponentem jest wojewoda.
                                    Art. 98.
1. Członków rady naukowej parku narodowego w liczbie od 10 do 20 na kadencję
  trwającą 5 lat powołuje, w drodze zarządzenia, minister właściwy do spraw
  środowiska spośród działających na rzecz ochrony przyrody przedstawicieli
  nauki, praktyki i organizacji ekologicznych oraz właściwych miejscowo
  samorządów wojewódzkich i samorządów gminnych.
2. Rada naukowa parku narodowego wybiera ze swojego grona przewodniczącego i
  zastępcę oraz uchwala regulamin działania.
3. Do zadań rady naukowej parku narodowego należy w szczególności:
   1) ocena stanu zasobów, tworów i składników przyrody;
   2) opiniowanie projektu planu ochrony i zadań ochronnych;
   3) ocena realizacji ustaleń planu ochrony, rocznych zadań ochronnych i
     skuteczności zabiegów ochronnych;
   4) opiniowanie programów badawczych i naukowych w zakresie ochrony przyrody;
   5) przedstawianie wniosków i opinii w sprawach ochrony przyrody i
     funkcjonowania parku narodowego.
4. Wydatki związane z działalnością rady naukowej parku narodowego są pokrywane
  z budżetu państwa, z części przeznaczonej na działalność parków narodowych.
                                    Art. 99.
1. Członków rady parku krajobrazowego lub rady zespołu parków krajobrazowych w
  liczbie od 10 do 20 na kadencję trwającą 5 lat powołuje, w drodze
  zarządzenia, wojewoda spośród działających na rzecz ochrony przyrody
  przedstawicieli nauki, praktyki i organizacji ekologicznych oraz
  przedstawicieli właściwych miejscowo samorządów wojewódzkich, samorządów
  gminnych i organizacji gospodarczych.
2. Członków rady parku krajobrazowego lub rady zespołu parków krajobrazowych
  położonych na terenie kilku województw powołuje wojewoda tego województwa, na
  którego obszarze znajduje się największa część parku lub zespołu parków, w
  porozumieniu z pozostałymi wojewodami.
3. Rada parku krajobrazowego lub rada zespołu parków krajobrazowych wybiera ze
  swojego grona przewodniczącego i zastępców oraz uchwala regulamin działania.
4. Do zadań rady parku krajobrazowego lub rady zespołu parków krajobrazowych
  należy w szczególności:
   1) ocena stanu zasobów, tworów i składników przyrody, wartości kulturowych
     oraz ustaleń programów ochrony przyrody;
   2) opiniowanie projektu planu ochrony;
   3) ocena realizacji ustaleń planu ochrony i innych zadań z zakresu ochrony
     przyrody;
   4) opiniowanie i ocena realizacji projektów i programów działalności parku
     krajobrazowego lub zespołu parków krajobrazowych w zakresie ochrony
     przyrody, edukacji, turystyki i rekreacji.
5. Wydatki związane z działalnością rady parku krajobrazowego lub rady zespołu
  parków krajobrazowych są pokrywane z budżetu państwa, z części której
  dysponentem jest właściwy wojewoda.
                                    Art. 100.
Członkom organów opiniodawczo-doradczych, o których mowa w art. 95, zamieszkałym
poza miejscowością, w której odbywa się posiedzenie, przysługują diety oraz
zwrot kosztów podróży i noclegów na zasadach określonych w przepisach
dotyczących wysokości oraz warunków ustalania należności przysługujących
pracownikowi zatrudnionemu w państwowej lub samorządowej jednostce sfery
budżetowej, z tytułu podróży służbowej na obszarze kraju, wydanych na podstawie
art. 775  2 Kodeksu pracy.
                                        
                                   Rozdział 6
                             Służby ochrony przyrody
                                        
                                    Art. 101.
1. Parkiem narodowym zarządza dyrektor parku narodowego.
2. Minister właściwy do spraw środowiska powołuje dyrektora parku narodowego na
  okres 5 lat spośród kandydatów wyłonionych w drodze konkursu.
3. Do konkursu mogą przystąpić wyłącznie osoby posiadające:
   1) dyplom ukończenia studiów wyższych na jednym z następujących kierunków:
     a) biologia,
     b) geografia,
     c) geologia,
     d) leśnictwo,
     e) ochrona środowiska,
     f) rolnictwo;
   2) co najmniej dziesięcioletni staż pracy w zawodzie zgodnym z kierunkiem
     studiów, o których mowa w pkt 1, w tym trzyletni staż pracy na stanowisku
     kierowniczym.
4. W celu przeprowadzenia konkursu minister właściwy do spraw środowiska
  powołuje komisję konkursową w składzie:
   1) dwóch pracowników urzędu obsługującego ministra właściwego do spraw
     \rodowiska;
   2) dwóch przedstawicieli Państwowej Rady Ochrony Przyrody;
   3) przedstawiciel marszałka województwa właściwego ze względu na siedzibę
     dyrekcji parku narodowego.
5. W toku konkursu sprawdzeniu podlegają wiedza i predyspozycje niezbędne do
  wykonywania zadań dyrektora parku narodowego oraz umiejętności kierownicze.
6. Minister właściwy do spraw środowiska określi, w drodze rozporządzenia,
  sposób ogłaszania, organizację i tryb przeprowadzania konkursu oraz zadania
  komisji konkursowej, uwzględniając w szczególności potrzebę sprawnego
  przeprowadzenia konkursu oraz wszechstronnej oceny kwalifikacji kandydatów.
                                    Art. 102.
1. Dyrektor parku narodowego reprezentuje Skarb Państwa w stosunkach
  cywilnoprawnych w zakresie zarządzanego mienia parku narodowego.
2. Dyrektor parku narodowego realizuje ustalenia planu ochrony oraz wydaje
  zarządzenia określające sposoby korzystania z obszarów parku narodowego w
  celach naukowych, edukacyjnych, turystycznych, rekreacyjnych i sportowych.
3. Dyrektor parku narodowego ma prawo prowadzenia postępowania w sprawach o
  wykroczenia oraz udziału w rozprawach przed sądami powszechnymi w charakterze
  oskarżyciela publicznego i wnoszenia odwołań od postanowień i orzeczeń tych
  sądów w sprawach o wykroczenia z zakresu ochrony przyrody.
4. Do wykonywania czynności, o których mowa w ust. 3, dyrektor parku narodowego
  może upoważnić funkcjonariusza Straży Parku.
5. Do dyrektora parku narodowego należą odpowiednio zadania i kompetencje
  określone w art. 5 ust. 2-4, art. 9 ust. 1 i 2, art. 10, art. 13 ust. 1 pkt 13,
art. 13a, art. 14a ust. 1 i 2, art. 26 ust. 3 i 4 oraz art. 35 ust. 2 i 3
  ustawy z dnia 28 września 1991 r. o lasach.
6. Dyrektor parku narodowego współpracuje z Szefem Krajowego Centrum Informacji
  Kryminalnej w zakresie niezbędnym do realizacji jego zadań ustawowych.
                                    Art. 103.
1. Zadania związane z ochroną przyrody, badaniami naukowymi i działalnością
  edukacyjną, a także ochroną mienia parku narodowego oraz zwalczaniem
  przestępstw i wykroczeń w zakresie ochrony przyrody na terenie parku
  narodowego wykonuje Służba Parku Narodowego.
2. Do zadań Służby Parku Narodowego należy:
   1) realizacja ustaleń planów ochrony i zadań ochronnych;
   2) informowanie i promocja w zakresie ochrony przyrody, w tym prowadzenie
     muzeum przyrodniczego, ośrodków informacji i edukacji oraz publikowanie
     materiałów informacyjnych i promocyjnych;
   3) prowadzenie badań naukowych w celu określenia metod i sposobów ochrony
     przyrody, skuteczności działań ochronnych oraz rozpoznawania różnorodności
     biologicznej;
   4) utrzymywanie w należytym stanie infrastruktury technicznej zarządzanej
     przez park narodowy;
   5) udostępnianie parku narodowego do celów naukowych, edukacyjnych,
     rekreacyjnych, turystycznych i sportowych.
3. Minister właściwy do spraw środowiska może powierzyć, w drodze decyzji
  administracyjnej, dyrektorowi parku narodowego wykonywanie zadań poza
  granicami parku narodowego w zakresie związanym z funkcjonowaniem i ochroną
  obszarów Natura 2000, w szczególności w zakresie ochrony siedlisk
  przyrodniczych, gatunków roślin i zwierząt oraz realizacji ustaleń planu
  ochrony.
4. Minister właściwy do spraw środowiska, kierując się potrzebą doboru w
  Służbach Parków Narodowych osób o odpowiednich kwalifikacjach zawodowych,
  określi, w drodze rozporządzenia, stanowiska oraz wymagania kwalifikacyjne,
  jakie powinni spełniać pracownicy zatrudnieni na poszczególnych stanowiskach
  w Służbach Parków Narodowych, z uwzględnieniem wykształcenia i stażu pracy.
                                    Art. 104.
1. Pracownikom Służby Parku Narodowego przysługuje:
   1) bezpłatne umundurowanie, które noszą przy wykonywaniu czynności
     służbowych;
   2) bezpłatne mieszkanie, jeżeli stanowisko oraz charakter pracy są związane
     z koniecznością zamieszkania w miejscu jej wykonywania.
2. Pracownicy Służby Parku Narodowego przy wykonywaniu czynności służbowych
  korzystają z ochrony prawnej przewidzianej w przepisach prawa karnego dla
  funkcjonariuszy publicznych.
3. Bezpłatne mieszkanie, o którym mowa w ust. 1 pkt 2, przysługuje pracownikom
  zatrudnionym na stanowiskach:
   1) dyrektora parku;
   2) zastępcy dyrektora parku;
   3) głównego księgowego;
   4) głównego specjalisty do spraw ochrony przyrody;
   5) kierownika pracowni naukowo-edukacyjnej;
   6) głównego specjalisty do spraw udostępniania parku;
   7) nadleśniczego;
   8) konserwatora obrębu ochronnego;
   9) leśniczego;
  10) konserwatora obwodu ochronnego;
  11) podleśniczego;
  12) starszego strażnika;
  13) strażnika;
  14) kierownika ośrodka hodowli zwierząt;
  15) kierownika szkółki leśnej;
  16) komendanta Straży Parku;
  17) zastępcy komendanta Straży Parku;
  18) dowódcy grupy terenowej Straży Parku;
  19) starszego strażnika Straży Parku;
  20) strażnika Straży Parku.
4. Przez bezpłatne mieszkanie należy rozumieć przydzielony pracownikowi lokal
  mieszkalny w budynku wielorodzinnym lub jednorodzinnym, za którego używanie
  pracownik nie wnosi opłat.
5. Członkami rodziny pracownika, których uwzględnia się przy przydziale lokalu
  mieszkalnego, są pozostający z pracownikiem we wspólnym gospodarstwie
  domowym:
   1) małżonek;
   2) dzieci (własne lub małżonka, przysposobione lub przyjęte na wychowanie w
     ramach rodziny zastępczej) pozostające na jego utrzymaniu, nie dłużej
     jednak niż do ukończenia przez nie 25 lat;
   3) rodzice pracownika i jego małżonka będący na jego wyłącznym utrzymaniu
     lub jeżeli ze względu na wiek albo inwalidztwo, albo inne okoliczności są
     niezdolni do wykonywania zatrudnienia; za rodziców uważa się również
     ojczyma i macochę oraz osoby przysposabiające.
6. Bezpłatne mieszkanie przydziela się pracownikowi Służby Parku Narodowego na
  jego wniosek, który zawiera:
   1) imię, nazwisko i adres wnioskodawcy;
   2) datę i miejsce zatrudnienia;
   3) liczbę i stopień pokrewieństwa osób, o których mowa w ust. 5.
7. Bezpłatne mieszkanie przydziela się z zasobów mieszkaniowych parku
  narodowego.
8. Bezpłatne mieszkanie przydziela się na czas zatrudnienia na stanowisku, o
  którym mowa w ust. 3.
9. Bezpłatne mieszkanie przydziela się na podstawie umowy zawieranej:
   1) z dyrektorem parku narodowego - przez ministra właściwego do spraw
     środowiska;
   2) z pracownikiem Służby Parku Narodowego - przez dyrektora parku
     narodowego.
10. W umowie, o której mowa w ust. 9, ustala się:
   1) szczegółowe warunki korzystania z bezpłatnego mieszkania;
   2) termin zwolnienia bezpłatnego mieszkania, nie dłuższy niż 6 miesięcy od
     dnia ustania zatrudnienia na stanowisku uprawniającym do bezpłatnego
     mieszkania;
   3) sposób zwalniania bezpłatnego mieszkania przez pracownika Służby Parku
     Narodowego przechodzącego na emeryturę lub rentę oraz możliwość
     przydzielenia lokalu zamiennego.
11. Pracownik Służby Parku Narodowego zwalnia bezpłatne mieszkanie wraz ze
  wszystkimi osobami pozostającymi z nim we wspólnym gospodarstwie domowym.
12. W razie braku możliwości przydziału bezpłatnego mieszkania lub
  zamieszkiwania, za zgodą dyrektora parku narodowego albo ministra właściwego
  do spraw środowiska, przez pracownika Służby Parku Narodowego w mieszkaniu
  stanowiącym własność tego pracownika, przysługuje pracownikowi ekwiwalent za
  niewykorzystywanie bezpłatnego mieszkania.
13. Ekwiwalent, o którym mowa w ust. 12, przyznaje się uprawnionemu pracownikowi
  Służby Parku Narodowego na jego wniosek, do którego załącza oświadczenie o
  liczbie i stopniu pokrewieństwa osób pozostającym we wspólnym gospodarstwie
  domowym.
14. Ekwiwalent, o którym mowa w ust. 12, pracownikowi Służby Parku Narodowego
  oblicza dyrektor parku narodowego, a dyrektorowi parku narodowego - minister
  właściwy do spraw środowiska, przyjmując iloczyn średniej stawki czynszu w
  stosunkach najmu w danej miejscowości i wielkości normatywnej powierzchni
  użytkowej przysługującej pracownikowi.
15. Ekwiwalent, o którym mowa w ust. 12, jest wypłacany każdego miesiąca łącznie
  z wynagrodzeniem.
16. Na potrzeby obliczenia i wypłaty ekwiwalentu za niewykorzystywanie
  bezpłatnego mieszkania ustala się następujące wielkości normatywnej
  powierzchni użytkowej w przeliczeniu na liczbę osób pozostających
  z pracownikiem Służby Parku Narodowego we wspólnym gospodarstwie domowym:
   1) 35 m{2} - dla 1 osoby;
   2) 40 m{2} - dla 2 osób;
   3) 45 m{2} - dla 3 osób;
   4) 55 m{2} - dla 4 osób;
   5) 65 m{2} - dla 5 osób;
   6) 70 m{2} - dla 6 lub więcej osób.
17. Wielkość normatywnej powierzchni użytkowej podwyższa się o 10 m{2} , jeżeli
  w lokalu mieszka osoba niepełnosprawna, wymagająca do poruszania się wózka
  inwalidzkiego.
18. W przypadku gdy uprawnienia do bezpłatnego mieszkania przysługują dwu
  lub więcej osobom pozostającym we wspólnym gospodarstwie domowym, przydziela
  się jedno bezpłatne mieszkanie, o którym mowa w ust. 3, albo przyznaje się
  jeden ekwiwalent, o którym mowa w ust. 12.
19. Minister właściwy do spraw środowiska określi, w drodze rozporządzenia, dla
  pracowników Służb Parków Narodowych wzór legitymacji służbowej, wzory
  umundurowania oraz oznak służbowych dla poszczególnych stanowisk, w tym
  odpowiedni wzór umundurowania wyjściowego i polowego na pory roku, kolor i
  wzór przedmiotów uzupełniających mundury, wzór orła umieszczanego na
  czapkach, a także okresy użytkowania części umundurowania, kierując się
  potrzebą zapewnienia pracownikom Służb Parków Narodowych odpowiednich
  warunków do wykonywania zadań wymagających przebywania w terenie w różnych
  porach roku oraz potrzebą rozróżnienia cech umundurowania pracowników
  zatrudnionych na poszczególnych stanowiskach.
                                        
                                    Art. 105.
1. Parkiem krajobrazowym kieruje dyrektor parku krajobrazowego.
2. Dyrektora parku krajobrazowego powołuje wojewoda, po zasięgnięciu opinii
  wojewódzkiej rady ochrony przyrody.
3. Dyrektora parku krajobrazowego położonego na terenie kilku województw
  powołuje wojewoda właściwy ze względu na siedzibę parku, w porozumieniu z
  pozostałymi wojewodami.
4. Do zadań dyrektora parku krajobrazowego należy:
   1) ochrona przyrody, walorów krajobrazowych oraz wartości historycznych i
     kulturowych;
   2) organizacja działalności edukacyjnej, turystycznej oraz rekreacyjnej;
   3) wydawanie, z upoważnienia wojewody, decyzji administracyjnych w zakresie
     ochrony przyrody;
   4) współdziałanie w zakresie ochrony przyrody z jednostkami organizacyjnymi
     oraz osobami prawnymi i fizycznymi;
   5) składanie wniosków do miejscowych planów zagospodarowania przestrzennego
     dotyczących zagospodarowania przestrzennego obszarów wchodzących w skład
     parku krajobrazowego.
5. Na terenie zarządzanym przez Państwowe Gospodarstwo Leśne Lasy Państwowe,
  znajdującym się w granicach parku krajobrazowego, zadania w zakresie ochrony
  przyrody wykonuje samodzielnie miejscowy nadleśniczy, zgodnie z ustaleniami
  planu ochrony parku krajobrazowego, uwzględnionym w planie urządzenia lasu.
                                    Art. 106.
1. W celu kierowania parkami krajobrazowymi mogą być tworzone zespoły parków
  krajobrazowych, jako jednostki budżetowe w rozumieniu przepisów o finansach
  publicznych.
2. Do dyrektora zespołu parków krajobrazowych stosuje się odpowiednio przepisy
  dotyczące dyrektora parku krajobrazowego.
                                    Art. 107.
1. Zadania z zakresu ochrony przyrody, walorów krajobrazowych, wartości
  historycznych i kulturowych oraz działalności edukacyjnej na terenie parku
  krajobrazowego wykonuje Służba Parku Krajobrazowego.
2. Do zadań Służby Parku Krajobrazowego należy:
   1) inwentaryzacja siedlisk przyrodniczych, stanowisk roślin, zwierząt
     i grzybów objętych ochroną gatunkową oraz ich siedlisk, a także
     zasługujących na ochronę tworów i składników przyrody nieożywionej;
   2) identyfikacja i ocena istniejących i potencjalnych zagrożeń wewnętrznych
     i zewnętrznych parku krajobrazowego oraz wnioskowanie o podejmowanie
     działań mających na celu eliminowanie lub ograniczanie tych zagrożeń i ich
     skutków, a także innych działań w celu poprawy funkcjonowania i ochrony
     parku krajobrazowego;
   3) gromadzenie dokumentacji dotyczącej przyrody oraz wartości historycznych,
     kulturowych i etnograficznych;
   4) realizacja zadań związanych z ochroną innych form ochrony przyrody w
     granicach parku krajobrazowego;
   5) informowanie o przepisach o ochronie przyrody osób przebywających na
     obszarach podlegających ochronie oraz w miejscach, w których znajdują się
     twory i składniki przyrody objęte formami ochrony przyrody;
   6) prowadzenie edukacji przyrodniczej w szkołach i wśród miejscowego
     społeczeństwa, a także promowanie wartości przyrodniczych, historycznych,
     kulturowych i turystycznych parku krajobrazowego;
   7) współpraca z samorządami, zarządcami obszarów parku krajobrazowego,
     organizacjami ekologicznymi i z innymi podmiotami, mającymi związek
     z ochroną parku krajobrazowego.
3. Wojewoda może powierzyć, w drodze decyzji administracyjnej, dyrektorowi
  parku krajobrazowego wykonywanie zadań poza granicami parku krajobrazowego w
  zakresie związanym z funkcjonowaniem i ochroną obszarów Natura 2000, w
  zakresie ochrony siedlisk przyrodniczych, gatunków roślin i zwierząt oraz
  realizacji ustaleń planu ochrony.
4. Pracownik Służby Parku Krajobrazowego ma prawo do legitymowania osób
  naruszających przepisy o ochronie przyrody, a w razie odmowy okazania
  dokumentu pozwalającego na ustalenie tożsamości - zwracania się do Policji
  lub innych właściwych organów o ustalenie tożsamości.
5. Pracownik Służby Parku Krajobrazowego otrzymuje bezpłatne umundurowanie,
  które obowiązkowo nosi przy wykonywaniu czynności służbowych.
6. Minister właściwy do spraw środowiska, kierując się potrzebą doboru w
  Służbach Parków Krajobrazowych pracowników o odpowiednich kwalifikacjach
  zawodowych, określi, w drodze rozporządzenia, stanowiska oraz wymagania
  kwalifikacyjne, jakie powinni spełniać pracownicy zatrudnieni na
  poszczególnych stanowiskach w Służbach Parków Krajobrazowych, z
  uwzględnieniem wykształcenia i stażu pracy.
7. Minister właściwy do spraw środowiska określi, w drodze rozporządzenia, dla
  pracowników Służb Parków Krajobrazowych wzór legitymacji służbowej, wzory
  umundurowania oraz oznak służbowych dla poszczególnych stanowisk, w tym
  odpowiedni wzór umundurowania wyjściowego i polowego na pory roku, kolor i
  wzór przedmiotów uzupełniających mundury, wzór orła umieszczanego na czapce,
  a także okresy użytkowania części umundurowania, kierując się potrzebą
  zapewnienia pracownikom Służb Parków Krajobrazowych odpowiednich warunków do
  wykonywania zadań, wymagających przebywania w terenie w różnych porach roku,
  oraz potrzebą rozróżnienia cech umundurowania pracowników zatrudnionych na
  poszczególnych stanowiskach.
                                   Rozdział 7
           Zwalczanie przestępstw i wykroczeń na obszarach chronionych
                                        
                                    Art. 108.
1. W parkach narodowych zadania związane z ochroną mienia oraz zwalczaniem
  przestępstw i wykroczeń w zakresie ochrony przyrody wykonują funkcjonariusze
  Straży Parku zaliczani do Służby Parku Narodowego.
2. Funkcjonariuszem Straży Parku może być osoba, która:
   1) posiada obywatelstwo polskie;
   2) ukończyła 21 lat;
   3) ma pełną zdolność do czynności prawnych;
   4) nie została pozbawiona praw publicznych;
   5) posiada co najmniej wykształcenie średnie;
   6) posiada nienaganną opinię właściwego miejscowo komendanta Policji;
   7) posiada odpowiedni stan zdrowia potwierdzony orzeczeniem lekarskim i
     orzeczeniem psychologicznym;
   8) nie była karana za przestępstwa.
3. Koszty orzeczenia, o którym mowa w ust. 2 pkt 7, ponosi osoba kandydująca na
  funkcjonariusza Straży Parku.
4. Funkcjonariusz Straży Parku podlega co 5 lat okresowym badaniom lekarskim i
  psychologicznym, potwierdzonym orzeczeniem.
5. Funkcjonariusz Straży Parku przy wykonywaniu zadań, o których mowa w ust. 1,
  ma prawo do:
   1) legitymowania osób podejrzanych o popełnienie przestępstwa lub
     wykroczenia oraz świadków przestępstwa lub wykroczenia, w celu ustalenia
     ich tożsamości;
   2) kontroli dowodów wniesienia opłat, o których mowa w art. 12 ust. 3;
   3) zatrzymywania i przekazywania Policji lub innym właściwym organom osób w
     przypadku uzasadnionego podejrzenia popełnienia przestępstwa lub
     wykroczenia;
   4) zatrzymywania i dokonywania kontroli środków transportu w celu
     sprawdzenia ich ładunku oraz przeglądania zawartości bagaży w razie
     zaistnienia uzasadnionego podejrzenia popełnienia przestępstwa lub
     wykroczenia;
   5) przeszukiwania pomieszczeń i innych miejsc w przypadkach uzasadnionego
     podejrzenia popełnienia przestępstwa lub wykroczenia;
   6) zabezpieczenia jako dowodów rzeczowych, za pokwitowaniem, przedmiotów
     pochodzących z przestępstwa lub wykroczenia, a także narzędzi i środków
     służących do ich popełnienia;
   7) kontroli i zatrzymania, za pokwitowaniem, dokumentów w zakresie
     legalności posiadania tworów lub składników przyrody i obrotu nimi,
     pochodzących z obszaru parku narodowego;
   8) kontroli podmiotów prowadzących działalność gospodarczą na obszarze parku
     narodowego w zakresie przestrzegania przepisów ustawy.
6. Uprawnienia, o których mowa w ust. 5, przysługują dyrektorowi parku
  narodowego, jego zastępcy, nadleśniczemu, konserwatorowi obrębu ochronnego,
  leśniczemu, konserwatorowi obwodu ochronnego, podleśniczemu, starszemu
  strażnikowi i strażnikowi.
7. Czynności, o których mowa w ust. 5 pkt 1 i 3-8, funkcjonariusz Straży Parku
  ma prawo wykonywać w granicach parku lub poza jego granicami w razie
  uzasadnionego podejrzenia, że przestępstwo lub wykroczenie zostało popełnione
  na szkodę parku narodowego.
8. Przy wykonywaniu czynności, o których mowa w ust. 5 pkt 3-6, stosuje się
  odpowiednio przepisy Kodeksu postępowania karnego lub przepisy Kodeksu
  postępowania w sprawach o wykroczenia.
9. Rada Ministrów, kierując się potrzebą ustalenia jednolitych sposobów
  legitymowania i kontroli osób popełniających wykroczenia i przestępstwa
  przeciwko ochronie przyrody, określi, w drodze rozporządzenia, sposób i tryb
  wykonywania następujących czynności:
   1) dla Straży Parku:
     a) legitymowania osób podejrzanych o popełnienie przestępstwa lub
       wykroczenia oraz świadków przestępstwa lub wykroczenia w celu ustalenia
       ich tożsamości,
     b) zatrzymywania osób w przypadku uzasadnionego podejrzenia popełnienia
       przestępstwa lub wykroczenia,
     c) kontroli i zatrzymania, za pokwitowaniem, dokumentów dotyczących
       legalności posiadania tworów lub składników przyrody pochodzących z
       obszaru parku narodowego i obrotu nimi,
     d) kontroli podmiotów prowadzących działalność gospodarczą na obszarze
       parku narodowego w zakresie przestrzegania przepisów ustawy;
   2) dla Służby Parku Krajobrazowego - legitymowania osób naruszających
     przepisy o ochronie przyrody, a w razie odmowy okazania dokumentu
     pozwalającego na ustalenie tożsamości - zwracania się do Policji lub
     innych właściwych organów o ustalenie ich tożsamości.
10. Minister właściwy do spraw środowiska w porozumieniu z ministrem właściwym
  do spraw wewnętrznych określi, w drodze rozporządzenia, zakres i tryb
  współpracy Straży Parku z Policją oraz zakres działań Straży Parku
  podlegających kontroli Policji i sposób sprawowania tej kontroli, kierując
  się potrzebą  podejmowania wspólnych działań Straży Parku z Policją na
  obszarze parku narodowego w zakresie zwalczania przestępstw i wykroczeń.
                                        
                                    Art. 109.
1. Funkcjonariusz Straży Parku może stosować wobec osób uniemożliwiających
  wykonywanie przez niego zadań określonych w ustawie następujące środki
  przymusu bezpośredniego:
   1) siłę fizyczną w postaci chwytów obezwładniających oraz podobnych technik
     obrony lub ataku;
   2) kajdanki;
   3) pałkę służbową;
   4) ręczny miotacz gazu;
   5) paralizator elektryczny.
2. Zastosowanie przez funkcjonariusza Straży Parku środka przymusu
  bezpośredniego powinno odpowiadać potrzebom wynikającym z zaistniałej
  sytuacji i zmierzać do podporządkowania się osoby poleceniom wydanym przez
  funkcjonariusza.
3. Rada Ministrów określi, w drodze rozporządzenia, sposoby użycia środków
  przymusu bezpośredniego, o których mowa w ust. 1, oraz przydziału,
  przechowywania i ewidencji środków, o których mowa w ust. 1 pkt 2-5, kierując
  się potrzebą określenia warunków użycia środków przymusu bezpośredniego przez
  funkcjonariuszy Straży Parku podczas realizacji zadań związanych z ochroną
  przyrody i mienia parku narodowego.
                                    Art. 110.
1. Funkcjonariusz Straży Parku może być wyposażony w broń bojową oraz broń
  myśliwską, a pracownik Służby Parku w broń myśliwską.
2. Funkcjonariusz Straży Parku może być dopuszczony do pracy z bronią, jeżeli:
   1) odbył szkolenie podstawowe dla funkcjonariuszy Straży Parku i zdał
     egzamin przed komisją egzaminacyjną;
   2) zdał egzamin ze znajomości przepisów dotyczących posiadania, używania i
     umiejętności posługiwania się bronią przed komisją, o której mowa w art.
     16 ustawy z dnia 21 maja 1999 r. o broni i amunicji (Dz.U. z 1999 r. Nr
     53, poz. 549, z późn. zm.)[6];
   3) posiada orzeczenie lekarskie i psychologiczne stwierdzające brak
     przeciwwskazań do pracy z bronią.
3. Broń bojową i broń myśliwską dyrektor parku narodowego nabywa na podstawie
  decyzji administracyjnej wydanej przez właściwego miejscowo komendanta
  wojewódzkiego Policji, na wniosek dyrektora parku narodowego, zgodnie z
  ustawą z dnia 21 maja 1999 r. o broni i amunicji.
4. Dyrektor parku narodowego może przydzielić broń bojową lub broń myśliwską
  wraz z amunicją funkcjonariuszowi Straży Parku.
5. Decyzję o wyposażeniu funkcjonariusza Straży Parku w broń bojową lub broń
  myśliwską na czas pełnienia służby podejmuje każdorazowo Komendant Straży
  Parku.
6. Broń, o której mowa w ust. 4, przydziela się wraz ze świadectwem broni.
7. Broń bojową, o której mowa w ust. 4, funkcjonariusz Straży Parku ma prawo
  użyć w następujących przypadkach:
   1) w celu odparcia bezpośredniego zamachu na życie własne lub innej osoby;
   2) przeciwko osobie, która, wezwana do natychmiastowego porzucenia broni lub
     innego niebezpiecznego narzędzia, nie zastosuje się do tego wezwania, a
     jej zachowanie wskazuje na bezpośredni zamiar ich użycia przeciwko
     funkcjonariuszowi Straży Parku lub innej osobie;
   3) przeciwko osobie, która usiłuje przemocą odebrać broń palną
     funkcjonariuszowi Straży Parku.
8. Broń myśliwską, o której mowa w ust. 4, funkcjonariusz Straży Parku ma prawo
  użyć w następujących przypadkach:
   1) w celu eliminacji lub odstraszania w granicach parku narodowego zwierząt
     stwarzających rzeczywiste i bezpośrednie zagrożenie dla życia i zdrowia
     ludzi;
   2)  w razie konieczności odstrzału, za zgodą dyrektora parku narodowego,
     zwierzęcia, które nie ma szans na przeżycie.
9. Użycie broni bojowej powinno następować w sposób wyrządzający najmniejszą
  szkodę osobie, przeciwko której użyto broni, i nie może zmierzać do
  pozbawienia jej życia, a także narażać na niebezpieczeństwo utraty życia lub
  zdrowia innych osób.
10. Minister właściwy do spraw środowiska określi, w drodze rozporządzenia,
  zakres szkolenia podstawowego oraz tryb powoływania komisji egzaminacyjnej, o
  których mowa w ust. 2 pkt 1, kierując się potrzebą posiadania przez
  funkcjonariuszy Straży Parku wiedzy niezbędnej do wykonywania zadań.
11. Rada Ministrów określi, w drodze rozporządzenia, sposoby i tryb postępowania
  przy użyciu broni bojowej przez funkcjonariusza Straży Parku, kierując się
  potrzebą wykonywania zadań w zakresie ochrony przyrody i mienia parku
  narodowego przez Straż Parku.
12. Minister właściwy do spraw środowiska w porozumieniu z ministrem właściwym
  do spraw wewnętrznych określi, w drodze rozporządzenia, sposób
  ewidencjonowania i przechowywania broni bojowej oraz broni myśliwskiej wraz z
  amunicją, kierując się potrzebą zabezpieczenia broni bojowej oraz broni
  myśliwskiej wraz z amunicją, będącej w dyspozycji Straży Parku.
13. Przepisy dotyczące dopuszczania, przydzielania i wyposażania w broń
  myśliwską stosuje się odpowiednio do pracowników Służby Parku, o których mowa
  w ust. 1.
                                        
                                   Rozdział 8
                          Wykonywanie ochrony przyrody
                                        
                                    Art. 111.
1. Minister właściwy do spraw środowiska sporządza projekt krajowej strategii
  ochrony i zrównoważonego użytkowania różnorodności biologicznej wraz z
  projektem programu działań.
2. Krajową strategię ochrony i zrównoważonego użytkowania różnorodności
  biologicznej, wraz z programem działań, zatwierdza, w drodze uchwały, Rada
  Ministrów.
                                    Art. 112.
1. W ramach państwowego monitoringu środowiska prowadzi się monitoring
  przyrodniczy różnorodności biologicznej i krajobrazowej.
2. Monitoring przyrodniczy polega na obserwacji i ocenie stanu oraz
  zachodzących zmian w składnikach różnorodności biologicznej i krajobrazowej
  na wybranych obszarach, a także na ocenie skuteczności stosowanych metod
  ochrony przyrody, w tym na obserwacji siedlisk przyrodniczych oraz gatunków
  roślin i zwierząt, dla których ochrony został wyznaczony obszar Natura 2000.
                                    Art. 113.
1. Minister właściwy do spraw środowiska prowadzi centralny rejestr form
  ochrony przyrody, o których mowa w art. 6 ust. 1 pkt 1-9.
2. Rejestry, o których mowa w ust. 1 i w art. 114 ust. 2, zawierają:
   1) datę utworzenia lub ustanowienia formy ochrony przyrody;
   2) nazwę, jeżeli istnieje, i określenie formy ochrony przyrody, rodzaju,
     typu i podtypu rezerwatu przyrody oraz rodzaju użytku ekologicznego;
   3) określenie położenia geograficznego i administracyjnego formy ochrony
     przyrody (obręb ewidencyjny, gmina, powiat, województwo);
   4) wskazanie powierzchni, jeżeli można ją określić, z wyszczególnieniem
     formy własności i rodzajów gruntów;
   5) powołanie oznaczenia mapy obrazującej przebieg granicy formy ochrony
     przyrody i jej otuliny;
   6) opis formy ochrony przyrody;
   7) oznaczenie dziennika urzędowego, w którym został ogłoszony akt o
     utworzeniu lub uznaniu formy ochrony przyrody;
   8) informację, czy dany obszar lub obiekt albo ich część podlega ochronie
     zgodnie z prawem międzynarodowym;
   9) informację o planie ochrony oraz oznaczenie dziennika urzędowego, w
     którym został ogłoszony akt o ustanowieniu tego planu.
3. Wyszczególnienie form własności i rodzaju gruntów, o którym mowa w ust. 2
  pkt 4, nie dotyczy parków krajobrazowych, obszarów chronionego krajobrazu i
  zespołów przyrodniczo-krajobrazowych.
4. Organ, który utworzył lub ustanowił formę ochrony przyrody, o której mowa w
  art. 6 ust. 1 pkt 2-4 i 6-9, przesyła ministrowi właściwemu do spraw
  środowiska, w terminie 30 dni od dnia jej utworzenia lub ustanowienia, kopię
  aktu o utworzeniu lub ustanowieniu danej formy ochrony przyrody oraz
  informacje, o których mowa w ust. 2.
                                    Art. 114.
1. Wojewoda gromadzi dokumentację dotyczącą zasobów, tworów i składników
  przyrody, a w szczególności cennych ze względów naukowych tworów przyrody,
  stanowisk chronionych gatunków roślin, zwierząt i grzybów, a także ich
  siedlisk oraz siedlisk przyrodniczych.
2. Wojewoda prowadzi rejestr form ochrony przyrody, o których mowa w art. 6
  ust. 1 pkt 2-4 i 6-9, położonych w całości lub w części na obszarze jego
  działania.
3. Organ, który ustanowił formę ochrony przyrody, o której mowa w art. 6 ust. 1
  pkt 4 i 6-9, przesyła wojewodzie, w terminie 30 dni od dnia jej ustanowienia,
  kopię aktu o utworzeniu lub ustanowieniu danej formy ochrony przyrody oraz
  informacje, o których mowa w art. 113 ust. 2 pkt 1-8.
                                    Art. 115.
1. Na obrzeżach lub w pobliżu form ochrony przyrody, o których mowa w art. 6
  ust. 1 pkt 1-3 oraz 7 i 8, umieszcza się tablice informujące o nazwie form
  ochrony przyrody oraz o zakazach obowiązujących na obszarach lub w stosunku
  do tych form, a na obrzeżach form ochrony przyrody, o których mowa w art. 6
  ust. 1 pkt 4-6 i pkt 9, umieszcza się tablice informujące o nazwie formy
  ochrony przyrody.
2. Na obrzeżach parku narodowego tablice, o których mowa w ust. 1, umieszcza
  dyrektor parku narodowego, a na obrzeżach lub w pobliżu form ochrony
  przyrody, o których mowa w art. 6 ust. 1 pkt 2-9 - organ sprawujący nadzór
  nad daną formą ochrony przyrody.
3. Minister właściwy do spraw środowiska określi, w drodze rozporządzenia,
  wzory tablic, o których mowa w ust. 1, kierując się potrzebą ujednolicenia
  tablic, określając ich kształt i rozmiary, materiał, z jakiego zostaną
  wykonane, tło tablic, wielkość i kolor liter w napisach.
                                        
                                    Art. 116.
W przypadku przebiegu drogi publicznej przez park narodowy lub rezerwat przyrody
wyznaczenie miejsc parkingowych następuje po uzyskaniu zgody - odpowiednio dyrektora
parku narodowego lub organu uznającego obszar za rezerwat przyrody.
                                   Rozdział 9
                 Gospodarowanie zasobami i składnikami przyrody
                                        
                                    Art. 117.
1. Gospodarowanie zasobami dziko występujących roślin, zwierząt i grzybów oraz
  zasobami genetycznymi roślin, zwierząt i grzybów użytkowanymi przez człowieka
  powinno zapewniać ich trwałość, optymalną liczebność i ochronę różnorodności
  genetycznej, w szczególności przez:
   1) ochronę, utrzymanie lub racjonalne zagospodarowanie naturalnych i
     półnaturalnych ekosystemów, w tym lasów, torfowisk, bagien, muraw,
     solnisk, klifów nadmorskich i wydm, linii brzegów wód, dolin rzecznych,
     źródeł i źródlisk, a także rzek, jezior i obszarów morskich oraz siedlisk
     i ostoi roślin, zwierząt lub grzybów;
   2) stworzenie warunków do rozmnażania i rozprzestrzeniania zagrożonych
     wyginięciem roślin, zwierząt i grzybów oraz ochronę i odtwarzanie ich
     siedlisk i ostoi, a także ochronę tras migracyjnych zwierząt.
2. Na gruntach użytkowanych gospodarczo w parkach narodowych lub rezerwatach
  przyrody stosuje się ochronę krajobrazową.
                                    Art. 118.
1. Prowadzenie robót polegających na regulacji wód oraz budowie wałów
  przeciwpowodziowych, a także robót melioracyjnych, odwodnień budowlanych,
  oraz innych robót ziemnych zmieniających stosunki wodne - na terenach o
  szczególnych wartościach przyrodniczych, zwłaszcza na terenach, na których
  znajdują się skupienia roślinności o szczególnej wartości z punktu widzenia
  przyrodniczego, terenach o walorach krajobrazowych i ekologicznych, terenach
  masowych lęgów ptactwa, występowania skupień gatunków chronionych oraz
  tarlisk, zimowisk, przepławek i miejsc masowej migracji ryb i innych
  organizmów wodnych, następuje na podstawie decyzji wojewody, który ustala
  warunki prowadzenia robót.
2. Wydanie decyzji, o której mowa w ust. 1, następuje przed uzyskaniem
  pozwolenia na budowę na podstawie rozdziału 4 ustawy z dnia 7 lipca 1994 r. Prawo
budowlane (Dz.U. z 2003 r. Nr 207, poz. 2016 oraz z 2004 r. Nr 6, poz.
  41).
                                        
                                    Art. 119.
Zabrania się wznoszenia w pobliżu morza, jezior i innych zbiorników wodnych,
rzek i kanałów obiektów budowlanych uniemożliwiających lub utrudniających
ludziom i dziko występującym zwierzętom dostęp do wody, z wyjątkiem obiektów
służących turystyce wodnej, gospodarce wodnej lub rybackiej oraz związanych z
bezpieczeństwem powszechnym i obronnością kraju.
                                    Art. 120.
1. Zabrania się wprowadzania do środowiska przyrodniczego oraz przemieszczania
  w tym środowisku roślin, zwierząt lub grzybów gatunków obcych, a także ich
  form rozwojowych.
2. Sprowadzanie do kraju roślin, zwierząt lub grzybów gatunków obcych, które w
  przypadku uwolnienia do środowiska przyrodniczego mogą zagrozić gatunkom
  rodzimym, wymaga zezwolenia ministra właściwego do spraw środowiska.
3. Przepisów ust. 1 i 2 nie stosuje się do gatunków ryb, na których
  wprowadzanie jest wymagane zezwolenie ministra właściwego do spraw rolnictwa,
  wydawane na podstawie art. 3 ustawy z dnia 18 kwietnia 1985 r. o rybactwie
  śródlądowym (Dz.U. z 1999 r. Nr 66, poz. 750, z późn. zm.)[7] albo art. 26
  ustawy z dnia 6 września 2001 r. o rybołówstwie morskim (Dz. U. Nr 129, poz.
  1441 oraz z 2002 r. Nr 181, poz. 1514).
4. Zakazów, o których mowa w ust. 1, nie stosuje się do wprowadzania i
  przemieszczania roślin:
   1) przy zakładaniu i utrzymywaniu terenów zieleni oraz zakładaniu i
     utrzymywaniu zadrzewień poza lasami i obszarami objętymi formami ochrony
     przyrody;
   2) wykorzystywanych w ramach racjonalnej gospodarki leśnej i rolnej.
                                    Art. 121.
1. Gospodarowanie zasobami przyrody nieożywionej powinno być prowadzone w
  sposób zapewniający ochronę innych zasobów, tworów i składników przyrody,
  oszczędne użytkowanie przestrzeni oraz zachowanie szczególnie cennych tworów
  i składników przyrody nieożywionej, w tym profili geologicznych i glebowych,
  jaskiń, turni, skałek, głazów narzutowych, naturalnych zbiorników i cieków
  wodnych, źródeł i wodospadów, elementów dna morza, wydm i glebowych
  powierzchni wzorcowych, a także miejsc występowania kopalnych szczątków
  roślin i zwierząt.
2. Wywóz za granicę meteorytów i kopalnych szczątków roślin i zwierząt wymaga
  zezwolenia ministra właściwego do spraw środowiska.
                                    Art. 122.
1. Kto dokona odkrycia kopalnych szczątków roślin lub zwierząt, jest obowiązany
  powiadomić o tym niezwłocznie wojewodę, a jeżeli nie jest to możliwe właściwego
wójta, burmistrza albo prezydenta miasta.
2. Wójt, burmistrz albo prezydent miasta jest obowiązany przekazać niezwłocznie
  wojewodzie zawiadomienie, o którym mowa w ust. 1.
3. Jeżeli wojewoda ustali, że odkryte kopalne szczątki roślin lub zwierząt są
  cenne dla nauki, przekazuje je do muzeum lub placówki naukowej.
                                                                                
                                    Art. 123.
1. Wojewoda dokonuje kontroli przestrzegania przepisów o ochronie przyrody w
  trakcie gospodarczego wykorzystania zasobów i składników przyrody przez
  jednostki organizacyjne oraz osoby prawne i fizyczne.
2. Czynności kontrolne są wykonywane przez osoby posiadające imienne
  upoważnienie wydane przez wojewodę.
3. Upoważnienie, o którym mowa w ust. 2, zawiera wskazanie osoby upoważnionej
  do wykonywania czynności, miejsca i zakresu kontroli oraz podstawy prawnej do
  jej wykonywania.
4. Przed przystąpieniem do czynności kontrolnych osoba upoważniona do ich
  wykonywania jest obowiązana okazać upoważnienie, o którym mowa w ust. 2.
5. Osoby upoważnione do wykonywania czynności kontrolnych mają prawo do:
   1) wstępu na teren należący do podmiotu kontrolowanego;
   2) żądania pisemnych lub ustnych informacji związanych z przedmiotem
     kontroli;
   3) wglądu do dokumentów związanych z przedmiotem kontroli, sporządzania z
     nich odpisów, wyciągów lub kopii oraz zabezpieczania tych dokumentów.
6. Osoba wykonująca czynności kontrolne sporządza z tych czynności protokół.
7. Protokół podpisuje osoba wykonująca czynności kontrolne oraz podmiot
  kontrolowany.
8. W przypadku odmowy podpisania protokołu przez podmiot kontrolowany, protokół
  podpisuje tylko osoba wykonująca czynności kontrolne, dokonując w protokole
  stosownej adnotacji o odmowie podpisania protokołu przez podmiot
  kontrolowany.
9. Wstęp oraz wykonywanie czynności kontrolnych następują w obecności
  właściciela lub posiadacza nieruchomości.
                                    Art. 124.
Zabrania się wypalania łąk, pastwisk, nieużytków, rowów, pasów przydrożnych,
szlaków kolejowych oraz trzcinowisk i szuwarów.
                                    Art. 125.
Rośliny, zwierzęta lub grzyby, a także ich siedliska, nieobjęte formami ochrony
przyrody mogą być niszczone lub zabijane jedynie w związku z:
   1) realizacją zadań uzasadnionych potrzebami ochrony przyrody;
   2) prowadzeniem badań naukowych lub edukacją;
   3) racjonalną gospodarką;
   4) amatorskim połowem ryb;
   5) zbiorem na własne potrzeby;
   6) prowadzeniem akcji ratowniczej;
   7) bezpieczeństwem powszechnym;
   8) bezpieczeństwem sanitarnym i weterynaryjnym;
   9) ochroną życia i zdrowia ludzi;
  10) zapobieganiem skutkom klęski żywiołowej lub ich usuwaniem.
                                        
                                   Rozdział 10
                          Skutki prawne objęcia ochroną
                                        
                                    Art. 126.
1. Skarb Państwa odpowiada za szkody wyrządzone przez:
   1) żubry - w uprawach, płodach rolnych lub w gospodarstwie leśnym;
   2) wilki - w pogłowiu zwierząt gospodarskich;
   3) rysie - w pogłowiu zwierząt gospodarskich;
   4) niedźwiedzie - w pasiekach, w pogłowiu zwierząt gospodarskich oraz w
     uprawach rolnych;
   5) bobry - w gospodarstwie rolnym, leśnym lub rybackim.
2. Odpowiedzialność, o której mowa w ust. 1, nie obejmuje utraconych korzyści.
3. Oględzin i szacowania szkód, o których mowa w ust. 1, a także ustalania
  wysokości odszkodowania i jego wypłaty, dokonuje wojewoda, a na obszarze
  parku narodowego dyrektor tego parku.
4. Właściciele lub użytkownicy gospodarstw rolnych i leśnych mogą współdziałać
  z wojewodą, a na obszarze parku narodowego - z dyrektorem tego parku, w
  zakresie sposobów zabezpieczania upraw i płodów rolnych, lasów oraz zwierząt
  gospodarskich przed szkodami powodowanymi przez zwierzęta, o których mowa w
  ust. 1.
5. Współdziałanie, o którym mowa w ust. 4, może obejmować budowę urządzeń lub
  wykonanie zabiegów zapobiegających szkodom, finansowane z budżetu właściwego
  miejscowo dyrektora parku narodowego lub wojewody, w ramach zawartych umów
  cywilnoprawnych.
6. Odszkodowanie nie przysługuje:
   1) osobom, którym przydzielono grunty stanowiące własność Skarbu Państwa;
   2) jeżeli poszkodowany:
     a)  nie dokonał sprzętu upraw lub płodów rolnych w ciągu 14 dni od
       zakończenia zbiorów tego gatunku roślin w danym regionie,
     b)  nie wyraził zgody na budowę przez wojewodę lub dyrektora parku
       narodowego urządzeń lub wykonanie zabiegów zapobiegających szkodom;
   3) za szkody:
     a) powstałe w mieniu Skarbu Państwa, z wyłączeniem mienia oddanego do
       gospodarczego korzystania na podstawie Kodeksu cywilnego,
     b) nieprzekraczające w ciągu roku wartości 100 kg żyta w przeliczeniu na
       jeden hektar uprawy,
     c) w uprawach rolnych założonych z naruszeniem powszechnie stosowanych
       wymogów agrotechnicznych,
     d) wyrządzone przez wilki, niedźwiedzie lub rysie w pogłowiu zwierząt
       gospodarskich pozostawionych, w okresie od zachodu do wschodu słońca,
       bez bezpośredniej opieki.
7. Szkody wyrządzone przez zwierzęta łowne, występujące w parkach narodowych,
  strefach ochronnych zwierząt łownych oraz w rezerwatach przyrody szacuje się
  oraz dokonuje wypłaty odszkodowań według zasad określonych w rozdziale 9
  ustawy z dnia 13 października 1995 r. - Prawo łowieckie (Dz.U. z 2002 r. Nr
  42, poz. 372 i Nr 113, poz. 984).
8. Szacowanie szkód wyrządzonych przez zwierzęta łowne w strefie ochronnej
  zwierząt łownych należy do zadań Służby Parku Narodowego, a w rezerwatach
  przyrody - do sprawującego nadzór nad rezerwatem.
9. Odszkodowania za szkody spowodowane przez zwierzęta łowne w strefie
  ochronnej zwierząt łownych są pokrywane ze środków parku narodowego, a za
  szkody spowodowane w rezerwatach przyrody - ze środków budżetu państwa, z
  części, której dysponentem jest wojewoda.
10. W sprawach spornych dotyczących wysokości odszkodowań za szkody wyrządzone
  przez zwierzęta, o których mowa w ust. 1, orzekają sądy powszechne.
11. Minister właściwy do spraw środowiska w porozumieniu z ministrem właściwym
  do spraw rolnictwa określi, w drodze rozporządzenia, sposób postępowania przy
  szacowaniu szkód oraz sposób wypłaty odszkodowań za szkody, o których mowa w
  ust. 1, a także wzory dokumentów dotyczących szacowania szkód i wyliczania
  odszkodowań oraz terminy zgłoszenia i szacowania szkody, kierując się
  potrzebą dokonywania oceny rzeczywistej szkody oraz przyjęcia wysokości
  wyceny szkody według cen rynkowych.
12. Rada Ministrów może określić, w drodze rozporządzenia, inne niż wymienione w
  ust. 1 gatunki zwierząt chronionych wyrządzających szkody, za które odpowiada
  Skarb Państwa, kierując się potrzebą utrzymania ochrony gatunkowej zwierząt
  zagrożonych wyginięciem i wyrządzających szkody w gospodarce człowieka.
                                        
                                   Rozdział 11
                                 Przepisy karne
                                        
                                    Art. 127.
Kto umyślnie:
   1) narusza zakazy obowiązujące w:
     a) parkach narodowych,
     b) rezerwatach przyrody,
     c) parkach krajobrazowych,
     d) obszarach chronionego krajobrazu,
     e) obszarach Natura 2000,
   2) narusza zakazy obowiązujące w stosunku do:
     a) pomników przyrody,
     b) stanowisk dokumentacyjnych,
     c) użytków ekologicznych,
     d) zespołów przyrodniczo-krajobrazowych,
     e) roślin, zwierząt lub grzybów objętych ochroną gatunkową,
   3) nie zgłasza do rejestru, o którym mowa w art. 64 ust. 1, posiadanych lub
     hodowanych zwierząt
   - podlega karze aresztu albo grzywny.
 
                                    Art. 128.
Kto:
   1) bez zezwolenia lub wbrew jego warunkom albo bez świadectwa
     fitosanitarnego przewozi przez granicę państwa rośliny lub zwierzęta, o
     których mowa w art. 61 ust. 1, a także ich rozpoznawalne części i produkty
     pochodne,
   2) narusza przepisy prawa Unii Europejskiej dotyczące ochrony gatunków dziko
     żyjących zwierząt i roślin w zakresie regulacji obrotu nimi poprzez:
     a) nieprzedkładanie zgłoszenia importowego,
     b) używanie okazów określonych gatunków w innym celu niż wskazany w
       zezwoleniu importowym,
     c) korzystanie w sposób nieuprawniony ze zwolnień od nakazów przy
       dokonywaniu obrotu sztucznie rozmnożonymi roślinami,
     d) oferowanie zbycia lub nabycia, nabywanie lub pozyskiwanie, używanie lub
       wystawianie publicznie w celach zarobkowych, zbywanie, przetrzymywanie
       lub przewożenie w celu zbycia okazów określonych gatunków roślin lub
       zwierząt,
     e) używanie zezwolenia albo świadectwa dla okazu innego niż ten, dla
       którego było ono wydane,
     f) składanie wniosku o wydanie zezwolenia importowego, eksportowego,
       reeksportowego, lub świadectwa bez poinformowania o wcześniejszym
       odrzuceniu wniosku
   - podlega karze pozbawienia wolności od 3 miesięcy do lat 5.
                                        
                                    Art. 129.
W razie ukarania za wykroczenie określone w art. 127 lub skazania za
przestępstwo określone w art. 128, sąd może orzec:
   1) przepadek przedmiotów służących do popełnienia wykroczenia lub
     przestępstwa oraz przedmiotów, roślin, zwierząt lub grzybów pochodzących z
     wykroczenia lub przestępstwa, chociażby nie stanowiły własności sprawcy;
   2) obowiązek przywrócenia stanu poprzedniego, a jeśli obowiązek taki nie
     byłby wykonalny - nawiązkę do wysokości 10 000 złotych na rzecz
     organizacji społecznej działającej w zakresie ochrony przyrody lub
     właściwego, ze względu na miejsce popełnienia wykroczenia lub
     przestępstwa, wojewódzkiego funduszu ochrony środowiska i gospodarki
     wodnej.
                                        
                                    Art. 130.
1. Sąd doręcza odpis wydanego prawomocnego orzeczenia o przepadku roślin,
  zwierząt lub grzybów, ich rozpoznawalnych części oraz produktów pochodnych
  wojewodzie właściwemu ze względu na miejsce popełnienia wykroczenia lub
  przestępstwa.
2. Rośliny, zwierzęta lub grzyby, ich rozpoznawalne części oraz produkty
  pochodne, o których mowa w ust. 1, podlegają przekazaniu podmiotom
  uprawnionym do ich utrzymywania, wyznaczanym przez:
   1) wojewodę - w stosunku do gatunków rodzimych;
   2) ministra właściwego do spraw środowiska - w stosunku do gatunków obcych
     lub objętych ochroną na podstawie przepisów prawa Unii Europejskiej.
3. Organy, o których mowa w ust. 2, mogą zarządzić, na koszt skazanego,
  odesłanie roślin lub zwierząt oraz produktów pochodnych, wobec których
  orzeczono przepadek, do państwa z którego dokonano ich eksportu.
                                        
                                    Art. 131.
Kto:
   1) prowadząc działalność gospodarczą w zakresie handlu zwierzętami, o
     których mowa w art. 61 ust. 1, nie posiada lub nie przekazuje odpowiedniej
     dokumentacji stwierdzającej legalność pochodzenia zwierzęcia,
   2) bez zezwolenia lub wbrew jego warunkom utworzy lub prowadzi ogród
     botaniczny, ogród zoologiczny lub ośrodek,
   3) przeprowadzając likwidację ogrodu zoologicznego lub ośrodka nie zapewni
     przebywającym tam zwierzętom warunków odpowiadających ich potrzebom
     biologicznym,
   4) poza ogrodami zoologicznymi, placówkami naukowymi prowadzącymi badania
     nad zwierzętami lub cyrkami utrzymuje lub prowadzi hodowlę zwierząt
     niebezpiecznych dla życia i zdrowia ludzi, w tym drapieżnych i jadowitych,
   5) bez zezwolenia lub wbrew jego warunkom przenosi z ogrodu botanicznego lub
     ogrodu zoologicznego do środowiska przyrodniczego rośliny lub zwierzęta
     gatunków zagrożonych wyginięciem,
   6) wykonuje prace ziemne oraz inne prace związane z wykorzystaniem sprzętu
     mechanicznego lub urządzeń technicznych w obrębie bryły korzeniowej drzew
     lub krzewów na terenach zieleni lub zadrzewieniach w sposób znacząco
     szkodzący drzewom lub krzewom,
   7) stosuje środki chemiczne na drogach publicznych oraz ulicach i placach w
     sposób znacząco szkodzący terenom zieleni lub zadrzewieniom,
   8) bez decyzji wojewody lub wbrew ustalonym w niej warunkom prowadzi na
     terenach o szczególnych wartościach przyrodniczych roboty polegające na
     regulacji wód oraz budowie wałów przeciwpowodziowych, a także roboty
     melioracyjne, odwodnienia budowlane oraz inne roboty ziemne zmieniające
     stosunki wodne,
   9) wprowadza do środowiska przyrodniczego lub przemieszcza w tym środowisku
     rośliny, zwierzęta lub grzyby gatunków obcych, a także ich formy
     rozwojowe,
  10) bez zezwolenia lub wbrew jego warunkom sprowadza do kraju rośliny,
     zwierzęta lub grzyby gatunków obcych, które w przypadku uwolnienia do
     środowiska przyrodniczego mogą zagrozić gatunkom rodzimym,
  11) nie powiadamia wojewody lub wójta, burmistrza albo prezydenta miasta o
     odkryciu kopalnych szczątków roślin lub zwierząt,
  12) wypala łąki, pastwiska, nieużytki, rowy, pasy przydrożne, szlaki
     kolejowe, trzcinowiska lub szuwary,
  13) wbrew przepisom art. 125 zabija zwierzęta, niszczy rośliny lub grzyby lub
     niszczy siedliska roślin, zwierząt lub grzybów
 - podlega karze aresztu albo grzywny.
                                    Art. 132.
Orzekanie w sprawach, o których mowa w art. 127 i 131, następuje na podstawie
przepisów Kodeksu postępowania w sprawach o wykroczenia.
                                        
                                   Rozdział 12
                       Zmiany w przepisach obowiązujących
                                        
                                    Art. 133.
W ustawie z dnia 18 kwietnia 1985 r. o rybactwie śródlądowym (Dz.U. z 1999 r. Nr
66, poz. 750, z późn. zm.)[8] wprowadza się następujące zmiany:
1) w art. 8 w ust. 1:
   a) pkt 6 otrzymuje brzmienie:
     "6) przez wytwarzanie w wodzie pola elektrycznego charakterystycznego dla
       prądu zmiennego,",
   b) w pkt 13 lit. a otrzymuje brzmienie:
     "a) ryb łososiowatych i węgorzy,";
2)  w art. 10 ust. 1 otrzymuje brzmienie:
  "1. Zabrania się:
     1) przechowywania, przewożenia, przetwórstwa i wprowadzania do obrotu ikry
       i ryb złowionych lub pozyskanych z naruszeniem przepisów art. 8 i 9;
     2) wprowadzania do obrotu ryb pochodzących z amatorskiego połowu ryb.";
3) w art. 12 ust. 1 otrzymuje brzmienie:
   "1. Publiczne śródlądowe wody powierzchniowe płynące dzieli się na obwody
      rybackie, z wyjątkiem wód znajdujących się w granicach parków narodowych
      i w granicach rezerwatów przyrody, w których zabronione jest rybactwo.";
4)  w art. 20 ust. 1 otrzymuje brzmienie:
   "1. Rybackie narzędzia i urządzenia połowowe może posiadać wyłącznie
     uprawniony do rybactwa oraz dyrektor parku narodowego i uprawnione przez
     niego osoby, w celu wykonywania ochrony ryb na wodach parku narodowego, z
     wyjątkiem osób prowadzących działalność gospodarczą w zakresie produkcji
     i obrotu tymi narzędziami i urządzeniami.";
5)  w art. 23a w ust. 6 pkt 1 otrzymuje brzmienie:
   "1) Straży Parku Narodowego - w zakresie przestrzegania przepisów o ochronie
      przyrody,".
  
                                    Art. 134.
W ustawie z dnia 12 stycznia 1991 r. o podatkach i opłatach lokalnych (Dz.U. z
2002 r. Nr 9, poz. 84 i Nr 200, poz. 1683 oraz z 2003 r. Nr 96, poz. 874, Nr
110, poz. 1039, Nr 188, poz. 1840, Nr 200, poz. 1953 i Nr 203, poz. 1966) w art.
7:
1) w ust. 1 pkt 8 otrzymuje brzmienie:
  "8) grunty położone na obszarach objętych ochroną ścisłą, czynną lub
     krajobrazową, a także budynki i budowle trwale związane z gruntem, służące
     bezpośrednio osiąganiu celów z zakresu ochrony przyrody - w parkach
     narodowych oraz w rezerwatach przyrody,";
2) dodaje się ust. 4 i 5 w brzmieniu:
   "4. Z tytułu zwolnień z podatków i opłat, o których mowa w ust. 1 pkt 8,
     jednostkom samorządu terytorialnego przysługuje z budżetu państwa zwrot
     utraconych dochodów.
   5. Minister właściwy do spraw finansów publicznych określi, w drodze
     rozporządzenia, zasady i tryb zwrotu utraconych dochodów, o których mowa w
     ust. 4, kierując się potrzebą zabezpieczenia budżetów gmin przed utratą
     dochodów z tytułu ulg w opłatach i podatkach w parkach narodowych, parkach
     krajobrazowych oraz rezerwatach przyrody.".
  
                                    Art. 135.
W ustawie z dnia 28 września 1991 r. o lasach (Dz.U. z 2000 r. Nr 56, poz. 679,
z późn. zm.)[9] wprowadza się następujące zmiany:
1) dodaje się art. 5a w brzmieniu:
     "Art. 5a. Minister właściwy do spraw środowiska może powierzyć, w drodze
           decyzji administracyjnej, dyrektorowi regionalnej dyrekcji Lasów
           Państwowych wykonywanie zadań poza terenami jego działania w
           zakresie związanym z funkcjonowaniem i ochroną obszarów Natura
           2000.";
2) w art. 45 w ust. 1 pkt 3 otrzymuje brzmienie:
     "3) zwalczaniem przestępstw i wykroczeń w zakresie szkodnictwa leśnego i
       ochrony przyrody oraz wykonywaniem innych zadań w zakresie ochrony
       mienia,";
3) w art. 54 pkt 5 otrzymuje brzmienie:
     "5) opracowanie planów ochrony dla rezerwatów przyrody znajdujących się w
       zarządzie Lasów Państwowych, ich realizację, ochronę gatunkową roślin i
       zwierząt oraz sprawowanie nadzoru nad obszarami wchodzącymi w skład
       sieci Natura 2000.".
  
                                    Art. 136.
W ustawie z dnia 19 października 1991 r. o gospodarowaniu nieruchomościami
rolnymi Skarbu Państwa (Dz.U. z 2001 r. Nr 57, poz. 603, z późn. zm.)[10] w art.
35:
1) ust. 6 otrzymuje brzmienie:
     "6. Nie pobiera się opłat z tytułu zarządu nieruchomościami znajdującymi
       się pod drogami publicznymi i między wałami przeciwpowodziowymi a
       korytem rzeki.";
2) dodaje się ust. 6a w brzmieniu:
     "6a. Nie pobiera się opłat z tytułu zarządu nieruchomościami objętymi
       formami ochrony przyrody, o których mowa art. 6 ust. 1 pkt 1 i 2 ustawy
       z dnia 16 kwietnia 2004 r. o ochronie przyrody (Dz.U. Nr..., poz....).".
  
                                    Art. 137.
W ustawie z dnia 13 października 1995 r. - Prawo łowieckie (Dz.U. z 2002 r. Nr
42, poz. 372 i Nr 113, poz. 984) wprowadza się następujące zmiany:
1) w art. 26 pkt 1 otrzymuje brzmienie:
     "1) parki narodowe i rezerwaty przyrody, z wyjątkiem obszarów wyznaczonych
       w planie ochrony lub zadaniach ochronnych ustanowionych dla rezerwatu
       przyrody,";
2) w art. 50:
   a) uchyla się ust. 1a;
   b) ust. 2 otrzymuje brzmienie:
     "2. Za szkody, o których mowa w ust. 1, wyrządzane na obszarach:
         1) obwodów łowieckich leśnych odszkodowania wypłaca Państwowe
           Gospodarstwo Leśne Lasy Państwowe ze środków budżetu państwa;
         2) obwodów łowieckich polnych i obszarach niewchodzących w skład
           obwodów łowieckich odszkodowania wypłaca wojewoda ze środków budżetu
           państwa, z części, której dysponentem jest wojewoda.".
         
                                    Art. 138.
W ustawie z dnia 21 sierpnia 1997 r. o ochronie zwierząt (Dz.U. z 2003 r. Nr
106, poz. 1002) wprowadza się następujące zmiany:
1) uchyla się rozdział 5;
2) w art. 33:
   a) w ust. 1 pkt 6 otrzymuje brzmienie:
     "6)  wykonywaniem zadań związanych z ochroną przyrody.",
   b) po ust. 1a dodaje się ust. 1b w brzmieniu:
      "1b. Jeżeli minister właściwy do spraw środowiska lub wojewoda wydał
         zezwolenie na zabicie zwierząt objętych ochroną gatunkową, mogą one
         być uśmiercone przy użyciu broni myśliwskiej przez osoby uprawnione do
         posiadania tej broni.";
3) uchyla się art. 36;
4) w art. 37 ust. 1 otrzymuje brzmienie:
     "1. Kto narusza nakazy albo zakazy określone w art. 9, art. 12 ust. 1-6,
       art. 13 ust. 1, art. 14, art. 15 ust. 1-5, art. 16, art. 17 ust. 1-7,
       art. 18, art. 22 ust. 1, art. 22a, art. 24 ust. 1-3, art. 25, art. 27,
       art. 28 ust. 1, 5 i 8-9, art. 29 ust. 1 i art. 30,
      podlega karze aresztu lub grzywny.".
                                        
                                    Art. 139.
W ustawie z dnia 21 sierpnia 1997 r. o gospodarce nieruchomościami (Dz.U. z 2000
r. Nr 46, poz. 543, z późn. zm.)[11] w art. 83 ust. 3 otrzymuje brzmienie:
  "3. Nie pobiera się opłat rocznych za nieruchomości oddane w trwały zarząd
     pod drogi publiczne, parki, zieleńce, ogrody botaniczne, ogrody
     zoologiczne, parki narodowe oraz rezerwaty przyrody.".
  
                                    Art. 140.
W ustawie z dnia 9 września 2000 r. o opłacie skarbowej (Dz.U. Nr 86, poz. 960,
z późn. zm.)[12] w załączniku Szczegółowy wykaz przedmiotów opłaty skarbowej,
stawki oraz zwolnienia:
1) w części II Czynności urzędowe po ust. 14 dodaje się ust. 14a w brzmieniu:
     "14a. Od dokonania wpisu do rejestru zwierząt - 20 zł.";
2)  w części IV Zezwolenia:
   a)  w ust. 41 w kolumnie 4 dodaje się pkt 1 w brzmieniu:
     "1) zezwolenia na przewożenie przez granicę Rzeczypospolitej Polskiej
       roślin lub zwierząt, wydawane ogrodom botanicznym lub zoologicznym.",
   b) po ust. 41 dodaje się ust. 41a i 41b w brzmieniu:
      "41a. Od zezwoleń na utworzenie ogrodu botanicznego, ogrodu zoologicznego
          lub ośrodka rehabilitacji zwierząt - 70 zł.
       41b. Od zezwoleń wydanych na usunięcie drzew lub krzewów osobom
          fizycznym na cele niezwiązane z prowadzeniem działalności
          gospodarczej - 20 zł.",
   c) w ust. 44 w kolumnie 4 po pkt 6 dodaje się pkt 6a w brzmieniu:
      "6a) zezwolenia na działania związane z ochroną przyrody, wydawane
         organizacjom ekologicznym i jednostkom naukowym działającym na rzecz
         ochrony przyrody,".
     
                                    Art. 141.
W ustawie z dnia 27 kwietnia 2001 r. - Prawo ochrony środowiska (Dz.U. Nr 62,
poz. 627, z późn. zm.)[13] wprowadza się następujące zmiany:
1) w art. 19 w ust. 2 pkt 24 otrzymuje brzmienie:
  "24) z zakresu ustawy z dnia 16 kwietnia 2004 r. o ochronie przyrody (Dz.U.
     Nr ..., poz. ...):
     a)  zezwolenia na prowadzenie ogrodu botanicznego, ogrodu zoologicznego
       lub ośrodka rehabilitacji zwierząt,
     b) wnioski o wydanie zezwolenia oraz zezwolenia na pozyskiwanie roślin i
       zwierząt gatunków objętych ochroną częściową,
     c) wnioski o wydanie zezwolenia oraz zezwolenia na zbiór roślin i grzybów
       chronionych, chwytanie, odławianie lub zabijanie zwierząt chronionych
       oraz wnioski o wydanie zezwolenia i zezwolenia na inne czynności
       podlegające zakazom lub ograniczeniom w stosunku do gatunków objętych
       ochroną,
     d)  zezwolenia na przewożenie przez granicę państwa roślin i zwierząt
       należących do gatunków podlegających ograniczeniom na podstawie
       przepisów prawa Unii Europejskiej, a także ich rozpoznawalnych części
       i produktów pochodnych,
     e) wnioski o wydanie zezwolenia oraz zezwolenia na usunięcie drzew lub
       krzewów,
     f) decyzje o wymiarze administracyjnych kar pieniężnych za:
        -  zniszczenie terenów zieleni albo drzew lub krzewów spowodowane
         niewłaściwym wykonywaniem robót ziemnych lub wykorzystaniem sprzętu
         mechanicznego albo urządzeń technicznych oraz zastosowaniem środków
         chemicznych w sposób szkodliwy dla roślinności,
        -  usuwanie drzew lub krzewów bez wymaganego zezwolenia,
        - zniszczenie spowodowane niewłaściwą pielęgnacją terenów zieleni,
         zadrzewień, drzew lub krzewów,";
2) w art. 413 w ust. 5 pkt 3 otrzymuje brzmienie:
     "3) przewodniczący wojewódzkiej rady ochrony przyrody,".
     
                                    Art. 142.
W ustawie z dnia 18 lipca 2001 r. - Prawo wodne (Dz.U. Nr 115, poz. 1229, z
późn. zm.)[14] wprowadza się następujące zmiany:
1) w art. 39 w pkt 2 lit. a otrzymuje brzmienie:
   "a) jeżeli byłoby to sprzeczne z warunkami wynikającymi z utworzenia form
     ochrony przyrody, stref ochronnych zwierząt łownych lub ostoi na podstawie
     ustawy z dnia 16 kwietnia 2004 r. o ochronie przyrody (Dz.U. Nr ..., poz.
     ...),";
2) po art. 85 dodaje się art. 85a w brzmieniu:
    "Art. 85a. Decyzje, o których mowa w art. 83 ust. 2 pkt 3 i art. 85 ust. 4,
           wymagają uzgodnienia z wojewodą.";
3) w art. 132 w ust. 2 w pkt 6 kropkę zastępuje się przecinkiem i dodaje się
  pkt 7 w brzmieniu:
  "7) informację o formach ochrony przyrody utworzonych lub ustanowionych na
     podstawie ustawy z dnia 16 kwietnia 2004 r. o ochronie przyrody,
     występujących w zasięgu oddziaływania zamierzonego korzystania z wód lub
     planowanych do wykonania urządzeń wodnych.".
                                        
                                   Rozdział 13
                  Przepisy przejściowe, dostosowujące i końcowe
                                        
                                    Art. 143.
Obrączki użyte do obrączkowania ptaków przed dniem wejścia w życie ustawy nie
podlegają wymianie na obrączki sporządzone zgodnie ze wzorem określonym w
przepisach, o których mowa w art. 55.
                                    Art. 144.
Dyrektor parku narodowego powołany przed dniem wejścia w życie ustawy pozostaje
na stanowisku do czasu powołania dyrektora parku na podstawie art. 101 ust. 2,
nie dłużej jednak niż jeden rok od dnia wejścia w życie ustawy.
                                        
                                    Art. 145.
1. Wojewódzcy konserwatorzy przyrody powołani przed dniem wejścia w życie
  ustawy pozostają na dotychczas zajmowanych stanowiskach.
2. Z dniem wejścia w życie ustawy dotychczasowe stosunki pracy z wojewódzkimi
  konserwatorami przyrody nawiązane na podstawie powołania przekształcają się w
  stosunki pracy na podstawie umowy o pracę na czas nieokreślony, na warunkach
  pracy i płacy określonych w powołaniu.
                                        
                                    Art. 146.
Przepis art. 108 ust. 2 pkt 5 nie ma zastosowania do funkcjonariuszy Straży
Parku zatrudnionych w parku narodowym przed dniem wejścia w życie ustawy, przez
okres nie krótszy niż 10 lat.
                                    Art. 147.
Umundurowanie oraz przedmioty uzupełniające mundury pracowników Służb Parków
Narodowych i Służb Parków Krajobrazowych mogą być używane według dotychczas
obowiązujących wzorów do czasu wyczerpania zapasów.
                                    Art. 148.
1. Ogrody botaniczne i ośrodki istniejące przed dniem wejścia w życie ustawy
  mogą prowadzić dotychczasową działalność bez zezwolenia, o którym mowa w art.
  67 ust. 1 lub art. 75 ust. 1, nie dłużej jednak niż do dnia 31 grudnia 2005
  r.
2. Ogrody botaniczne oraz ośrodki, które w terminie, o którym mowa w ust. 1,
  nie uzyskają zezwolenia na prowadzenie działalności, podlegają likwidacji.
                                    Art. 149.
Zwierzęta, o których mowa w art. 61 ust. 1, na które nie ma dokumentu
stwierdzającego legalność pochodzenia lub zezwolenia ministra właściwego do
spraw środowiska, podlegają rejestracji, zgodnie z art. 64 ust. 1, w okresie 6
miesięcy od dnia wejścia w życie ustawy.
                                    Art. 150.
Posiadacze spreparowanych zwierząt lub ich części są obowiązani do uzyskania
zezwolenia, o którym mowa w art. 56 ust. 1 lub 2, w okresie jednego roku od dnia
wejścia w życie ustawy.
                                    Art. 151.
Straż Parku, Służba Parku Narodowego i Służba Parku Krajobrazowego działające
przed dniem wejścia w życie ustawy stają się odpowiednio Strażą Parku, Służbą
Parku Narodowego i Służbą Parku Krajobrazowego w rozumieniu niniejszej ustawy.
                                    Art. 152.
1. Zadania Państwowej Rady Ochrony Przyrody, wojewódzkich rad ochrony przyrody,
  rad naukowych parków narodowych, rad parków krajobrazowych lub rad zespołów
  parków krajobrazowych, do czasu powołania członków tych organów, wykonują
  odpowiednio Państwowa Rada Ochrony Przyrody, wojewódzkie komisje ochrony
  przyrody, rady parków narodowych i rady parków.
2. Powołanie członków Państwowej Rady Ochrony Przyrody, wojewódzkich rad
  ochrony przyrody, rad naukowych parków narodowych, rad parków krajobrazowych
  lub rad zespołów parków krajobrazowych, nastąpi w terminie 6 miesięcy od dnia
  wejścia w życie niniejszej ustawy.
                                        
                                    Art. 153.
Formy ochrony przyrody, o których mowa w art. 6 ust. 1 pkt 1-4 i 6-10, utworzone
lub wprowadzone przed dniem wejścia w życie ustawy stają się formami ochrony
przyrody w rozumieniu niniejszej ustawy.
                                    Art. 154.
1. Plany ochrony dla parków narodowych, rezerwatów przyrody, parków
  krajobrazowych ustanowione w okresie od dnia 2 lutego 2001 r. do dnia wejścia
  w życie ustawy stają się planami ochrony w rozumieniu niniejszej ustawy.
2. Dla parków narodowych, rezerwatów przyrody, parków krajobrazowych
  utworzonych przed dniem wejścia w życie ustawy, nieposiadających planu
  ochrony, sporządza się plan ochrony w terminie do 5 lat od dnia wejścia w
  życie ustawy, z zastrzeżeniem ust. 3.
3. Dla parków krajobrazowych, które miały zatwierdzone rozporządzeniem plany
  ochrony do dnia 2 lutego 2001 r., sporządza się, z ich wykorzystaniem, plany
  ochrony w rozumieniu niniejszej ustawy, w terminie do 6 miesięcy od dnia
  wejścia w życie niniejszej ustawy.
                                    Art. 155.
Parki gminne utworzone przed dniem wejścia w życie ustawy stają się parkami
gminnymi w rozumieniu niniejszej ustawy.
                                    Art. 156.
Strefy ochrony ostoi, miejsc rozrodu i regularnego przebywania zwierząt gatunków
chronionych, ustalone przed dniem wejścia w życie ustawy, stają się strefami
ochrony ostoi, miejscami rozrodu i regularnego przebywania zwierząt gatunków
chronionych w rozumieniu niniejszej ustawy.
                                    Art. 157.
Dotychczasowe przepisy wykonawcze wydane na podstawie przepisów ustawy, o której
mowa w art. 161, zachowują moc do czasu wejścia w życie aktów wykonawczych
wydanych na podstawie niniejszej ustawy.
                                        
                                    Art. 158.
Do spraw wszczętych przed dniem wejścia w życie ustawy, a niezakończonych
decyzją ostateczną stosuje się przepisy dotychczasowe.
                                        
                                    Art. 159.
1. Z dniem wejścia w życie ustawy Krajowy Zarząd Parków Narodowych przechodzi w
  stan likwidacji. Aktywa i pasywa Krajowego Zarządu Parków Narodowych
  przejmuje minister właściwy do spraw środowiska.
2. Likwidację Krajowego Zarządu Parków Narodowych prowadzi się pod jego
  dotychczasową nazwą z dodatkiem "w likwidacji".
3. Pracownicy Krajowego Zarządu Parków Narodowych z dniem wejścia w życie
  ustawy stają się pracownikami urzędu obsługującego ministra właściwego do
  spraw środowiska, z zastrzeżeniem art. 160.
4. Minister właściwy do spraw finansów publicznych, w porozumieniu z ministrem
  właściwym do spraw środowiska, w drodze rozporządzenia, dokona przeniesienia
  planowanych dochodów i wydatków budżetowych w ramach części 41 - środowisko
  między działami i rozdziałami budżetu państwa w zakresie dotyczącym zadań
  przejętych przez Ministerstwo Środowiska z Krajowego Zarządu Parków
  Narodowych oraz określi limity zatrudnienia i kwoty wynagrodzeń w podziale na
  działy i rozdziały budżetu państwa, z zachowaniem przeznaczenia środków
  publicznych wynikającego z ustawy budżetowej.
5. Do przeniesień, o których mowa w ust. 4, nie stosuje się ograniczeń
  wynikających z art. 96 ust. 2 ustawy z dnia 26 listopada 1998 r. o finansach
  publicznych.
                                    Art. 160.
1. Stosunki pracy z pracownikami, o których mowa w art. 159 ust. 3, wygasają po
  upływie 3 miesięcy od dnia wejścia w życie ustawy:
   1) jeżeli przed upływem 2 miesięcy od dnia wejścia w życie ustawy nie
     zostaną im zaproponowane nowe warunki pracy i płacy na dalszy okres
     zatrudnienia albo
   2) w razie odmowy przyjęcia nowych warunków pracy i płacy, o których mowa w
     pkt 1, w terminie nie późniejszym niż 2 tygodnie przed upływem 3 miesięcy
     od dnia wejścia w życie ustawy.
2. Pracodawca jest obowiązany powiadomić, w formie pisemnej, pracownika o
  terminie wygaśnięcia stosunku pracy i o skutkach nieprzyjęcia nowych warunków
  pracy i płacy.
3. Wcześniejsze rozwiązanie stosunku pracy przez pracodawcę może nastąpić za
  wypowiedzeniem.
4. Pracownicy, o których mowa w art. 159 ust. 3, zachowują uprawnienia
  pracownicze wynikające z aktów, na podstawie których powstał ich stosunek
  pracy przed dniem wejścia w życie ustawy, do dnia:
   1) wymienionego w ust. 1 pkt 2 - jeżeli przyjęli proponowane warunki pracy i
     płacy na dalszy okres zatrudnienia, albo
   2) wygaśnięcia stosunku pracy, o którym mowa w ust. 1, albo
   3) wypowiedzenia, o którym mowa w ust. 3.
5. W przypadku wygaśnięcia stosunku pracy, o którym mowa w ust. 1, lub
  wypowiedzenia, o którym mowa w ust. 3, pracownikom przysługuje odprawa, o
  której mowa w art. 8 ustawy z dnia 13 marca 2003 r. o szczególnych zasadach
  rozwiązywania z pracownikami stosunków pracy z przyczyn niedotyczących
  pracowników (Dz.U. Nr 90, poz. 844, Nr 213, poz. 2081 i Nr 223, poz. 2217).
                                    Art. 161.
Traci moc ustawa z dnia 16 października 1991 r. o ochronie przyrody (Dz.U. z
2001 r. Nr 99, poz. 1079, Nr 100, poz. 1085, Nr 110, poz. 1189 i Nr 145, poz.
1623, z 2002 r. Nr 130, poz. 1112 oraz z 2003 r. Nr 80, poz. 717, Nr 162, poz.
1568 i Nr 203, poz. 1966).
                                    Art. 162.
Ustawa wchodzi w życie z dniem 1 maja 2004 r., z wyjątkiem art. 39 i 134 pkt 2,
które wchodzą w życie z dniem 1 stycznia 2005 r.
                                                                                
                                                                                
_______________________________
[1] Zmiany tekstu jednolitego wymienionej ustawy zostały ogłoszone w Dz.U. z 2000
 r.  Nr 86, poz. 958 i Nr 120 , poz. 1268, z 2001 r. Nr 110, poz. 1189 i Nr 145,
 poz.  1623,  z  2002 r. Nr 25, poz. 253, Nr 113, poz. 984 i Nr 200,  poz.  1682
 oraz  z  2003  r. Nr 80, poz. 717 i poz. 721, Nr 162, poz. 1568, Nr  203,  poz.
 1966 i Nr 229, poz. 2273.
[2]  Zmiany  wymienionej ustawy zostały ogłoszone w Dz.U. z 2001 r. Nr 129,  poz.
 1447  i Nr 154, poz. 1800, z 2002 r. Nr 25, poz. 253, Nr 74, poz. 676, Nr  113,
 poz.  984,  Nr  126, poz. 1070, Nr 130, poz. 1112, Nr 153, poz. 1271,  Nr  200,
 poz. 1682 i Nr 240, poz. 2058, z 2003 r. Nr 1, poz. 15, Nr 80, poz. 717, 720  i
 721,  Nr 96, poz. 874, Nr 124, poz. 1152, Nr 162, poz. 1568, Nr 203, poz.  1966
 i Nr 217, poz. 2124 oraz z 2004 r. Nr 6, poz. 39 i Nr 19, poz. 177.
[3] Zmiany tekstu jednolitego wymienionej ustawy zostały ogłoszone w Dz.U. z 2003
 r. Nr 170, poz. 1652 oraz z 2004 r. Nr 6, poz. 41.
[4] Zmiany tekstu jednolitego wymienionej ustawy zostały ogłoszone w Dz.U. z 2003
 r.  Nr 45, poz. 391, Nr 65, poz. 594, Nr 96, poz. 874, Nr 166, poz. 1611  i  Nr
 189, poz. 1851 oraz z 2004 r. Nr 19, poz. 177.
[5]  Zmiany  wymienionej ustawy zostały ogłoszone w Dz.U. z 2001 r. Nr 115,  poz.
 1229,  z  2002  r.  Nr 74, poz. 676, Nr 113, poz. 984 i Nr 233,  poz.  1957,  z
 2003  r.  Nr  46, poz. 392, Nr 80, poz. 717 i 721, Nr 162, poz. 1568,  Nr  175,
 poz.  1693,  Nr 190, poz. 1865 i Nr 217, poz. 2124 oraz z 2004 r. Nr  19,  poz.
 177.
[6]  Zmiany  wymienionej ustawy zostały ogłoszone w Dz.U. z 2001 r. Nr  27,  poz.
 298,  z 2002 r. Nr 74, poz. 676 i Nr 117, poz. 1007, z 2003 r. Nr 52, poz. 451,
 Nr 80, poz. 718 i Nr 199, poz. 1939.
[7] Zmiany tekstu jednolitego wymienionej ustawy zostały ogłoszone w Dz.U. z 2000
 r.  Nr  120, poz. 1268 oraz z 2001 r. Nr 81, poz. 875, Nr 110, poz. 1189  i  Nr
 115, poz. 1229.
[8] Zmiany tekstu jednolitego wymienionej ustawy zostały ogłoszone w Dz.U. z 2000
 r.  Nr  120, poz. 1268 oraz z 2001 r. Nr 81, poz. 875, Nr 110, poz. 1189  i  Nr
 115, poz. 1229.
[9] Zmiany tekstu jednolitego wymienionej ustawy zostały ogłoszone w Dz.U. z 2000
 r.  Nr 86, poz. 958 i Nr 120, poz. 1268, z 2001 r. Nr 110, poz. 1189 i Nr  145,
 poz.  1623,  z  2002 r. Nr 25, poz. 253, Nr 113, poz. 984 i Nr 200,  poz.  1682
 oraz  z 2003 r. Nr 80, poz. 721, Nr 162, poz. 1568, Nr 203, poz. 1966 i Nr 229,
 poz. 2273.
[10] Zmiany tekstu jednolitego wymienionej ustawy zostały ogłoszone w Dz.U. z 2001
 r.  Nr 115, poz. 1229, Nr 122, poz. 1323 i Nr 154, poz. 1793 i 1800, z 2002  r.
 Nr  25, poz. 253, Nr 74, poz. 676 i Nr 155, poz. 1287 oraz z 2003 r. Nr 6, poz.
 64, Nr 49, poz. 408, Nr 64, poz. 592, Nr 80, poz. 721 i Nr 122, poz. 1143.
[11] Zmiany tekstu jednolitego wymienionej ustawy zostały ogłoszone w Dz.U. z 2001
 r.  Nr  129, poz. 1447 i Nr 154, poz. 1800, z 2002 r. Nr 25, poz. 253,  Nr  74,
 poz.  676, Nr 113, poz. 984, Nr 126, poz. 1070, Nr 130, poz. 1112, Nr 153, poz.
 1271,  Nr 200, poz. 1682 i Nr 240, poz. 2058, z 2003 r. Nr 1, poz. 15,  Nr  80,
 poz. 717, 720 i 721, Nr 96, poz. 874, Nr 124, poz. 1152, Nr 162, poz. 1568,  Nr
 203,  poz. 1966 i Nr 217, poz. 2124 oraz z 2004 r. Nr 6, poz. 39 i Nr 19,  poz.
 177.
[12] Zmiany wymienionej ustawy zostały ogłoszone w Dz.U. z 2001 r. Nr 5, poz. 43,
 Nr  60, poz. 610, Nr 76, poz. 811, Nr 87, poz. 954, Nr 100, poz. 1085 i Nr 129,
 poz.  1441, z 2002 r. Nr 71, poz. 655, Nr 135, poz. 1143, Nr 141, poz.  1178  i
 1180  i  Nr  216, poz. 1824 oraz z 2003 r. Nr 7, poz. 78, Nr 96, poz.  874,  Nr
 124, poz. 1154, Nr 128, poz. 1176, Nr 170, poz. 1651 i Nr 190, poz. 1864.
[13]  Zmiany wymienionej ustawy zostały ogłoszone w Dz.U. z 2001 r. Nr 115,  poz.
 1229,  z 2002 r. Nr 74, poz. 676, Nr 113, poz. 984 i Nr 233, poz. 1957, z  2003
 r.  Nr  46,  poz. 392, Nr  80, poz. 717 i 721, Nr 162, poz. 1568, Nr 175,  poz.
 1693, Nr 190, poz. 1865 i Nr 217, poz. 2124 oraz z 2004 r. Nr 19, poz. 177.
[14]  Zmiany wymienionej ustawy zostały ogłoszone w Dz.U. z 2001 r. Nr 154,  poz.
 1803,  z  2002 r. Nr 113, poz. 984, Nr 130, poz. 1112, Nr 233, poz. 1957  i  Nr
 238,  poz. 2022 oraz z 2003 r. Nr 80, poz. 717, Nr 165, poz. 1592, Nr 190, poz.
 1865 i Nr 228, poz. 2259.
