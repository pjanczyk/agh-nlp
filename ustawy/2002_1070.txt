


Tekst ustawy
ustalony ostatecznie po rozpatrzeniu poprawek Senatu
 
 
 
USTAWA
z dnia 9 czerwca
2006 r.
 
o służbie
funkcjonariuszy Służby Kontrwywiadu Wojskowego oraz Służby Wywiadu Wojskowego
 
 
Rozdział 1
Postanowienia
ogólne
 
Art. 1.
Ustawa określa:
1)   zasady
nawiązywania stosunku służbowego,
2)   przebieg
służby,
3)   korpusy i
stopnie służbowe,
4)   obowiązki i
prawa,
5)   uposażenie i
inne świadczenia pieniężne,
6)   odpowiedzialność
dyscyplinarną
- funkcjonariuszy Służby Kontrwywiadu Wojskowego oraz Służby
Wywiadu Wojskowego.
 
Art. 2.
Ilekroć w
ustawie jest mowa o: 
1)   „SKW” należy
przez to rozumieć Służbę Kontrwywiadu Wojskowego;
2)   „SWW” należy
przez to rozumieć Służbę Wywiadu Wojskowego.
 
Art. 3.
Funkcjonariuszem
SKW albo SWW może być osoba:
1)   posiadająca wyłącznie
obywatelstwo polskie;
2)   korzystająca
z pełni praw publicznych;
3)   wykazująca
nieskazitelną postawę moralną, obywatelską i patriotyczną;
4)   dająca
rękojmię zachowania tajemnicy stosownie do wymogów określonych w przepisach o
ochronie informacji niejawnych;
5)   posiadająca
co najmniej średnie wykształcenie i określone kwalifikacje zawodowe oraz zdolność
fizyczną i psychiczną do pełnienia służby. 
 
Art. 4.
1. Ustala się
następujące kategorie zdolności do służby w SKW i SWW:
1) Z/SKW - zdolny
do służby w SKW;
2) Z/SWW - zdolny
do służby w SWW;
3) N/SKW - trwale
albo czasowo niezdolny do służby w SKW;
4) N/SWW - trwale
albo czasowo niezdolny do służby w SWW.
2. Zdolność
fizyczną i psychiczną kandydatów do służby w SKW i SWW ustala wojskowa komisja
lekarska, zwana dalej „komisją lekarską”.
3. Orzeczenie o
zaliczeniu danej osoby do jednej z kategorii, o których mowa w ust. 1, właściwa
komisja lekarska wydaje na podstawie badania lekarskiego fizycznej i
psychicznej zdolności tej osoby do służby, a w razie potrzeby również
obserwacji szpitalnej.
4. Do komisji
lekarskiej kierują z urzędu lub na wniosek zainteresowanego:
1) Szef SKW albo
Szef SWW - kandydatów do służby odpowiednio w SKW albo SWW;
2) Szef SKW albo
Szef SWW - podległych sobie funkcjonariuszy;
3) sąd, prokurator
albo inny organ, przed którym toczy się postępowanie w sprawach o przestępstwo
lub wykroczenie, jeżeli orzeczenie komisji lekarskiej jest niezbędne w
postępowaniu karnym lub w postępowaniu w sprawach o wykroczenie;
4) Minister Obrony
Narodowej - wszystkich funkcjonariuszy.
5. Minister Obrony
Narodowej w porozumieniu z ministrami właściwymi do spraw wewnętrznych, zabezpieczenia
społecznego i zdrowia, określi, w drodze rozporządzenia:
1) właściwość i
tryb postępowania komisji lekarskich w sprawach, o których mowa w ust. 2 i 4;
2) wykaz chorób i
ułomności uwzględniany przy orzekaniu o zdolności do służby w SKW i SWW;
3) tryb kierowania
do komisji lekarskich;
4) szczegółowe
warunki orzekania w sprawach, o których mowa w ust. 2 i 4;
5) właściwość organów
i tryb uchylania orzeczeń w ramach nadzoru.
6. W
rozporządzeniu, o którym mowa w ust. 5, należy w szczególności uwzględnić
niezbędną dokumentację medyczną i inne dokumenty mogące stanowić podstawę
orzeczenia, niezbędne elementy orzeczeń i wzory orzeczeń, możliwość składania
sprzeciwów przez członków komisji lekarskich, a także zatwierdzania orzeczeń
przez komisje lekarskie wyższego szczebla.
 
Art. 5.
1. Przyjęcie
kandydata do służby w SKW albo SWW następuje po przeprowadzeniu postępowania kwalifikacyjnego,
na które składają się:
1)   przyjęcie
podania o przyjęcie do służby, kwestionariusza osobowego, a także dokumentów
stwierdzających wymagane wykształcenie i kwalifikacje zawodowe oraz
zawierających dane o uprzednim zatrudnieniu;
2)   przeprowadzenie
rozmowy kwalifikacyjnej;
3)   postępowanie
sprawdzające, określone w przepisach o ochronie informacji niejawnych;
4)   ustalenie
zdolności fizycznej i psychicznej do służby w SKW lub SWW.
2. W stosunku
do kandydata ubiegającego się o przyjęcie do służby w SKW albo SWW na
stanowisko wymagające szczególnych umiejętności lub predyspozycji, postępowanie
kwalifikacyjne może być rozszerzone o czynności mające na celu sprawdzenie
przydatności kandydata do służby na takim stanowisku, w tym o przeprowadzenie
badania psychofizjologicznego.
3. Minister
Obrony Narodowej określi, w drodze rozporządzeń, odrębnie dla SKW i SWW,
szczegółowe zasady i tryb przeprowadzania postępowania kwalifikacyjnego wobec
kandydatów do służby oraz wzór kwestionariusza osobowego, uwzględniając potrzebę
uzyskania takich informacji o kandydacie, które są niezbędne do podjęcia
decyzji o przyjęciu do służby w SKW lub SWW.
 
Art. 6.
1. Przed
podjęciem służby funkcjonariusz SKW albo SWW składa przysięgę według następującej
roty:
      „Ja,
Obywatel Rzeczypospolitej Polskiej, świadom podejmowanych obowiązków
funkcjonariusza Służby Kontrwywiadu Wojskowego (Służby Wywiadu Wojskowego),
przysięgam: służyć wiernie Rzeczypospolitej Polskiej  i stać na straży
Konstytucji. Przysięgam sumiennie i bezstronnie wykonywać obowiązki
funkcjonariusza, w potrzebie z narażeniem życia, a także strzec honoru, godności
i dobrego imienia Służby.”.
      Przysięga
może być złożona z dodaniem zdania „Tak mi dopomóż Bóg”. 
2. Minister
Obrony Narodowej określa, w drodze zarządzenia, szczegółowy ceremoniał
składania przysięgi, o której mowa w ust. 1.
 
Art. 7.
1. Stosunek
służbowy funkcjonariusza SKW albo SWW, zwanego dalej „funkcjonariuszem”,
powstaje w drodze mianowania na podstawie dobrowolnego zgłoszenia się do
służby.
2. Początek
służby funkcjonariusza liczy się od dnia określonego w rozkazie personalnym o
przyjęciu do służby i mianowaniu na stanowisko służbowe w SKW albo SWW.
3. Mianowanie
może nastąpić po odbyciu zasadniczej służby wojskowej albo po przeniesieniu do
rezerwy.
4. Warunku
określonego w ust. 3 nie stosuje się do kobiet. Od warunku tego można odstąpić
również w stosunku do absolwentów szkół wyższych.
 
Art. 8.
1. Osobę
przyjętą do służby w SKW albo SWW mianuje się funkcjonariuszem w służbie
przygotowawczej na okres 3 lat.
2. Po upływie
okresu służby przygotowawczej i uzyskaniu pozytywnej oceny ogólnej w opinii
służbowej funkcjonariusz zostaje mianowany na stałe.
3. W
przypadkach uzasadnionych szczególnymi kwalifikacjami funkcjonariusza Szef SKW
i Szef SWW, każdy w zakresie swojego działania, może skrócić okres jego służby
przygotowawczej albo zwolnić funkcjonariusza od odbywania tej służby.
4. W razie
przerwy w wykonywaniu przez funkcjonariusza obowiązków służbowych trwającej
dłużej niż 3 miesiące Szef SKW albo Szef SWW może przedłużyć okres jego służby
przygotowawczej.
 
Art. 9.
1. Szef SKW i
Szef SWW, każdy w zakresie swojego działania, jest właściwy do przyjmowania do
służby, mianowania funkcjonariuszy na stanowiska służbowe oraz ich
przenoszenia, delegowania, oddelegowania, zwalniania i odwoływania ze stanowisk
służbowych, zawieszania i uchylania zawieszenia w czynnościach służbowych,
zwalniania ze służby oraz stwierdzania wygaśnięcia stosunku służbowego.
2. W sprawach
osobowych funkcjonariuszy innych, niż wymienione w ust. 1, są właściwi
przełożeni, upoważnieni przez Szefa SKW albo Szefa SWW.
3. Sprawy
osobowe, o których mowa w ust. 1, są załatwiane przez wydanie rozkazu
personalnego.
 
Art. 10.
1. Czas
pełnienia służby funkcjonariusza jest określany wymiarem jego obowiązków, z
uwzględnieniem prawa do wypoczynku.
2. Minister Obrony
Narodowej określi, w drodze rozporządzeń, odrębnie dla SKW i SWW, rozkład czasu
służby, z uwzględnieniem czasu na wypoczynek oraz przypadków przedłużenia czasu
służby funkcjonariuszy SKW i SWW, uzasadnionych potrzebą zapewnienia
niezakłóconego toku służby.
 
Art. 11.
Minister Obrony
Narodowej określi, w drodze rozporządzeń, odrębnie dla SKW i SWW, warunki bezpieczeństwa
i higieny służby oraz zakres, w jakim do tych warunków mają zastosowanie
przepisy działu dziesiątego ustawy z dnia 26 czerwca 1974 r. - Kodeks pracy
(Dz.U. z 1998 r. Nr 21, poz. 94, z późn. zm.[1])),
uwzględniając szczególny charakter służby, zagrożenia występujące na niektórych
stanowiskach służbowych lub podczas wykonywania niektórych zadań służbowych
oraz obowiązki spoczywające na funkcjonariuszach oraz ich przełożonych w
zakresie zapobiegania ewentualnym zagrożeniom dla życia lub zdrowia, a także
uwzględniając przepisy prawa mające zastosowanie do stanowisk służbowych nieobjętych
specyfiką służby w SKW albo SWW.
 
Art. 12.
1. Funkcjonariusz
podlega okresowemu opiniowaniu służbowemu, przeprowadzanemu:
1)   w służbie
przygotowawczej – nie rzadziej niż raz na 6 miesięcy;
2)   w służbie
stałej - raz na 2 lata.
2. Funkcjonariusza
zapoznaje się z opinią służbową w ciągu 7 dni od dnia jej sporządzenia; może on
w terminie 14 dni od dnia zapoznania się z opinią służbową wnieść odwołanie do
wyższego przełożonego.
3. Minister
Obrony Narodowej określi, w drodze rozporządzeń, odrębnie dla SKW i SWW, wzór
formularza opinii służbowej, szczegółowe zasady i tryb opiniowania
funkcjonariuszy, uwzględniając przesłanki opiniowania i jego częstotliwości, kryteria
brane pod uwagę przy opiniowaniu i skalę ocen, przypadki opiniowania z pominięciem
okresów przewidzianych w ustawie, właściwość przełożonych w zakresie wydawania
opinii, tryb zapoznawania funkcjonariuszy z opinią służbową oraz tryb wnoszenia
i rozpatrywania odwołań od opinii.
 
Art. 13.
1. Funkcjonariusza
można odwołać z zajmowanego stanowiska i przenieść do dyspozycji odpowiednio
Szefa SKW albo Szefa SWW.
2. Funkcjonariusz
może pozostawać w dyspozycji odpowiednio Szefa SKW albo SWW, nieprzerwanie nie
dłużej niż 12 miesięcy.
3. Po upływie
okresu, o którym mowa w ust. 2, funkcjonariusza przenosi się na określone stanowisko
służbowe, a w razie niewyrażenia przez niego pisemnej zgody na przeniesienie na
to stanowisko, funkcjonariusza zwalnia się ze służby z zachowaniem uprawnień
przewidzianych dla funkcjonariuszy zwalnianych na podstawie art. 19 ust. 2 pkt
7, chyba że spełnia warunki do zwolnienia ze służby na korzystniejszych
zasadach.
4. Minister
Obrony Narodowej określi, w drodze rozporządzeń, odrębnie dla SKW i SWW,
warunki i tryb przenoszenia funkcjonariuszy do dyspozycji odpowiednio Szefa SKW
albo Szefa SWW, z uwzględnieniem sposobu pełnienia służby w okresie
pozostawania w tej dyspozycji.
 
Art. 14.
1. Funkcjonariusz
z urzędu lub na własną prośbę może być przeniesiony do pełnienia służby albo
delegowany na okres do 6 miesięcy do czasowego pełnienia służby w innej
miejscowości.
2. Szef SKW i
Szef SWW, każdy w zakresie swojego działania, w uzasadnionych przypadkach może
przedłużyć okres delegowania, o którym mowa w ust. 1, do 12 miesięcy.
 
Art. 15.
1. Funkcjonariuszowi
można powierzyć, na okres do 6 miesięcy, pełnienie obowiązków służbowych na
innym stanowisku. W takim przypadku uposażenie funkcjonariusza nie może być
obniżone.
2. Funkcjonariusza,
gdy jest to uzasadnione realizacją odpowiednio zadań SKW albo SWW, za jego
zgodą, można oddelegować do wykonywania zadań służbowych poza SKW albo SWW, po
przeniesieniu go do dyspozycji odpowiednio Szefa SKW albo Szefa SWW. Przepisów
art. 13 nie stosuje się.
3. Minister
Obrony Narodowej określi, w drodze rozporządzeń, odrębnie dla SKW i SWW,
warunki i tryb oddelegowania, uprawnienia i obowiązki funkcjonariusza w czasie
oddelegowania, wysokość i sposób wypłacania uposażenia i innych świadczeń
pieniężnych przysługujących oddelegowanemu funkcjonariuszowi, uwzględniając
miejsce oraz charakter i zakres wykonywanych przez niego zadań służbowych poza
SKW albo SWW, a także ustali, z uwzględnieniem przepisów o ochronie informacji
niejawnych, szczególne uprawnienia i obowiązki funkcjonariusza pełniącego
służbę poza granicami kraju.
 
Art. 16.
1. Funkcjonariusza
przenosi się na niższe stanowisko służbowe w razie wymierzenia kary
dyscyplinarnej wyznaczenia na niższe stanowisko służbowe.
2. Funkcjonariusza
można przenieść na niższe stanowisko służbowe w przypadku:
1)   orzeczenia
przez właściwą komisję lekarską trwałej niezdolności do pełnienia służby na
zajmowanym stanowisku służbowym, jeżeli nie ma możliwości mianowania go na
stanowisko równorzędne;
2)   nieprzydatności
na zajmowanym stanowisku służbowym, stwierdzonej w opinii służbowej w okresie
służby przygotowawczej;
3)   niewywiązywania
się z obowiązków służbowych na zajmowanym stanowisku służbowym, stwierdzonego w
okresie służby stałej w dwóch kolejnych opiniach służbowych, między którymi
upłynęło co najmniej 6 miesięcy;
4)   likwidacji
zajmowanego stanowiska służbowego lub z innych przyczyn uzasadnionych potrzebami
organizacyjnymi gdy nie ma możliwości mianowania go na równorzędne stanowisko
służbowe.
3. Funkcjonariusza
można przenieść na niższe stanowisko służbowe również na jego pisemną prośbę.
4. Funkcjonariusz,
który nie wyraził zgody na przeniesienie na niższe stanowisko służbowe z
przyczyn określonych w ust. 2, może być zwolniony ze służby.
 
Art. 17.
1. Funkcjonariusza
zawiesza się, rozkazem personalnym odpowiednio Szefa SKW albo Szefa SWW, w
czynnościach służbowych, na czas nie dłuższy niż 3 miesiące, w razie wszczęcia
przeciwko niemu postępowania karnego w sprawie o przestępstwo umyślne ścigane z
oskarżenia publicznego.
2. Funkcjonariusza
można zawiesić w czynnościach służbowych, na czas nie dłuższy niż 3 miesiące, w
razie wszczęcia przeciwko niemu postępowania karnego w sprawie o przestępstwo
nieumyślne ścigane z oskarżenia publicznego, postępowania w sprawie o
wykroczenie oraz postępowania dyscyplinarnego, jeśli jest to celowe z uwagi na
dobro postępowania lub dobro służby.
3. W
szczególnie uzasadnionych przypadkach okres zawieszenia w czynnościach służbowych
można przedłużyć na dalszy czas oznaczony, nie dłuższy niż do dnia uprawomocnienia
się orzeczenia wydanego w postępowaniu karnym lub postępowaniu w sprawie o
wykroczenie, a w pozostałych przypadkach na czas nie dłuższy niż 12 miesięcy.
4. Zawieszenie
w czynnościach służbowych polega na odsunięciu funkcjonariusza od wykonywania
obowiązków służbowych.
5. W
przypadku rozkazu personalnego o zawieszeniu funkcjonariusza w czynnościach
służbowych, funkcjonariusz może zwrócić się odpowiednio do Szefa SKW albo Szefa
SWW z wnioskiem o ponowne rozpatrzenie sprawy.
6. Funkcjonariusz
zawieszony w czynnościach służbowych jest obowiązany:
1)   niezwłocznie
zdać broń i legitymację służbową oraz przedmioty związane z wykonywanymi przez
niego zadaniami, a w szczególności akta i dokumenty prowadzonych przez niego
spraw;
2)   informować
kierownika jednostki organizacyjnej o zamiarze opuszczenia miejsca zamieszkania
na okres dłuższy niż 3 dni.
 
Art. 18.
1. Funkcjonariusz
może być skierowany z urzędu lub na jego wniosek do komisji lekarskiej w celu
określenia jego stanu zdrowia oraz ustalenia zdolności fizycznej i psychicznej
do służby, jak również związku poszczególnych schorzeń ze służbą.
2. Funkcjonariusz
może być również poddany badaniom psychofizjologicznym. O skierowaniu funkcjonariusza
na te badania decyduje odpowiednio Szef SKW albo Szef SWW.
 
Art. 19.
1. Funkcjonariusza
zwalnia się ze służby w przypadku:
1)   orzeczenia
trwałej niezdolności do służby przez komisję lekarską;
2)   nieprzydatności
do służby, stwierdzonej w opinii służbowej w okresie służby przygotowawczej;
3)   wymierzenia
kary dyscyplinarnej wydalenia ze służby;
4)   skazania
prawomocnym wyrokiem sądu za przestępstwo umyślne ścigane z oskarżenia publicznego;
5)   utraty
obywatelstwa polskiego lub nabycia obywatelstwa innego państwa;
2. Funkcjonariusza
można zwolnić ze służby w przypadku:
1)   niewywiązywania
się z obowiązków służbowych w okresie odbywania służby stałej, stwierdzonego w
dwóch kolejnych opiniach, między którymi upłynęło co najmniej 6 miesięcy;
2)   skazania
prawomocnym wyrokiem sądu za przestępstwo inne niż określone w ust. 1 pkt 4;
3) nieobecności
funkcjonariusza w służbie przez okres powyżej 3 miesięcy z powodu tymczasowego
aresztowania;
4)   objęcia
kierowniczego stanowiska państwowego albo objęcia funkcji z wyboru w organach samorządu
terytorialnego;
5)   nabycia prawa
do emerytury w pełnym wymiarze, określonego w przepisach odrębnych;
6)   gdy wymaga
tego ważny interes służby;
7)   likwidacji
jednostki organizacyjnej SKW albo SWW lub jej reorganizacji połączonej ze zmniejszeniem
obsady etatowej, jeżeli przeniesienie funkcjonariusza odpowiednio do innej
jednostki organizacyjnej SKW albo SWW lub na niższe stanowisko służbowe nie
jest możliwe;
8) dwukrotnego
niestawienia się bez usprawiedliwienia przed komisją lekarską do której został
skierowany w celu określenia jego stanu zdrowia. 
3. Funkcjonariusza
zwalnia się ze służby w terminie do 6 miesięcy od dnia pisemnego zgłoszenia
przez niego wystąpienia ze służby.
4. W
przypadkach określonych w ust. 2 pkt 7 zwolnienie ze służby następuje po upływie
6 miesięcy, a ze służby przygotowawczej - po upływie 3 miesięcy od dnia podjęcia
decyzji o likwidacji jednostki organizacyjnej SKW albo SWW lub jej reorganizacji.
 
Art. 20.
1. Stosunek
służbowy funkcjonariusza wygasa w przypadku:
1)   śmierci
funkcjonariusza;
2) stwierdzenia
zaginięcia funkcjonariusza.
2. Zaginięcie
funkcjonariusza stwierdza, w drodze decyzji, Minister Obrony Narodowej.
 
Art. 21.
1. W razie
uchylenia prawomocnego wyroku skazującego lub prawomocnego orzeczenia o
warunkowym umorzeniu postępowania karnego i wydania orzeczenia o umorzeniu
postępowania karnego albo w razie uchylenia kary dyscyplinarnej wyznaczenia na
niższe stanowisko służbowe, obniżenia stopnia służbowego lub kary wydalenia ze
służby, ulegają uchyleniu skutki, jakie wynikły dla funkcjonariusza w związku z
wyznaczeniem na niższe stanowisko służbowe lub obniżeniem stopnia służbowego. O
uchyleniu innych skutków decyduje odpowiednio Szef SKW albo Szef SWW.
2. W razie
uchylenia prawomocnego wyroku skazującego lub prawomocnego orzeczenia o
warunkowym umorzeniu postępowania karnego i wydania prawomocnego wyroku
uniewinniającego, ulegają uchyleniu wszystkie skutki, jakie powstały dla
funkcjonariusza w wyniku postępowania dyscyplinarnego przeprowadzonego w
związku z oskarżeniem o popełnienie przestępstwa stanowiącego przedmiot rozstrzygnięcia
sądu.
3. Jeżeli w
przypadku, o którym mowa w ust. 2, podstawę orzeczenia kary dyscyplinarnej
stanowiły przesłanki inne niż tylko oskarżenie o popełnienie przestępstwa, o
uchyleniu skutków, jakie powstały dla funkcjonariusza w wyniku postępowania
dyscyplinarnego, decyduje odpowiednio Szef SKW albo Szef SWW. Przepis ust. 1
stosuje się odpowiednio.
 
Art. 22.
1. Zwolnienie
funkcjonariusza ze służby na podstawie art. 13 ust. 3, art. 16 ust. 4 oraz art.
19 ust. 1 pkt 1 i ust. 2 pkt 5 nie może nastąpić przed upływem 12 miesięcy od
dnia zaprzestania służby z powodu choroby, chyba że funkcjonariusz zgłosi pisemnie
wystąpienie ze służby.
2. Zwolnienie
funkcjonariusza ze służby na podstawie art. 19 ust. 1 pkt 2 i ust. 2 pkt 1 nie
może nastąpić przed upływem 3 miesięcy od dnia zaprzestania służby z powodu
choroby, chyba że funkcjonariusz zgłosi pisemnie wystąpienie ze służby.
 
Art. 23.
1. Funkcjonariusza
- kobiety nie można w okresie ciąży i w czasie urlopu macierzyńskiego zwolnić
ze służby, z wyjątkiem przypadków określonych w art. 13 ust. 3, art. 19 ust. 1
pkt 3 i 4 oraz ust. 2 pkt 2-4, 6 i 7.
2. W razie
zwolnienia funkcjonariusza - kobiety ze służby na podstawie art. 13 ust. 3 i
art. 19 ust. 2 pkt 6 i 7, przysługuje mu uposażenie do końca urlopu
macierzyńskiego.
3. Funkcjonariuszowi
- kobiecie zwolnionej na podstawie art. 13 ust. 3 lub art. 19 ust. 2 pkt 6 i 7
w czasie urlopu wychowawczego, przysługują do końca okresu, na który ten urlop
został udzielony:
1)   świadczenie
pieniężne, wypłacane na zasadach obowiązujących przy wypłacaniu zasiłku wychowawczego;
2)   inne
uprawnienia przewidziane dla pracownic zwalnianych z pracy w czasie urlopu wychowawczego
z przyczyn niedotyczących pracowników.
 
Art. 24.
1. Funkcjonariusz
zwolniony ze służby otrzymuje niezwłocznie świadectwo służby.
2. Funkcjonariusz
może żądać sprostowania świadectwa służby w terminie 7 dni od dnia jego otrzymania.
3. Minister
Obrony Narodowej określi, w drodze rozporządzeń, odrębnie dla SKW i SWW, wzór
formularza świadectwa służby, uwzględniając dane, które należy podać w
świadectwie służby, oraz tryb wydawania i sprostowania świadectwa służby, a
także właściwość przełożonych w tych sprawach.
 
Rozdział 2
Korpusy i stopnie
służbowe funkcjonariuszy Służby Kontrwywiadu Wojskowego oraz Służby Wywiadu
Wojskowego
 
Art. 25.
W SKW i SWW
obowiązują następujące korpusy i stopnie służbowe:
1)   korpus
szeregowych:
a)   szeregowy,
b)   starszy
szeregowy;
2)   korpus
podoficerów:
a)   kapral,
b)   starszy
kapral,
c)   plutonowy,
d)   starszy
plutonowy,
e)   sierżant,
f)    starszy
sierżant,
g)   sierżant
sztabowy,
h)   starszy
sierżant sztabowy;
3)   korpus
chorążych:
a)   młodszy
chorąży,
b)   chorąży,
c)   starszy
chorąży,
d)   młodszy
chorąży sztabowy,
e)   chorąży
sztabowy,
f)    starszy
chorąży sztabowy;
4)   korpus
oficerów:
a)   podporucznik,
b)   porucznik,
c)   kapitan,
d)   major,
e)   podpułkownik,
f)    pułkownik,
g)   generał
brygady.
 
Art. 26.
1. Na stopień
szeregowego mianuje się funkcjonariusza z dniem mianowania na stanowisko
służbowe.
2. Na stopnie
w korpusie szeregowych i podoficerów mianują przełożeni posiadający uprawnienia
w sprawach osobowych funkcjonariuszy.
3. Na stopnie
w korpusie chorążych mianuje odpowiednio Szef SKW i Szef SWW lub upoważniony
przez niego przełożony.
4. Na
pierwszy stopień w korpusie oficerów oraz na stopień generała brygady mianuje
Prezydent Rzeczypospolitej Polskiej na wniosek Ministra Obrony Narodowej. Na
pozostałe stopnie w korpusie oficerów mianuje Minister Obrony Narodowej.
 
Art. 27.
Mianowanie na
stopień w korpusie podoficerów lub chorążych jest uzależnione od pozytywnej
opinii służbowej i zajmowanego stanowiska służbowego, a ponadto zdania
odpowiedniego egzaminu.
 
Art. 28.
Warunkiem
mianowania na pierwszy stopień w korpusie oficerów jest pozytywna opinia
służbowa, zajmowanie stanowiska, z którym związany jest stopień oficera, posiadanie
wyższego wykształcenia oraz zdanie egzaminu na oficera.
 
Art. 29.
1. Funkcjonariusze
odbywający szkolenie zawodowe mogą pełnić służbę w systemie skoszarowanym.
2. Szef SKW i
Szef SWW określą, w drodze zarządzeń, odrębnie dla SKW i SWW, sposób
organizacji służby i jej pełnienia w systemie skoszarowanym, z uwzględnieniem
czasu pełnienia tej służby oraz porządku dnia.
 
Art. 30.
1. Minister
Obrony Narodowej określi, w drodze rozporządzeń, odrębnie dla SKW i SWW,
szczegółowe zasady i tryb szkolenia zawodowego funkcjonariuszy, uwzględniając
zakres tematyczny szkolenia i zróżnicowany sposób składania egzaminów na pierwszy
stopień w korpusie podoficerów, chorążych lub oficerów przed komisjami egzaminacyjnymi.
2. Szef SKW i
Szef SWW, każdy w zakresie swojego działania, w drodze zarządzeń, powołują
komisje egzaminacyjne, o których mowa w ust. 1, określając ich skład osobowy, a
także ustalają terminy egzaminów i określają wzór zaświadczenia o zdaniu
egzaminu oraz wysokość wynagrodzenia członków komisji.
 
Art. 31.
1. Mianowanie
na kolejny, wyższy stopień następuje stosownie do zajmowanego stanowiska
służbowego, posiadanych kwalifikacji zawodowych oraz posiadania pozytywnej
opinii służbowej.
2. Nadanie
kolejnego, wyższego stopnia nie może nastąpić wcześniej niż po przesłużeniu w
stopniu:
- kaprala - 1
roku,
- starszego
kaprala - 1 roku,
- plutonowego - 1
roku,
- starszego
plutonowego - 1 roku,
- sierżanta - 2
lat,
- starszego
sierżanta - 2 lat,
- sierżanta
sztabowego - 2 lat,
- młodszego
chorążego - 3 lat,
- chorążego - 4
lat,
- starszego
chorążego - 3 lat,
- młodszego
chorążego sztabowego - 3 lat,
- chorążego
sztabowego - 4 lat,
- podporucznika 3
lat,
- porucznika - 3
lat,
- kapitana - 4
lat,
- majora - 4 lat,
- podpułkownika 4
lat.
 
Art. 32.
1. W
przypadkach zasługujących na szczególne uwzględnienie funkcjonariusza posiadającego
pozytywną opinię służbową oraz szczególne kwalifikacje zawodowe lub umiejętność
do pełnienia służby na odpowiednim stanowisku służbowym można mianować na
kolejny wyższy stopień mimo niespełnienia innych warunków wymaganych do
mianowania na ten stopień albo przed upływem ustalonych okresów. Okresy te nie
mogą być jednak skrócone więcej niż o połowę.
2. Funkcjonariusza
zwolnionego ze służby można mianować na kolejny wyższy stopień za szczególne
osiągnięcia w służbie.
 
Art. 33.
1. Stopnie
podoficerów, chorążych i oficerów są dożywotnie.
2. Funkcjonariusze
zwolnieni ze służby mogą używać posiadanych stopni, o których mowa w art. 25, z
dodaniem określenia:
1)   „rezerwy”,
jeżeli funkcjonariusz podlega obowiązkowi służby wojskowej i został uznany za
zdolnego do tej służby;
2)   „w stanie
spoczynku”, jeżeli funkcjonariusz nie podlega obowiązkowi służby wojskowej.
3. Utrata
stopnia, o którym mowa w art. 25, następuje w razie:
1)   utraty
obywatelstwa polskiego;
2)   prawomocnego
orzeczenia środka karnego pozbawienia praw publicznych;
3)   skazania
prawomocnym wyrokiem sądu na karę pozbawienia wolności za przestępstwo popełnione
w wyniku motywacji zasługującej na szczególne potępienie.
 
Art. 34.
O utracie,
pozbawieniu lub obniżeniu stopnia decyduje przełożony właściwy do mianowania na
ten stopień. O utracie lub pozbawieniu stopnia podporucznika oraz stopnia
generała brygady decyduje Prezydent Rzeczypospolitej Polskiej; o utracie lub
pozbawieniu pozostałych stopni w korpusie oficerów decyduje Minister Obrony
Narodowej.
 
Art. 35.
1. Funkcjonariuszowi
przywraca się stopień w razie uchylenia:
1)   prawomocnego
orzeczenia środka karnego pozbawienia praw publicznych;
2)   prawomocnego
skazania na karę pozbawienia wolności za przestępstwo popełnione w wyniku
motywacji zasługującej na szczególne potępienie;
3)   decyzji, na
podstawie której nastąpiła utrata lub pozbawienie stopnia;
4)   kary
dyscyplinarnej obniżenia stopnia.
2. O
przywróceniu stopnia decyduje przełożony właściwy do mianowania na stopień; o
przywróceniu stopnia podporucznika oraz stopnia generała brygady decyduje Prezydent
Rzeczypospolitej Polskiej; o przywróceniu pozostałych stopni w korpusie
oficerów decyduje Minister Obrony Narodowej.
 
Art. 36.
1. Osobę
przyjmowaną do służby w SKW albo SWW i posiadającą stopień wojskowy, policyjny,
Straży Granicznej, Biura Ochrony Rządu, Państwowej Straży Pożarnej, Służby
Więziennej lub Urzędu Ochrony Państwa można mianować na odpowiedni stopień we
właściwej służbie.
2. Osobę
przyjętą do służby w SKW albo SWW i posiadającą stopień Agencji Bezpieczeństwa
Wewnętrznego albo Agencji Wywiadu, odpowiednio Szef SKW albo Szef SWW mianuje
na równorzędny stopień tej służby.
3. Przy
przyjmowaniu do służby osoby posiadającej stopień wojskowy podporucznika,
stopień podkomisarza Policji, stopień podporucznika Straży Granicznej, stopień
podporucznika Biura Ochrony Rządu, stopień młodszego kapitana Państwowej Straży
Pożarnej, podporucznika Służby Więziennej lub podporucznika Urzędu Ochrony
Państwa, mianuje się ją  na stopień podporucznika właściwej służby.
 
Art. 37.
Minister Obrony
Narodowej określi, w drodze rozporządzeń, odrębnie dla SKW i SWW, wzór wniosku
o mianowanie na stopień służbowy oraz wzór aktu mianowania na stopień, a także
szczegółowe zasady i tryb mianowania funkcjonariuszy na stopnie, ustalając
sposób postępowania z wnioskiem o mianowanie i terminy mianowania na stopień,
uwzględniając zapewnienie maksymalnego uproszczenia procedur dotyczących obiegu
dokumentów w tych sprawach.
 
Rozdział 3
Obowiązki i prawa
funkcjonariuszy Służby Kontrwywiadu Wojskowego oraz Służby Wywiadu Wojskowego
 
Art. 38.
1. Funkcjonariusz
jest obowiązany dochować obowiązków wynikających z roty złożonej przysięgi.
2. Funkcjonariusz
jest obowiązany odmówić wykonania rozkazu lub polecenia przełożonego, jeśli wykonanie
rozkazu lub polecenia łączyłoby się z popełnieniem przestępstwa.
3. O odmowie
wykonania rozkazu lub polecenia, o których mowa w ust. 2, funkcjonariusz
melduje odpowiednio Szefowi SKW albo Szefowi SWW, z pominięciem drogi
służbowej.
 
Art. 39.
1. Funkcjonariuszowi,
z zastrzeżeniem ust. 2, nie wolno podejmować zajęcia zarobkowego poza służbą. 
2. Szef SKW
albo Szef SWW może zezwolić funkcjonariuszowi na wykonywanie zajęcia
zarobkowego poza służbą, jeśli nie koliduje to z wykonywaniem przez niego zadań
służbowych oraz nie narusza honoru, godności lub dobrego imienia służby.
 
Art. 40.
1. Funkcjonariusz
nie może być członkiem partii politycznej ani uczestniczyć w działalności tej
partii lub na jej rzecz.
2. Funkcjonariusze
nie mogą zrzeszać się w związkach zawodowych.
3. Funkcjonariusz
jest obowiązany poinformować przełożonego o przynależności do stowarzyszeń krajowych.
4. Przynależność
funkcjonariusza do organizacji lub stowarzyszeń zagranicznych albo międzynarodowych
wymaga zezwolenia odpowiednio Szefa SKW i Szefa SWW.
 
Art. 41.
1. Funkcjonariusz
jest obowiązany uzyskać zezwolenie odpowiednio Szefa SKW i Szefa SWW na wyjazd
za granicę.
2. Funkcjonariusz
jest obowiązany poinformować odpowiednio Szefa SKW i Szefa SWW, o wyjeździe za
granicę dzieci pozostających na jego utrzymaniu albo współmałżonka.
3. Szef SKW i
Szef SWW, każdy w zakresie swojego działania, określą, w drodze zarządzeń,
przypadki, w których uzyskanie zezwolenia, o którym mowa w ust. 1, lub
wykonanie obowiązku, o którym mowa w ust. 2, nie jest wymagane, a także obowiązki
funkcjonariusza wyjeżdżającego za granicę i powracającego z zagranicy.
 
Art. 42.
Funkcjonariusz w
związku z wykonywaniem zadań służbowych korzysta z ochrony przewidzianej w Kodeksie
karnym dla funkcjonariuszy publicznych.
 
Art. 43.
1. Funkcjonariuszowi
przysługuje zwrot kosztów poniesionych na ochronę prawną, jeżeli postępowanie
karne wszczęte przeciwko niemu o przestępstwo popełnione w związku z
wykonywaniem czynności służbowych zostanie zakończone prawomocnym orzeczeniem o
umorzeniu wobec braku ustawowych znamion czynu zabronionego lub niepopełnienia
przestępstwa albo wyrokiem uniewinniającym.
2. Koszty w
wysokości odpowiadającej określonemu w odrębnych przepisach wynagrodzeniu
jednego obrońcy zwraca się ze środków odpowiednio SKW i SWW.
 
Art. 44.
Funkcjonariusz,
który w związku ze służbą doznał uszczerbku na zdrowiu lub poniósł szkodę w
mieniu, otrzymuje odszkodowanie w trybie i na zasadach określonych dla
żołnierzy zawodowych. 
 
Art. 45.
1. Funkcjonariusz
otrzymuje nieodpłatnie umundurowanie albo równoważnik pieniężny w zamian za to
umundurowanie, albo kwotę na zakup ubrania typu cywilnego.
2. Minister
Obrony Narodowej określi, w drodze rozporządzeń, odrębnie dla SKW i SWW,
wysokość i warunki przyznawania funkcjonariuszom równoważnika pieniężnego oraz
kwoty przeznaczonej na zakup ubrania typu cywilnego w zamian za umundurowanie.
Rozporządzenie powinno ustalać ekwiwalentną wysokość kwoty pieniężnej należnej
funkcjonariuszowi w przypadku nieotrzymania umundurowania, uwzględniając
zwłaszcza różnice wynikające z przynależności do poszczególnych korpusów, oraz
uwzględniać jego wysokość proporcjonalnie do okresu pełnienia służby w danym
roku kalendarzowym, a także określać termin wypłaty tego równoważnika.
 
Art. 46.
1. Minister
Obrony Narodowej określi, w drodze rozporządzeń, odrębnie dla SKW i SWW, wzory,
barwy i normy umundurowania funkcjonariuszy oraz sposób noszenia umundurowania.
Rozporządzenie powinno określać wygląd munduru funkcjonariusza SKW i SWW, jego
barwę oraz rodzaje umundurowania, a także okoliczności występowania przez
funkcjonariuszy w poszczególnych rodzajach mundurów i sposób noszenia mundurów.
2. Odznaki
orderów i oznaczeń nosi się na mundurze w sposób i w okolicznościach określonych
odrębnymi przepisami.
3. Szef SKW i
Szef SWW, każdy w zakresie swojego działania, mogą ustanawiać, w drodze
zarządzeń, odznaki i oznaki noszone na mundurze.
 
Art. 47.
1. Funkcjonariusze
otrzymują nieodpłatnie uzbrojenie i wyposażenie niezbędne do wykonywania czynności
służbowych.
2. Minister
Obrony Narodowej określi, w drodze rozporządzeń, odrębnie dla SKW i SWW, normy
wyposażenia i uzbrojenia, szczegółowe zasady dostępu do uzbrojenia, jego
przyznawania i użytkowania, a także może określić przypadki otrzymywania i
wysokość równoważnika pieniężnego w zamian za niektóre przedmioty tego
wyposażenia, uwzględniając okresy używalności tych przedmiotów, terminy ich wydawania
lub wypłacania równoważnika pieniężnego.
 
Art. 48.
1. Funkcjonariusze
w czasie wykonywania zadań służbowych mogą otrzymywać nieodpłatnie wyżywienie
lub równoważnik pieniężny w zamian za wyżywienie.
2. Minister
Obrony Narodowej określi, w drodze rozporządzeń, odrębnie dla SKW i SWW, normy
wyżywienia i przypadki, w których funkcjonariusz otrzymuje wyżywienie lub
równoważnik pieniężny w zamian za wyżywienie, wysokość równoważnika
pieniężnego, sposób ustalania wartości pieniężnej równoważnika, warunki i tryb
jego wypłacania, a także organy właściwe w tych sprawach, uwzględniając zakres
i specyfikę zadań służbowych wykonywanych przez funkcjonariuszy.
 
Art. 49.
1. Funkcjonariuszowi
i członkom jego rodziny przysługuje raz w roku prawo przejazdu, odpowiednio na
koszt SKW i SWW, środkami publicznego transportu zbiorowego, do jednej wybranej
przez siebie miejscowości w kraju i z powrotem.
2. W razie
niewykorzystania przysługującego przejazdu osoba uprawniona otrzymuje
zryczałtowany równoważnik pieniężny.
3. Zwrot
kosztów przejazdu lub zryczałtowany równoważnik pieniężny, o których mowa w
ust. 1 i 2, nie przysługują funkcjonariuszowi w roku kalendarzowym, w którym
wykupiono uprawnienia do bezpłatnych przejazdów środkami publicznego transportu
zbiorowego.
4. Minister
Obrony Narodowej określi, w drodze rozporządzeń, odrębnie dla SKW i SWW, sposób
ustalania wysokości równoważnika, o którym mowa w ust. 2, szczegółowe zasady
korzystania przez funkcjonariuszy z uprawnień, o których mowa w ust. 1-3, oraz
dokumenty, na podstawie których następuje realizacja tych uprawnień. 
5. W
rozporządzeniach, o których mowa w ust. 4, należy uwzględnić środek transportu
wybrany przez funkcjonariusza, sposób wyznaczania trasy przejazdu oraz obliczania
kosztów tego przejazdu, a także termin wypłaty zryczałtowanego równoważnika
pieniężnego w przypadku niewykorzystania przysługującego przejazdu.
6. Osobom, o
których mowa w ust. 1, mogą być przyznane także inne świadczenia socjalno-bytowe
w postaci pomocy finansowej lub rzeczowej.
7. Minister Obrony
Narodowej może określić, w drodze rozporządzeń, odrębnie dla SKW i SWW, rodzaj
i zakres świadczeń, o których mowa w ust. 6, uwzględniając warunki korzystania
z tego świadczenia, sposób jego realizacji, a w przypadku świadczeń finansowych
ich wysokość, sposób obliczania, terminy rozliczeń oraz terminy ich wypłaty.
 
Art. 50.
1. Za
członków rodziny funkcjonariusza uprawnionych do świadczeń przewidzianych w
art. 49 uważa się małżonka i dzieci.
2. Za dzieci
uważa się dzieci własne, dzieci małżonka, dzieci przysposobione i dzieci
przyjęte na wychowanie, które:
1)   nie
przekroczyły 18 roku życia, a w razie uczęszczania do szkoły - 24 lat albo 25
lat, jeżeli odbywają studia w szkole wyższej, a ukończenie 24 lat przypada na ostatni
lub przedostatni rok studiów, albo
2)   stały się
całkowicie niezdolne do pracy lub niezdolne do samodzielnej egzystencji przed
osiągnięciem wieku określonego w pkt 1.
 
Art. 51.
1. Okres
służby funkcjonariusza traktuje się jako pracę w szczególnych warunkach lub o
szczególnym charakterze w rozumieniu przepisów o emeryturach i rentach z Funduszu
Ubezpieczeń Społecznych.
2. Funkcjonariuszowi,
który po zwolnieniu ze służby w SKW albo SWW podjął pracę, okres tej służby
wlicza się do okresu zatrudnienia w zakresie wszelkich uprawnień wynikających z
prawa pracy.
3. Przepisu
ust. 2 nie stosuje się do funkcjonariusza zwolnionego ze służby w przypadku
skazania go prawomocnym wyrokiem sądu lub ukarania karą dyscyplinarną wydalenia
ze służby.
 
Art. 52.
1. Jeżeli
funkcjonariusz zwolniony ze służby nie spełnia warunków do nabycia prawa do
emerytury policyjnej lub policyjnej renty inwalidzkiej, od uposażenia wypłaconego
funkcjonariuszowi po dniu 31 grudnia 1998 r. do dnia zwolnienia ze służby, od
którego nie odprowadzono składki na ubezpieczenia emerytalne i rentowe, przekazuje
się do Zakładu Ubezpieczeń Społecznych składki za ten okres przewidziane w
ustawie z dnia 13 października 1998 r. o systemie ubezpieczeń społecznych (Dz.
U. Nr 137, poz. 887, z późn. zm.[2])).
2. Przez
uposażenie stanowiące podstawę wymiaru składek na ubezpieczenia emerytalne i
rentowe, o którym mowa w ust. 1, rozumie się uposażenie zasadnicze, dodatki do
uposażenia oraz nagrody roczne i uznaniowe, odpowiednio przeliczone zgodnie z
art. 110 ustawy, o której mowa w ust. 1.
3. Składki
przekazuje się również w przypadku, gdy funkcjonariusz spełnia jedynie warunki
do nabycia prawa do policyjnej renty inwalidzkiej. Przekazanie składek
następuje na wniosek funkcjonariusza.
4. Składki
podlegają waloryzacji wskaźnikiem waloryzacji składek określonym na podstawie
ustawy z dnia 17 grudnia 1998 r. o emeryturach i rentach z Funduszu Ubezpieczeń
Społecznych (Dz. U. z 2004 r. Nr 39, poz. 353, z późn. zm.[3])).
5. Przy
obliczaniu kwoty należnych składek, waloryzowanych na podstawie ust. 4, stosuje
się odpowiednio art. 19 ust. 1 oraz art. 22 ust. 1 pkt 1 i 2 ustawy, o której mowa
w ust. 1.
6. Przepisy
ust. 1-5 stosuje się również do funkcjonariusza, który pozostawał w służbie
przed dniem 2 stycznia 1999 r., jeżeli po zwolnieniu ze służby, pomimo
spełnienia warunków do nabycia prawa do emerytury policyjnej, zgłosił wniosek o
przyznanie emerytury z tytułu podlegania ubezpieczeniom społecznym.
7. W
przypadku, o którym mowa w ust. 6, kwotę należnych, zwaloryzowanych składek
przekazuje się niezwłocznie na podstawie zawiadomienia przez Zakład Ubezpieczeń
Społecznych o nabyciu przez funkcjonariusza prawa do emerytury przewidzianej w
przepisach, o których mowa w ust. 4.
8. Kwota
należnych, zwaloryzowanych składek stanowi przychody Funduszu Ubezpieczeń
Społecznych.
9. Minister
Obrony Narodowej określi, w drodze rozporządzenia, tryb i terminy przekazywania
do Zakładu Ubezpieczeń Społecznych składek, o których mowa w ust. 1, 3, 4 i 7,
oraz jednostki do tego właściwe, mając na uwadze konieczność zapewnienia
prawidłowego i niezwłocznego wykonywania czynności związanych z przekazywaniem
tych składek.
 
Art. 53.
1.
Funkcjonariuszowi - kobiecie przysługują szczególne uprawnienia przewidziane
dla pracownic według przepisów prawa pracy, jeżeli przepisy niniejszej ustawy
nie stanowią inaczej.
2. Przepis ust. 1
stosuje się do funkcjonariuszy - mężczyzn w zakresie, w jakim ze szczególnych
uprawnień przewidzianych dla pracownic mogą korzystać pracownicy. 
 
Art. 54.
Minister Obrony
Narodowej określi, w drodze rozporządzeń, odrębnie dla SKW i SWW, przebieg
służby funkcjonariuszy. Rozporządzenie powinno określać zwłaszcza:
1)   szczegółowe
zasady i tryb załatwiania spraw, w tym spraw osobowych funkcjonariuszy, nawiązania,
rozwiązania lub wygaśnięcia stosunku służbowego, mianowania, przenoszenia,
odwoływania i zwalniania ze stanowisk służbowych;
2)   sposób
usprawiedliwiania nieobecności w służbie;
3)   rodzaje
informacji, których ze względu na przebieg służby funkcjonariusza jest on obowiązany
udzielić.
 
Art. 55.
1. Funkcjonariuszowi
przysługuje prawo do corocznego płatnego urlopu wypoczynkowego w wymiarze 26
dni roboczych.
2. Funkcjonariusz
nabywa prawo do pierwszego urlopu wypoczynkowego z upływem 6 miesięcy służby, w
wymiarze połowy urlopu przysługującego mu po roku służby.
3. Prawo do
urlopu wypoczynkowego w pełnym wymiarze funkcjonariusz nabywa z upływem roku
służby. Do urlopu tego wlicza się urlop, o którym mowa w ust. 2.
4. Prawo do
kolejnych urlopów funkcjonariusz nabywa w każdym następnym roku kalendarzowym.
5. Do okresu
służby, od którego zależy prawo do urlopu, wlicza się okresy poprzedniego
zatrudnienia i służby, bez względu na przerwy w zatrudnieniu i służbie oraz
sposób rozwiązania stosunku pracy lub stosunku służbowego.
6. Przez dni
robocze rozumie się dni od poniedziałku do piątku, z wyłączeniem dni ustawowo
wolnych od pracy.
 
Art. 56.
1. Z ważnych
względów służbowych funkcjonariusza można odwołać z urlopu wypoczynkowego, a
także wstrzymać mu udzielenie urlopu w całości lub w części. Termin urlopu
wypoczynkowego może być także przesunięty na wniosek funkcjonariusza umotywowany
ważnymi względami.
2. Funkcjonariuszowi
odwołanemu z urlopu wypoczynkowego przysługuje zwrot kosztów przejazdu poniesionych
w związku z odwołaniem, według norm ustalonych w przepisach o należnościach służbowych
w przypadku przeniesienia lub delegowania, jak również innych kosztów, które
określi Minister Obrony Narodowej w drodze rozporządzenia. Zwrot kosztów powinien
obejmować udokumentowane opłaty dokonane przez funkcjonariusza, a
niewykorzystane w związku z odwołaniem z urlopu, jak również opłaty poniesione
przez członków rodziny, o których mowa w art. 50, jeżeli odwołanie
funkcjonariusza z urlopu spowodowało również powrót tych osób.
3. Odwołanie
funkcjonariusza z urlopu wypoczynkowego ze względów służbowych wymaga zgody przełożonego.
4. Funkcjonariuszowi,
który nie wykorzystał urlopu wypoczynkowego w danym roku kalendarzowym, urlopu
tego należy udzielić w ciągu pierwszych 3 miesięcy następnego roku.
 
Art. 57.
1. Funkcjonariuszowi,
który pełni służbę w warunkach szczególnie uciążliwych lub szkodliwych dla
zdrowia albo gdy jest to uzasadnione szczególnymi właściwościami służby, może
być przyznany płatny urlop dodatkowy w wymiarze do 11 dni roboczych rocznie.
2. Funkcjonariuszowi,
który osiągnął określony wiek lub staż służby, przysługuje płatny urlop
dodatkowy w każdym roku kalendarzowym w wymiarze:
1)   5 dni
roboczych, jeżeli ukończył 40 lat lub posiada 10 lat służby;
2)   8 dni
roboczych, jeżeli ukończył 45 lat lub posiada 20 lat służby;
3)   11 dni
roboczych, jeżeli ukończył 55 lat lub posiada 25 lat służby.
3. Łączny
wymiar urlopów dodatkowych, o których mowa w ust. 1 i 2, nie może przekroczyć
11 dni roboczych rocznie.
4. Minister
Obrony Narodowej określi, w drodze rozporządzeń, odrębnie dla SKW i SWW,
rodzaje stanowisk, na których występują warunki szczególnie uciążliwe lub
szkodliwe dla zdrowia, a także rodzaje innych stanowisk, na których przysługuje
prawo do urlopu dodatkowego, o którym mowa w ust. 1, albo gdy jest to uzasadnione
szczególnymi właściwościami służby, uwzględniając specyfikę służby na poszczególnych
stanowiskach. 
 
Art. 58.
1. Funkcjonariuszowi
można udzielić, na wniosek komisji lekarskiej, płatnego urlopu zdrowotnego jednorazowo
na okres do 2 miesięcy, łącznie w ciągu kolejnych 12 miesięcy - na okres do 6
miesięcy.
2. Funkcjonariuszowi,
który uzyskał zezwolenie na pobieranie nauki lub odbywanie studiów i naukę tę
pobiera lub odbywa studia, jak również uzyskał zezwolenie na przeprowadzenie przewodu
doktorskiego lub habilitacyjnego, a także na odbycie aplikacji radcowskiej lub
legislacyjnej, udziela się płatnego urlopu szkoleniowego w wymiarze:
1)   na
przygotowanie się do egzaminu wstępnego i jego złożenie - 7 dni;
2)   w szkołach
wyższych, w każdym roku studiów - 21 dni;
3)   dla
funkcjonariuszy pobierających naukę w szkołach pomaturalnych i na studiach
podyplomowych - 14 dni w celu przygotowania się i złożenia egzaminu końcowego;
4)   w celu
przygotowania się do złożenia egzaminów doktorskich i obrony rozprawy
doktorskiej lub dla przygotowania się do kolokwium oraz wykładu habilitacyjnego
- 28 dni;
5)   w celu
przygotowania się i złożenia egzaminu radcowskiego - 30 dni;
6)   w celu
przygotowania się i złożenia egzaminu po zakończeniu aplikacji legislacyjnej 14
dni.
3. Funkcjonariuszowi
udziela się urlopu okolicznościowego w celu zawarcia związku małżeńskiego, w
przypadku urodzenia się dziecka, ślubu dziecka własnego, przysposobionego,
pasierba, dziecka obcego przyjętego na wychowanie i utrzymanie, w tym także w
ramach rodziny zastępczej, a także z powodu pogrzebu małżonka, dziecka,
rodziców, rodzeństwa, teściów, dziadków i opiekunów oraz innej osoby
pozostającej na utrzymaniu funkcjonariusza lub pod jego bezpośrednią opieką. Urlopu
okolicznościowego można także udzielić funkcjonariuszowi w celu załatwienia
ważnych spraw osobistych albo w innych przypadkach zasługujących na szczególne
uwzględnienie, w wymiarze do 5 dni.
4. Funkcjonariuszowi
w służbie stałej, na pisemny wniosek uzasadniony ważnymi względami osobistymi,
można udzielić urlopu bezpłatnego w wymiarze do 6 miesięcy.
 
Art. 59.
1. Funkcjonariusz
oddelegowany do pełnienia służby poza SKW albo SWW ma prawo tylko do jednego
urlopu wypoczynkowego, w wymiarze korzystniejszym.
2. Niewykorzystanej
w okresie oddelegowania części urlopu wypoczynkowego, wynikającej z różnicy w
wymiarach urlopów, udziela się funkcjonariuszowi po powrocie z oddelegowania.
 
Art. 60.
Minister Obrony
Narodowej określi, w drodze rozporządzeń, odrębnie dla SKW i SWW, warunki i
tryb udzielania funkcjonariuszom urlopów, o których mowa w art. 55, art. 57
ust. 1 i art. 58, uwzględniając:
1)   przełożonych
właściwych w sprawach urlopów;
2)   sposób
postępowania w przypadku odwołania z urlopu;
3)   warunki
udzielania płatnych urlopów szkoleniowych;
4)   warunki
udzielenia funkcjonariuszowi urlopu bezpłatnego;
5)   sposób
obliczania ekwiwalentu pieniężnego za niewykorzystany urlop wypoczynkowy.
 
Art. 61.
1.
Funkcjonariuszowi, który przejawia inicjatywę i osiąga znaczące wyniki w
służbie, mogą być udzielane wyróżnienia:
1)   pochwała w
rozkazie;
2)   krótkoterminowy
urlop wypoczynkowy w wymiarze do 7 dni roboczych, nie więcej niż 15 dni w roku;
3)   nagroda
pieniężna lub rzeczowa;
4)   przedterminowe
mianowanie na wyższy stopień;
5)   mianowanie na
wyższe stanowisko służbowe;
6)   przedstawienie
do orderu lub odznaczenia.
2. Właściwi do
udzielania wyróżnień są Szef SKW albo Szef SWW, każdy w zakresie swojego
działania, a także inni uprawnieni przełożeni.
3. Minister Obrony
Narodowej określi, w drodze rozporządzeń, odrębnie dla SKW i SWW, tryb i sposób
udzielania wyróżnień oraz właściwość przełożonych w tych sprawach,
uwzględniając okoliczności oraz uroczysty charakter udzielania wyróżnień.
 
Rozdział 4
Mieszkania
funkcjonariuszy Służby Kontrwywiadu Wojskowego oraz Służby Wywiadu Wojskowego
 
Art. 62.
1. Funkcjonariuszowi
w służbie stałej przysługuje, z uwzględnieniem członków rodziny, prawo do
lokalu mieszkalnego w miejscowości, w której pełni służbę, lub w miejscowości
pobliskiej.
2. Przez
miejscowość pobliską rozumie się miejscowość, do której czas dojazdu koleją lub
autobusami, przewidziany w rozkładzie jazdy, łącznie z przesiadkami nie przekracza
w obie strony 2 godzin, licząc od stacji (przystanku) najbliższej miejsca pełnienia
służby do stacji (przystanku) najbliższej miejsca zamieszkania, bez uwzględnienia
czasu dojazdu do i od stacji (przystanku) w obrębie miejscowości, z której
funkcjonariusz dojeżdża, oraz miejscowości, w której wykonuje obowiązki służbowe.
3. Funkcjonariusz
w służbie przygotowawczej może otrzymać tymczasową kwaterę.
 
Art. 63.
Członkami
rodziny funkcjonariusza, których uwzględnia się przy przydziale lokalu
mieszkalnego, są pozostający z funkcjonariuszem we wspólnym gospodarstwie domowym:
1)   małżonek;
2)   dzieci własne
lub małżonka, przysposobione lub przyjęte na wychowanie w ramach rodziny zastępczej,
pozostające na jego utrzymaniu do czasu ukończenia 18 roku życia, a w razie
uczęszczania do szkoły lub odbywania studiów w szkole wyższej - do czasu
ukończenia nauki, nie dłużej jednak niż do ukończenia przez nie 25 roku życia,
chyba że przed osiągnięciem takiego wieku orzeczono o ich całkowitej niezdolności
do pracy;
3)   rodzice
funkcjonariusza i jego małżonka będący na jego wyłącznym utrzymaniu lub jeżeli
ze względu na wiek albo całkowitą lub częściową niezdolność do pracy albo inne
okoliczności są niezdolni do wykonywania zatrudnienia; za rodziców uważa się
również ojczyma i macochę oraz osoby przysposabiające.
 
Art. 64.
1. Na lokale
mieszkalne dla funkcjonariuszy przeznacza się lokale uzyskane w wyniku
działalności inwestycyjnej odpowiednio SKW i SWW oraz pozostające i przekazane
do dyspozycji odpowiednio Szefa SKW i Szefa SWW.
2. Przepisy
ustawy nie naruszają, wynikających z prawa własności, uprawnień do rozporządzania
lokalem mieszkalnym właściciela innego niż Skarb Państwa.
 
Art. 65.
Funkcjonariuszowi
przysługuje równoważnik pieniężny za remont zajmowanego lokalu mieszkalnego, z
uwzględnieniem liczby członków rodziny oraz jego uprawnień wynikających z
rozporządzenia wydanego na podstawie art. 71.
 
Art. 66.
1. Funkcjonariuszowi
w służbie stałej przysługuje równoważnik pieniężny za brak lokalu mieszkalnego,
jeżeli on sam lub członkowie jego rodziny nie posiadają lokalu mieszkalnego w
miejscu pełnienia służby lub w miejscowości pobliskiej.
2. Minister
Obrony Narodowej określi, w drodze rozporządzeń, odrębnie dla SKW i SWW,
wysokość oraz szczegółowe zasady przyznawania i zwracania równoważników
pieniężnych za remont zajmowanego lokalu mieszkalnego i za brak lokalu
mieszkalnego, uwzględniając sposób obliczania wysokości tych równoważników oraz
przypadki, w których świadczenia te są przyznawane, i przypadki, w których
podlegają zwrotowi.
 
Art. 67.
1. Funkcjonariuszowi,
który zajmuje lokal mieszkalny w miejscowości pobliskiej miejsca pełnienia służby,
przysługuje zwrot kosztów dojazdu do miejsca pełnienia służby i z powrotem.
2. Zwrot
kosztów, o których mowa w ust. 1, nie przysługuje w roku kalendarzowym, w
którym odpowiednio SKW i SWW wykupiła uprawnienia do bezpłatnych przejazdów
środkami komunikacji zbiorowej.
3. Minister
Obrony Narodowej określi, w drodze rozporządzeń, odrębnie dla SKW i SWW,
szczegółowe zasady i tryb zwrotu funkcjonariuszowi kosztów, o których mowa w
ust. 1, uwzględniając sposób obliczania wysokości tych kosztów oraz przypadki,
w których koszty te są zwracane.
 
Art. 68.
1. Funkcjonariuszowi,
który nie otrzymał lokalu mieszkalnego na podstawie decyzji administracyjnej o
przydziale, przysługuje pomoc finansowa na uzyskanie lokalu mieszkalnego w
spółdzielni mieszkaniowej albo domu jednorodzinnego lub lokalu mieszkalnego
stanowiącego odrębną nieruchomość.
2. Pomoc
finansową, o której mowa w ust. 1, przyznaje się jednorazowo na wniosek
funkcjonariusza w służbie stałej.
3. Pomoc
finansowa, o której mowa w ust. 2, podlega zwrotowi w przypadku:
1)   wypłaty tej
pomocy jako nienależnego świadczenia;
2)   zwolnienia
funkcjonariusza ze służby przed upływem 10 lat służby.
4. Przepisu
ust. 3 pkt 2 nie stosuje się wobec funkcjonariusza zwolnionego ze służby na
podstawie art. 13 ust. 3 lub art. 19 ust. 1 pkt 1.
5. Minister
Obrony Narodowej określi, w drodze rozporządzeń, odrębnie dla SKW i SWW,
wysokość pomocy, o której mowa w ust. 1, tryb postępowania w sprawach
związanych z jej przyznawaniem oraz zwrotem, a także wzór wniosku o jej przyznanie,
uwzględniając coroczną waloryzację o prognozowany w ustawie budżetowej na dany
rok wskaźnik wzrostu cen towarów i usług konsumpcyjnych, liczbę członków
rodziny funkcjonariusza i jego uprawnienia wynikające z rozporządzenia wydanego
na podstawie art. 71, rodzaje dokumentów wymaganych przy ubieganiu się o
przyznanie tej pomocy oraz sposób postępowania przy jej przyznawaniu lub
zwrocie.
 
Art. 69.
Lokalu
mieszkalnego na podstawie decyzji administracyjnej nie przydziela się funkcjonariuszowi:
1)   w razie
skorzystania z pomocy finansowej, o której mowa w art. 68 ust. 1;
2)   posiadającemu
w miejscowości, w której pełni służbę, lub w miejscowości pobliskiej lokal
mieszkalny odpowiadający co najmniej przysługującej mu powierzchni mieszkalnej
albo dom jednorodzinny lub dom mieszkalno-pensjonatowy;
3)   którego
małżonek posiada lokal mieszkalny lub dom określony w pkt 2;
4)   w razie
zbycia przez niego lub jego małżonka spółdzielczego własnościowego prawa do
lokalu mieszkalnego, lokalu mieszkalnego stanowiącego odrębną nieruchomość albo
domu, o którym mowa w pkt 2, z wyjątkiem przypadków określonych na podstawie
art. 70 ust. 3.
 
Art. 70.
1. Funkcjonariuszowi
przeniesionemu z urzędu do służby w innej miejscowości, który w poprzednim
miejscu pełnienia służby posiadał lokal mieszkalny, dom jednorodzinny lub dom
mieszkalno-pensjonatowy, może być przydzielony, na podstawie decyzji
administracyjnej, lokal mieszkalny w nowym miejscu pełnienia służby, jeżeli:
1)   zwolni,
wchodzący w skład mieszkaniowego zasobu gminnego lub innych jednostek samorządu
terytorialnego lub stanowiący własność Skarbu Państwa albo państwowych osób
prawnych, zajmowany lokal mieszkalny lub dom;
2)   zwróci pomoc
finansową przyznaną na:
a)   wkład
mieszkaniowy lub wkład budowlany w wysokości zwaloryzowanej przez spółdzielnię,
b)   spłatę innych
należności - w wysokości przyznanej.
2. Funkcjonariuszowi,
który skorzystał z pomocy finansowej, o której mowa w art. 68 ust. 1, może być
przydzielony lokal mieszkalny na podstawie decyzji administracyjnej, jeżeli
zwolni zajmowany lokal lub dom, o którym mowa w ust. 1, oraz zwróci pomoc
finansową na zasadach określonych w tym przepisie.
3. Tryb
przydzielania lokalu mieszkalnego, o którym mowa w ust. 1 i 2, szczegółowe
zasady zwracania udzielonej pomocy finansowej oraz zasady zwalniania zajmowanych
lokali mieszkalnych lub domów, określonych w ust. 1, ustala w drodze zarządzenia
odpowiednio Szef SKW i Szef SWW.
4. Funkcjonariuszowi
przeniesionemu z urzędu do służby w innej miejscowości, który w poprzednim
miejscu pełnienia służby nie zwolnił zajmowanego lokalu mieszkalnego lub domu,
o którym mowa w ust. 1 pkt 1, albo lokalu mieszkalnego lub domu stanowiącego
własność funkcjonariusza lub jego małżonka, można, bez uwzględnienia
zamieszkałych z nim członków rodziny, przydzielić tymczasową kwaterę według przysługujących
mu norm lub zapewnić zakwaterowanie w bursie, hotelu lub innym pomieszczeniu
mieszkalnym.
5. Funkcjonariusz
delegowany do czasowego pełnienia służby w innej miejscowości otrzymuje tymczasową
kwaterę lub zapewnia mu się zakwaterowanie w bursie, hotelu lub innym
pomieszczeniu mieszkalnym. Koszt zakwaterowania pokrywa się odpowiednio ze
środków SKW i SWW.
 
Art. 71.
Minister Obrony
Narodowej określi, w drodze rozporządzeń, odrębnie dla SKW i SWW, szczegółowe
zasady przydziału, opróżniania i norm zaludnienia lokali mieszkalnych oraz
tymczasowych kwater przeznaczonych dla funkcjonariuszy SKW i SWW.
Rozporządzenie powinno ustalać sposób przydziału lokali mieszkalnych i kwater
tymczasowych oraz określać ich wielkość, z uwzględnieniem uprawnień funkcjonariusza
i liczby członków jego rodziny, a także wymieniać przesłanki wydania decyzji o
opróżnieniu lokalu lub tymczasowej kwatery.
 
Art. 72.
Przydział i
opróżnienie lokali mieszkalnych i tymczasowych kwater oraz załatwienie spraw, o
których mowa w art. 65, art. 66 ust. 1 oraz art. 68 ust. 1, następuje w drodze
decyzji administracyjnej.
 
Art. 73.
Funkcjonariusz
SKW albo SWW zwolniony ze służby, który nie posiada prawa do lokalu
mieszkalnego na warunkach określonych w przepisach o zaopatrzeniu emerytalnym
funkcjonariuszy Policji, Agencji Bezpieczeństwa Wewnętrznego, Agencji Wywiadu,
Służby Kontrwywiadu Wojskowego, Służby Wywiadu Wojskowego, Centralnego Biura
Antykorupcyjnego, Straży Granicznej, Biura Ochrony Rządu, Państwowej Straży Pożarnej
i Służby Więziennej oraz ich rodzin, zachowuje prawo do przydzielonego lokalu
mieszkalnego według norm powszechnie obowiązujących lub może być przeniesiony
do zamiennego lokalu mieszkalnego.
 
Rozdział 5
Uposażenie i inne
świadczenia pieniężne funkcjonariuszy Służby Kontrwywiadu Wojskowego oraz
Służby Wywiadu Wojskowego
 
Art. 74.
1. Prawo do
uposażenia powstaje z dniem mianowania funkcjonariusza na stanowisko służbowe.
2. Z tytułu
służby funkcjonariusz otrzymuje jedno uposażenie i inne świadczenia pieniężne
określone w ustawie.
3. Przeciętne
uposażenie funkcjonariuszy stanowi wielokrotność kwoty bazowej, której wysokość
ustaloną według odrębnych zasad określa ustawa budżetowa.
4. Wielokrotność,
o której mowa w ust. 3, określa Rada Ministrów, w drodze rozporządzeń, odrębnie
dla SKW i SWW.
 
Art. 75.
Uposażenie
funkcjonariusza składa się z uposażenia zasadniczego i dodatków do uposażenia.
 
Art. 76.
1. Minister
Obrony Narodowej określi, w drodze rozporządzeń, odrębnie dla SKW i SWW, grupy
zaszeregowania i stawki uposażenia zasadniczego funkcjonariuszy w tych grupach
oraz wzrost uposażenia zasadniczego z tytułu wysługi lat.
2. Rozporządzenie,
o którym mowa w ust. 1, powinno umożliwić zróżnicowanie grup uposażenia w zależności
od stanowiska, zakresu wykonywanych zadań służbowych, ponoszonej
odpowiedzialności i wymaganych kwalifikacji. Uwzględniając powyższe
uwarunkowania, rozporządzenie może określać jedną grupę lub kilka grup uposażenia
na stanowiskach służbowych w grupie zaszeregowania. W przypadku wzrostu
uposażenia zasadniczego z tytułu wysługi lat, rozporządzenie powinno określać
okresy pełnienia służby, od których jest uzależniona wysokość dodatku, a także
szczegółowe warunki i tryb ich przyznawania, zawieszania, obniżania i wstrzymywania.
3. Minister
Obrony Narodowej określi, w drodze rozporządzeń, odrębnie dla SKW i SWW, zasady
i tryb zaliczania okresów służby, pracy i innych okresów do wysługi lat,
uwzględnianej przy ustalaniu wzrostu uposażenia zasadniczego, uwzględniając
okresy innej służby traktowane jako równorzędne ze służbą w SKW lub SWW, okresy
zatrudnienia i inne okresy, które na podstawie odrębnych przepisów podlegają
wliczeniu do okresu pracy, od którego zależą uprawnienia pracownicze.
4. Szef SKW i
Szef SWW, każdy w zakresie swojego działania, określą, w drodze zarządzeń,
stanowiące tajemnicę państwową stanowiska służbowe i stopnie etatowe,
zaszeregowanie tych stanowisk do grup uposażenia i przypisanych im stopni etatowych.
 
Art. 77.
Funkcjonariusz
przeniesiony na podstawie art. 13 ust. 1 do dyspozycji odpowiednio Szefa SKW i
Szefa SWW otrzymuje uposażenie zasadnicze, dodatki do uposażenia o charakterze
stałym i inne świadczenia pieniężne należne na stanowisku zajmowanym
bezpośrednio przed przeniesieniem do dyspozycji właściwego Szefa, z
uwzględnieniem powstałych w tym okresie zmian mających wpływ na prawo do
uposażenia i innych świadczeń pieniężnych lub na ich wysokość.
 
Art. 78.
1. Funkcjonariusz
przeniesiony na stanowisko służbowe zaszeregowane do niższej grupy uposażenia
zasadniczego zachowuje prawo do kwoty uposażenia pobieranego na poprzednio
zajmowanym stanowisku do czasu uzyskania wyższej kwoty uposażenia według stanowiska
służbowego.
2. Szef SKW i
Szef SWW, każdy w zakresie swojego działania, w szczególnie uzasadnionych
przypadkach, mogą zezwolić na zachowanie przez funkcjonariusza przeniesionego
na stanowisko służbowe zaszeregowane do niższej grupy uposażenia zasadniczego
prawa do zaszeregowania należnego na poprzednio zajmowanym stanowisku, z
jednoczesnym zachowaniem stopnia związanego z tym stanowiskiem.
3. Przepisu
ust. 1 nie stosuje się do funkcjonariusza przeniesionego na niższe stanowisko
służbowe na podstawie art. 16 ust. 1 lub ust. 2 pkt 2 i 3 oraz funkcjonariusza
przeniesionego na własną prośbę.
 
Art. 79.
1. Funkcjonariusze
otrzymują następujące dodatki do uposażenia:
1)   dodatek za
stopień;
2)   dodatek
służbowy;
3)   dodatki
uzasadnione szczególnymi właściwościami, kwalifikacjami, warunkami albo
miejscem pełnienia służby.
2. Dodatkami
do uposażenia o charakterze stałym są dodatki ustalone w stawkach miesięcznych.
3. Minister
Obrony Narodowej określi, w drodze rozporządzeń, odrębnie dla SKW i SWW,
wysokość dodatków, o których mowa w ust. 1, zasady ich przyznawania i
obniżania, sposób ich wypłaty oraz rodzaje dodatków uzasadnionych szczególnymi
właściwościami, kwalifikacjami, warunkami lub miejscem pełnienia służby.
4. Rozporządzenie,
o którym mowa w ust. 3, określając wysokość dodatków do uposażenia, powinno
uwzględniać charakter i zakres wykonywanych czynności, pracochłonność i stopień
wykorzystywania czasu pozasłużbowego niezbędnego przy ich wykonywaniu, a także
kwalifikacje niezbędne przy wykonywaniu tych czynności.
 
Art. 80.
Uposażenie
zasadnicze i dodatki do uposażenia o charakterze stałym są płatne miesięcznie z
góry. Szef SKW i Szef SWW, każdy w zakresie swojego działania, mogą określić, w
drodze zarządzeń, które dodatki o charakterze stałym są płatne z dołu.
 
Art. 81.
1. Zmiana
uposażenia następuje z dniem zaistnienia okoliczności uzasadniających tę
zmianę.
2. Jeżeli
prawo do uposażenia powstało lub zmiana uposażenia nastąpiła w ciągu miesiąca,
uposażenie na czas do końca miesiąca oblicza się w wysokości 1/30 części
miesięcznego uposażenia za każdy dzień, gdy przepisy szczególne nie stanowią inaczej.
3. Prawo do
uposażenia wygasa z ostatnim dniem miesiąca, w którym nastąpiło zwolnienie
funkcjonariusza ze służby lub zaistniały inne okoliczności uzasadniające wygaśnięcie
tego prawa.
 
Art. 82.
1. Roszczenia
z tytułu prawa do uposażenia i innych świadczeń oraz należności pieniężnych
ulegają przedawnieniu z upływem 3 lat od dnia, w którym roszczenie stało się
wymagalne.
2. Organ
właściwy do rozpatrywania roszczeń może nie uwzględnić przedawnienia, jeżeli
opóźnienie w dochodzeniu roszczenia jest usprawiedliwione wyjątkowymi okolicznościami.
3. Bieg
przedawnienia roszczenia z tytułu uposażenia i innych świadczeń oraz należności
pieniężnych przerywa:
1)   każda
czynność przed odpowiednio Szefem SKW albo Szefem SWW lub kierownikiem jednostki
organizacyjnej odpowiednio SKW albo SWW, podjęta bezpośrednio w celu dochodzenia
lub ustalenia albo zaspokojenia roszczenia;
2)   uznanie
roszczenia.
 
Art. 83.
1. Funkcjonariuszowi
przysługują następujące świadczenia pieniężne:
1)   zasiłek na
zagospodarowanie;
2)   nagrody oraz
zapomogi;
3)   nagrody
jubileuszowe;
4)   należności za
podróże służbowe i przeniesienia;
5)   świadczenia
związane ze zwolnieniem ze służby.
2. W razie
śmierci funkcjonariusza lub członka jego rodziny przysługują:
1)   zasiłek
pogrzebowy;
2)   odprawa
pośmiertna.
 
Art. 84.
1. Funkcjonariuszowi
w związku z mianowaniem na stałe przysługuje zasiłek na zagospodarowanie w
wysokości jednomiesięcznego uposażenia zasadniczego wraz z dodatkami o
charakterze stałym, należnymi w dniu mianowania na stałe.
2. Zasiłek, o
którym mowa w ust. 1, nie przysługuje funkcjonariuszowi pełniącemu służbę w SKW
albo w SWW po zwolnieniu z zawodowej służby wojskowej lub innej służby, w
czasie której otrzymał taki zasiłek.
 
Art. 85.
1. Funkcjonariuszowi
mogą być przyznawane nagrody roczne, uznaniowe i zapomogi.
2. Minister
Obrony Narodowej określi, w drodze rozporządzeń, odrębnie dla SKW i SWW,
warunki przyznawania funkcjonariuszom nagród rocznych, nagród uznaniowych i
zapomóg, uwzględniając sposób ustalenia okresu służby warunkującego nabycie
prawa do nagrody rocznej, wysokość tej nagrody, przesłanki jej obniżenia i
przypadki, kiedy nagroda nie przysługuje, termin wypłaty nagrody rocznej, okoliczności
uzasadniające przyznanie funkcjonariuszowi nagrody uznaniowej i zapomogi, właściwość
przełożonych oraz tryb postępowania w tych sprawach.
3. Szef SKW i
Szef SWW, każdy w zakresie swojego działania, określą, w drodze zarządzeń,
wysokość funduszu na nagrody i zapomogi, ustalając jednocześnie wysokość
środków finansowych przeznaczonych na nagrody roczne, uznaniowe i zapomogi oraz
warunki zwiększania wysokości funduszu na nagrody uznaniowe i zapomogi.
 
Art. 86.
1. Funkcjonariuszowi
przysługują nagrody jubileuszowe w wysokości:
1)   po 20 latach
służby - 75%, 
2)   po 25 latach
służby - 100%, 
3)   po 30 latach
służby - 150%, 
4)   po 35 latach
służby - 200%, 
5)   po 40 latach
służby - 300%
-  miesięcznego uposażenia zasadniczego, wraz z
dodatkami o charakterze stałym.
2. Minister
Obrony Narodowej określi, w drodze rozporządzeń, odrębnie dla SKW i SWW, okresy
wliczane do okresu służby, od którego zależy nabycie prawa do nagrody
jubileuszowej, oraz zasady jej obliczania i wypłacania, uwzględniając sposób
dokumentowania okresów, od których zależy nabycie prawa do tej nagrody.
 
Art. 87.
Minister Obrony
Narodowej określi, w drodze rozporządzeń, odrębnie dla SKW i SWW, rodzaje świadczeń
przysługujących funkcjonariuszom w razie przeniesienia lub delegowania do
czasowego pełnienia służby w innej miejscowości albo podróży służbowej poza
stałe miejsce pełnienia służby. Rozporządzenia powinny określić rodzaje,
wysokość i warunki przyznawania świadczeń, a także sposób ich wypłaty.
 
Art. 88.
1. Funkcjonariusz
zwolniony ze służby na podstawie art. 13 ust. 3, art. 16 ust. 4 i art. 19 ust.
1 pkt 1 i 2, ust. 2 pkt 1 i 4-7 oraz ust. 3 otrzymuje:
1)   odprawę;
2)   ekwiwalent
pieniężny za urlop wypoczynkowy niewykorzystany w roku zwolnienia ze służby
oraz za urlopy zaległe;
3)   zryczałtowany
ekwiwalent pieniężny za niewykorzystany w danym roku przejazd, ze środków
Służby;
4)   zwrot kosztów
przejazdu do obranego miejsca zamieszkania dla siebie, małżonka oraz dzieci
pozostających na jego utrzymaniu oraz zwrot kosztów przewozu urządzenia
domowego według zasad obowiązujących przy przeniesieniach służbowych;
5)   niewykorzystane
w danym roku świadczenia pieniężne przysługujące stosownie do przepisów
wydanych na podstawie art. 49 ust. 4.
2. Funkcjonariusz
zwolniony na podstawie art. 19 ust. 1 pkt 3 i ust. 2 pkt 3 otrzymuje wyłącznie
50% odprawy oraz ekwiwalent pieniężny za urlopy wypoczynkowe niewykorzystane w
latach poprzedzających rok zwolnienia ze służby.
 
Art. 89.
Szef SKW i Szef
SWW, każdy w zakresie swojego działania, lub upoważnieni przez nich przełożeni
mogą w przypadkach zasługujących na szczególne uwzględnienie przyznać, z uwagi
na uzasadnione potrzeby rodziny funkcjonariusza, odprawę w wysokości nieprzekraczającej
50% w razie zwolnienia go ze służby na podstawie art. 19 ust. 1 pkt 4 i ust. 2
pkt 2.
 
Art. 90.
1. Wysokość
odprawy dla funkcjonariusza w służbie stałej równa się wysokości trzymiesięcznego
uposażenia zasadniczego wraz z dodatkami o charakterze stałym, należnymi na
ostatnio zajmowanym stanowisku służbowym albo w ostatnim dniu pozostawania w
dyspozycji odpowiednio Szefa SKW i Szefa SWW na podstawie art. 13 ust. 1.
Odprawa ulega zwiększeniu o 20% uposażenia zasadniczego wraz z dodatkami o
charakterze stałym za każdy dalszy pełny rok wysługi ponad 5 lat nieprzerwanej
służby, aż do wysokości sześciomiesięcznego uposażenia zasadniczego wraz z
dodatkami o charakterze stałym. Okres służby przekraczający 6 miesięcy liczy
się jako pełny rok.
2. Przy
ustalaniu wysokości odprawy uwzględnia się również okresy nieprzerwanej
zawodowej służby wojskowej, jeżeli w ciągu 90 dni po zwolnieniu z tej służby żołnierz
został przyjęty do służby w SKW albo w SWW i nie otrzymał odprawy z tytułu
poprzednio pełnionej służby.
3. Przepis
ust. 2 stosuje się odpowiednio w przypadku podjęcia służby w SKW albo SWW po
zwolnieniu ze służby w innych służbach, w których przysługują świadczenia tego
rodzaju.
4. Do okresu
nieprzerwanej służby w rozumieniu ust. 1-3 nie zalicza się okresów odbywania
kary pozbawienia wolności oraz tymczasowego aresztowania, chyba że
funkcjonariusz został uniewinniony lub postępowanie karne zostało umorzone.
5. Wysokość
odprawy dla funkcjonariusza w służbie przygotowawczej równa się wysokości
jednomiesięcznego uposażenia zasadniczego wraz z dodatkami o charakterze stałym
należnymi na ostatnio zajmowanym stanowisku służbowym albo w ostatnim dniu
pozostawania w dyspozycji Szefa SKW albo Szefa SWW, na podstawie art. 13 ust.
1.
 
Art. 91.
1. W razie
śmierci funkcjonariusza pozostałej po nim rodzinie przysługuje odprawa
pośmiertna w takiej wysokości, w jakiej przysługiwałaby temu funkcjonariuszowi
odprawa, gdyby był zwolniony ze służby, oraz świadczenia określone w art. 88
ust. 1 pkt 2-4.
2. Świadczenia,
o których mowa w ust. 1, przysługują małżonkowi funkcjonariusza, który
pozostawał z nim we wspólności małżeńskiej, a w dalszej kolejności dzieciom
oraz rodzicom, jeżeli w dniu śmierci funkcjonariusza spełniali warunki do uzyskania
renty rodzinnej na podstawie przepisów o zaopatrzeniu emerytalnym
funkcjonariuszy Policji, Agencji Bezpieczeństwa Wewnętrznego, Agencji Wywiadu,
Służby Kontrwywiadu Wojskowego, Służby Wywiadu Wojskowego,  Centralnego Biura
Antykorupcyjnego, Straży Granicznej, Biura Ochrony Rządu, Państwowej Straży
Pożarnej i Służby Więziennej oraz ich rodzin.
3. Przepisy
ust. 1 i 2 stosuje się także do zaginionych funkcjonariuszy.
 
Art. 92.
1. Funkcjonariuszowi
w służbie stałej, zwolnionemu ze służby na podstawie art. 19 ust. 1 pkt 1 oraz
ust. 2 pkt 5, wypłaca się co miesiąc przez okres roku po zwolnieniu ze służby
świadczenie pieniężne w wysokości odpowiadającej uposażeniu zasadniczemu wraz z
dodatkami o charakterze stałym, należnymi na ostatnio zajmowanym stanowisku
służbowym albo w ostatnim dniu pozostawania w dyspozycji odpowiednio Szefa SKW
i Szefa SWW na podstawie art. 13 ust. 1.
2. Funkcjonariuszowi
uprawnionemu do świadczenia określonego w ust. 1, który nabył prawo do zaopatrzenia
emerytalnego, przysługuje prawo wyboru jednego z tych świadczeń.
3. Funkcjonariuszowi
zwolnionemu ze służby na podstawie art. 19 ust. 2 pkt 6 lub 7, który z powodu
nadal trwającej choroby nie może podjąć zatrudnienia, wypłaca się co miesiąc
świadczenie pieniężne określone w ust. 1 przez okres choroby, nie dłużej jednak
niż przez okres 3 miesięcy, chyba że wcześniej właściwa komisja lekarska wyda
orzeczenie o inwalidztwie stanowiące podstawę do ustalenia prawa do renty
inwalidzkiej.
 
Art. 93.
Odprawa, o
której mowa w art. 88 ust. 1 pkt 1, oraz świadczenia określone w art. 92 nie
przysługują funkcjonariuszowi, który bezpośrednio po zwolnieniu ze służby
został przyjęty do zawodowej służby wojskowej lub do innej służby, w której
przysługuje prawo do takich świadczeń.
 
Art. 94.
1. W razie śmierci
funkcjonariusza, niezależnie od odprawy pośmiertnej, o której mowa w art. 91
ust. 1, przysługuje zasiłek pogrzebowy w wysokości:
1)   trzymiesięcznego
uposażenia zasadniczego wraz z dodatkami o charakterze stałym, należnymi na
ostatnio zajmowanym stanowisku służbowym albo w ostatnim dniu pozostawania w
dyspozycji Szefa SKW albo Szefa SWW, na podstawie art. 13 ust. 1, jeżeli koszty
pogrzebu ponosi małżonek, dzieci, wnuki, rodzeństwo lub rodzice;
2)   kosztów
rzeczywiście poniesionych, najwyżej jednak do wysokości określonej w pkt 1,
jeżeli koszty pogrzebu ponosi inna osoba.
2. Jeżeli
śmierć funkcjonariusza nastąpiła na skutek wypadku pozostającego w związku ze
służbą, koszty pogrzebu pokrywa się ze środków odpowiednio SKW albo SWW. Szef
SKW albo Szef SWW, każdy w zakresie swojej właściwości, może wyrazić zgodę na
pokrycie kosztów pogrzebu funkcjonariusza zmarłego wskutek choroby pozostającej
w związku ze służbą.
3. W
przypadku pokrycia kosztów pogrzebu funkcjonariusza ze środków odpowiednio SKW
albo SWW małżonkowi funkcjonariusza, a w razie jego braku kolejno jednej z osób
wymienionych w ust. 1 pkt 1, przysługuje połowa określonego tam zasiłku pogrzebowego.
 
Art. 95.
1. W razie
śmierci członka rodziny funkcjonariuszowi przysługuje, z zastrzeżeniem ust. 3,
zasiłek pogrzebowy w wysokości:
1)   dwumiesięcznego
uposażenia zasadniczego wraz z dodatkami o charakterze stałym, należnymi na
ostatnio zajmowanym stanowisku służbowym albo w ostatnim dniu pozostawania w dyspozycji
Szefa SKW albo Szefa SWW, na podstawie art. 13 ust. 1 - jeżeli koszty pogrzebu
ponosi funkcjonariusz;
2)   kosztów
rzeczywiście poniesionych, najwyżej jednak do wysokości określonej w pkt 1 jeżeli
koszty pogrzebu ponosi inna osoba.
2. Zasiłek
pogrzebowy, o którym mowa w ust. 1, przysługuje w razie śmierci członków
rodziny funkcjonariusza:
1)   małżonka;
2)   dzieci
własnych lub małżonka oraz dzieci przysposobionych;
3)   dzieci
wychowywanych w ramach rodziny zastępczej;
4)   dzieci
przyjętych na wychowanie przed osiągnięciem pełnoletności, jeżeli rodzice ich
nie żyją albo nie mogą zapewnić im utrzymania bądź zostali pozbawieni lub
ograniczeni w sprawowaniu władzy rodzicielskiej;
5)   rodziców
funkcjonariusza oraz jego małżonka, a także ich ojczyma, macochy oraz osób ich
przysposabiających;
6)   osób, których
opiekunem prawnym został ustanowiony funkcjonariusz lub jego małżonek.
3. W razie
zbiegu uprawnień do zasiłku pogrzebowego określonego w ust. 1 z uprawnieniami
do zasiłku pogrzebowego na podstawie przepisów odrębnych funkcjonariuszowi
przysługuje wyższy zasiłek, a jeżeli pobrał zasiłek niższy - odpowiednie
wyrównanie.
 
Art. 96.
W razie choroby,
urlopu, zwolnienia od zajęć służbowych oraz w okresie pozostawania w dyspozycji
Szefa SKW albo Szefa SWW, na podstawie art. 13 ust. 1, funkcjonariusz otrzymuje
uposażenie zasadnicze, dodatki do uposażenia o charakterze stałym i inne
należności pieniężne przysługujące na ostatnio zajmowanym stanowisku służbowym,
z uwzględnieniem powstałych w tym okresie zmian mających wpływ na prawo do uposażenia
i innych świadczeń pieniężnych lub na ich wysokość.
 
Art. 97.
Minister Obrony
Narodowej określi, w drodze rozporządzeń, odrębnie dla SKW i SWW, wysokość oraz
warunki wypłaty uposażenia i innych świadczeń funkcjonariuszom skierowanym do
szkoły, na przeszkolenie lub na studia. Rozporządzenie powinno określać
świadczenia przysługujące funkcjonariuszowi w związku z pobieraniem nauki, a także
ich wysokość i warunki wypłaty.
 
Art. 98.
W razie
pobierania przez funkcjonariusza wynagrodzenia przewidzianego w przepisach o
wynagrodzeniu osób zajmujących kierownicze stanowiska państwowe, funkcjonariuszowi
oraz członkom jego rodziny przysługują świadczenia pieniężne z tytułu służby,
określone w niniejszej ustawie, z wyjątkiem uposażenia oraz świadczenia
pieniężnego, o którym mowa w art. 48.
 
Art. 99.
1. Funkcjonariuszowi
zawieszonemu w czynnościach służbowych zawiesza się od najbliższego terminu
płatności 50% ostatnio należnego uposażenia.
2. W razie
uchylenia zawieszenia w czynnościach służbowych funkcjonariusz otrzymuje
zawieszoną część uposażenia oraz obligatoryjne podwyżki tego uposażenia,
wprowadzone w okresie zawieszenia, chyba że został zwolniony ze służby z powodu
skazania prawomocnym wyrokiem sądu albo ukarany karą dyscyplinarną wydalenia ze
służby.
 
Art. 100.
1. Funkcjonariuszowi
tymczasowo aresztowanemu zawiesza się od najbliższego terminu płatności 50%
ostatnio należnego uposażenia.
2. W razie
umorzenia postępowania karnego lub uniewinnienia prawomocnym wyrokiem sądu,
funkcjonariusz otrzymuje zawieszoną część uposażenia oraz obligatoryjne
podwyżki tego uposażenia, wprowadzone w okresie zawieszenia, choćby umorzenie
lub uniewinnienie nastąpiło po zwolnieniu funkcjonariusza ze służby, z
zastrzeżeniem ust. 3.
3. Przepisu
ust. 2 nie stosuje się w przypadku, gdy postępowanie karne umorzono z powodu
przedawnienia lub amnestii, a także w razie warunkowego umorzenia postępowania
karnego.
 
Art. 101.
1. Funkcjonariuszowi,
który samowolnie opuścił miejsce pełnienia służby albo pozostaje poza nim lub
nie podejmuje służby, zawiesza się uposażenie od najbliższego terminu
płatności. Jeżeli funkcjonariusz pobrał już za czas nieusprawiedliwionej
nieobecności uposażenie, potrąca mu się odpowiednią część uposażenia przy najbliższej
wypłacie.
2. W razie
uznania nieobecności za usprawiedliwioną, wypłaca się funkcjonariuszowi
zawieszone uposażenie; w przypadku nieobecności nieusprawiedliwionej funkcjonariusz
traci za każdy dzień nieobecności 1/30 część uposażenia miesięcznego.
3. Przepisy
ust. 1 i 2 stosuje się odpowiednio w razie zawinionej niemożności pełnienia
przez funkcjonariusza obowiązków służbowych.
4. Funkcjonariuszowi,
który rozpoczyna urlop bezpłatny w ciągu miesiąca kalendarzowego, przysługuje
uposażenie w wysokości 1/30 uposażenia miesięcznego za każdy dzień
poprzedzający dzień rozpoczęcia urlopu bezpłatnego. Jeżeli funkcjonariusz
pobrał już uposażenie za czas urlopu bezpłatnego, potrąca mu się odpowiednią
część uposażenia przy najbliższej wypłacie.
 
Art. 102.
1. Z
uposażenia funkcjonariuszy mogą być dokonywane potrącenia na podstawie sądowych
i administracyjnych tytułów wykonawczych oraz na podstawie przepisów
szczególnych - na zasadach określonych w przepisach o egzekucji sądowej lub postępowaniu
egzekucyjnym w administracji albo w innych przepisach szczególnych, jeżeli
dalsze przepisy ustawy nie stanowią inaczej.
2. Przez
uposażenie, o którym mowa w ust. 1, rozumie się uposażenie zasadnicze, dodatki
do uposażenia oraz świadczenia pieniężne wymienione w art. 83, art. 88, art. 89
i art. 92.
3. Minister
Obrony Narodowej określi, w drodze rozporządzeń, odrębnie dla SKW i SWW,
terminy płatności uposażenia i innych świadczeń pieniężnych oraz właściwość i
tryb postępowania w sprawach wypłacania świadczeń pieniężnych oraz dokonywania
potrąceń z tych należności, uwzględniając konieczność zapewnienia terminowej
realizacji świadczeń.
 
Art. 103.
Przepisu art.
102 ust. 1 i 2 nie stosuje się do zaliczek pobieranych do rozliczenia, a w
szczególności na koszty podróży służbowej, delegacji i przeniesienia.
Należności te potrąca się z uposażenia w pełnej wysokości, niezależnie od potrąceń
z innych tytułów.
 
Art. 104.
W przypadku
zbiegu uprawnień do świadczeń socjalnych określonych w rozporządzeniach
wydanych na podstawie art. 49 ust. 7 oraz do świadczeń z tytułu przeniesienia
do pełnienia służby w innej miejscowości, a także do świadczeń, o których mowa
w art. 65, art. 66 ust. 1 i art. 68 ust. 1, z tytułu służby obojga małżonków w
SKW albo służby obojga małżonków w SWW, obojgu małżonkom przysługuje jedno świadczenie.
W przypadku zbiegu uprawnień do świadczeń w różnej wysokości wypłaca się
świadczenie w wyższej wysokości.
 
Rozdział 6
Odpowiedzialność
dyscyplinarna funkcjonariuszy Służby Kontrwywiadu Wojskowego oraz Służby
Wywiadu Wojskowego
 
Art. 105.
Funkcjonariusz,
niezależnie od odpowiedzialności karnej, ponosi odpowiedzialność dyscyplinarną
za popełnione przestępstwa i wykroczenia.
 
Art. 106.
1. Funkcjonariusz
podlega odpowiedzialności dyscyplinarnej za naruszenia dyscypliny służbowej
oraz w innych przypadkach określonych w ustawie.
2.   Naruszeniem
dyscypliny służbowej jest w szczególności:
1)   odmowa
wykonania albo niewykonanie rozkazu  lub polecenia służbowego, z wyjątkiem przypadku,
o którym mowa w art. 38 ust. 2 oraz gdy odmowa dotyczy wykonania polecenia
służbowego, które nie pozostaje w związku z pełnieniem służby;
2)   zaniechanie
wykonania czynności służbowej albo wykonanie jej w sposób nieprawidłowy;
3)   niedopełnienie
obowiązków służbowych albo przekroczenie uprawnień określonych w przepisach
prawa;
4)   wprowadzenie
w błąd przełożonego lub innego funkcjonariusza, jeżeli spowodowało to lub mogło
spowodować szkodę służbie, funkcjonariuszowi lub innej osobie;
5)   postępowanie
przełożonego w sposób przyczyniający się do rozluźnienia dyscypliny służbowej w
podległej jednostce organizacyjnej lub komórce organizacyjnej;
6)   stawienie się
do służby w stanie po użyciu alkoholu lub podobnie działającego środka oraz
spożywanie alkoholu lub podobnie działającego środka w czasie służby albo w
obiektach lub na terenach zajmowanych przez SKW albo SWW;
7)   utrata
służbowej broni palnej, amunicji lub legitymacji służbowej, a także dokumentu
zawierającego informacje stanowiące tajemnicę państwową albo służbową;
8)   utrata
przedmiotu stanowiącego wyposażenie służbowe, którego wykorzystanie przez osoby
nieuprawnione wyrządziło szkodę obywatelowi lub stworzyło zagrożenie dla
porządku publicznego lub bezpieczeństwa powszechnego;
9)   nadużycie
zajmowanego stanowiska lub służby dla osiągnięcia korzyści majątkowej lub osobistej;
10) samowolne
oddalenie się funkcjonariusza z rejonu zakwaterowania, jeżeli pełni służbę w
systemie skoszarowanym, a także nieusprawiedliwione opuszczenie lub
niestawienie się w miejscu pełnienia służby;
11) porzucenie
służby.
3. Jeśli
postępowanie dyscyplinarne zostało wszczęte na wniosek sądu lub prokuratora,
organ wnioskujący ma być poinformowany o wyniku tego postępowania.
4. Przepis
ust. 3 stosuje się odpowiednio, gdy sąd nakazał wymierzenie kary dyscyplinarnej
funkcjonariuszowi, nie określając jednak jej rodzaju.
 
Art. 107.
1. Funkcjonariusz
nie popełnia przewinienia dyscyplinarnego, jeżeli nie można mu przypisać winy.
2.
Funkcjonariuszowi można przypisać winę, gdy: 
1)   ma zamiar
popełnienia przewinienia, to jest chce je popełnić albo przewidując możliwość
jego popełnienia, na to się godzi;
2)   nie mając
zamiaru popełnienia przewinienia, popełnia je jednak na skutek niezachowania
ostrożności wymaganej w danych okolicznościach, mimo że możliwość taką
przewidywał albo mógł i powinien przewidzieć.
 
Art. 108.
1.   Funkcjonariusz
odpowiada dyscyplinarnie, jeżeli popełnia przewinienie dyscyplinarne sam albo
wspólnie lub w porozumieniu z inną osobą, a także w przypadku, gdy kieruje
popełnieniem przez innego funkcjonariusza przewinienia dyscyplinarnego.
2. Funkcjonariusz
odpowiada dyscyplinarnie także w przypadku, gdy nakłania innego
funkcjonariusza do popełnienia przewinienia dyscyplinarnego albo ułatwia jego popełnienie.
3.   Każdy z
funkcjonariuszy, o których mowa w ust. 1 i 2, odpowiada w granicach swojej
winy, niezależnie od odpowiedzialności pozostałych osób.
 
Art. 109.
1. Funkcjonariuszowi
mogą być wymierzane kary dyscyplinarne:
1)   upomnienie;
2)   nagana;
3)   surowa
nagana;
4)   nagana z
ostrzeżeniem;
5)   ostrzeżenie o
niepełnej przydatności do służby na zajmowanym stanowisku;
6)   wyznaczenie
na niższe stanowisko służbowe;
7)   obniżenie
stopnia;
8)   pozbawienie
stopnia oficerskiego;
9)   ostrzeżenie o
niepełnej przydatności do służby;
10)    wydalenie
ze służby.
2. W
uzasadnionych przypadkach można łączyć karę wyznaczenia na niższe stanowisko
służbowe oraz karę wydalenia ze służby z karą obniżenia stopnia.
3. W uzasadnionych
przypadkach można łączyć karę pozbawienia stopnia oficerskiego z karą wydalenia
ze służby.
 
Art. 110.
Kara
upomnienia,  nagany i surowej nagany polega na przeprowadzeniu rozmowy i wytknięciu
ukaranemu niewłaściwego postępowania.
 
Art. 111.
Kara nagany z
ostrzeżeniem oraz kara ostrzeżenia o niepełnej przydatności na zajmowanym
stanowisku polega na przeprowadzeniu rozmowy, wytknięciu ukaranemu niewłaściwego
postępowania i uprzedzeniu go, że jeżeli ponownie popełni przewinienie
dyscyplinarne, może zostać ukarany surowszą karą dyscyplinarną lub wyznaczony
na niższe stanowisko służbowe w trybie dyscyplinarnym.
 
Art. 112.
1. Kara
wyznaczenia na niższe stanowisko służbowe polega na odwołaniu z dotychczas
zajmowanego stanowiska służbowego i mianowaniu na stanowisko służbowe
niższe od dotychczas zajmowanego. 
2.   Przed
zatarciem kary wyznaczenia na niższe stanowisko służbowe funkcjonariusza nie
można mianować na wyższe stanowisko służbowe.
 
Art. 113.
Kara obniżenia
stopnia polega na wydaniu rozkazu personalnego o utracie posiadanego stopnia i
powrocie do stopnia bezpośrednio niższego. 
 
Art. 114.
Kara pozbawienia
stopnia oficerskiego polega na wydaniu rozkazu personalnego o utracie stopnia
oficerskiego i powrocie do stopnia szeregowego.
 
Art. 115.
Kara ostrzeżenia
o niepełnej przydatności do służby polega na przeprowadzeniu rozmowy,
wytknięciu niewłaściwego postępowania i ostrzeżeniu, że za ponowne popełnienie
czynu ukarany może zostać wydalony ze służby.  
 
Art. 116.
Kara wydalenia
ze służby polega na zwolnieniu ze służby w SKW albo SWW.
 
Art. 117.
1.   Wymierzona
kara powinna być współmierna do popełnionego przewinienia dyscyplinarnego i
stopnia zawinienia, w szczególności powinna uwzględniać okoliczności
popełnienia przewinienia dyscyplinarnego, jego skutki, w tym następstwa dla
służby, rodzaj i stopień naruszenia ciążących na obwinionym obowiązków, pobudki
działania, zachowanie obwinionego przed popełnieniem przewinienia dyscyplinarnego
i po jego popełnieniu oraz dotychczasowy przebieg służby.
2.   Na
zaostrzenie wymiaru kary mają wpływ następujące okoliczności popełnienia
przewinienia dyscyplinarnego:
1) działanie z motywacji zasługującej na
szczególne potępienie albo w stanie po spożyciu alkoholu lub użyciu innego
podobnie działającego środka;
2)   popełnienie
przewinienia dyscyplinarnego przez funkcjonariusza przed zatarciem wymierzonej
mu kary dyscyplinarnej;
3)   poważne
skutki przewinienia dyscyplinarnego, zwłaszcza istotne zakłócenie realizacji
zadań SKW albo SWW lub naruszenie dobrego imienia SKW albo SWW;
4)   działanie w
obecności podwładnego, wspólnie z nim lub na jego szkodę.
3.   Na
złagodzenie wymiaru kary mają wpływ następujące okoliczności popełnienia
przewinienia dyscyplinarnego:
1)   nieumyślność
jego popełnienia;
2)   podjęcie
przez funkcjonariusza starań o zmniejszenie jego skutków;
3)   brak
należytego doświadczenia zawodowego lub dostatecznych umiejętności zawodowych;           
4)   dobrowolne
poinformowanie przełożonego dyscyplinarnego o popełnieniu przewinienia dyscyplinarnego
przed wszczęciem postępowania dyscyplinarnego.
4.   Przy
wymierzeniu kary dyscyplinarnej uwzględnia się okoliczności, o których mowa w
ust. 1-3, wyłącznie w stosunku do funkcjonariusza, którego one dotyczą.
 
Art. 118.
1. Nie można
wszcząć postępowania dyscyplinarnego po upływie 90 dni od dnia otrzymania przez
przełożonego, o którym mowa w art. 122, wiadomości o popełnieniu przewinienia
lub naruszeniu dyscypliny służbowej.
2. Nie można
wymierzyć funkcjonariuszowi kary dyscyplinarnej po upływie 1 roku od dnia
popełnienia czynu, o którym mowa w ust. 1.
3. W
przypadku gdy czyn, o którym mowa w ust. 1, stanowi jednocześnie przestępstwo,
przedawnienie karalności dyscyplinarnej następuje dopiero z upływem okresu
przedawnienia karalności przestępstwa.
 
Art. 119.
1. O
popełnieniu przez funkcjonariusza wykroczenia, w tym także o odmowie przyjęcia
mandatu karnego lub nieuiszczeniu w terminie grzywny nałożonej w drodze mandatu
zaocznego, właściwy organ zawiadamia odpowiednio Szefa SKW albo Szefa SWW.
2. W stosunku
do funkcjonariuszy SKW i SWW, w zakresie postępowania w sprawach o wykroczenia,
uprawnienia Policji wynikające z przepisów ustawy z dnia 24 sierpnia 2001 r. Kodeks
postępowania w sprawach o wykroczenia (Dz. U. Dz.U. z 2001 r. Nr 106,
poz. 1148, z późn. zm.[4]))
przysługują odpowiednio Szefowi SKW i Szefowi SWW lub upoważnionym przez nich
funkcjonariuszom.
 
Art. 120.
1. Sąd
rejonowy może odmówić wszczęcia postępowania, a wszczęte umorzyć i sprawę
przekazać Szefowi SKW albo Szefowi SWW z wnioskiem o wymierzenie kary
dyscyplinarnej, jeżeli uzna to za wystarczającą reakcję na wykroczenie.
2. Na
postanowienie wskazane w ust. 1 pokrzywdzonemu przysługuje zażalenie.
 
Art. 121.
1. Za czyny,
za które w myśl odrębnych przepisów właściwe organy są uprawnione do nakładania
kar porządkowych, funkcjonariusze ponoszą wyłącznie odpowiedzialność
dyscyplinarną.
2. Odpowiedzialności
dyscyplinarnej podlegają również funkcjonariusze w przypadkach, gdy właściwe
organy są uprawnione do stosowania grzywny, w celu przymuszenia.
3. O
pociągnięcie funkcjonariusza do odpowiedzialności dyscyplinarnej występują organy,
o których mowa w ust. 1 i 2, odpowiednio do Szefa SKW i Szefa SWW.
 
Art. 122.
Właściwi do
wymierzania kar dyscyplinarnych są Szef SKW albo Szef SWW, każdy w zakresie
swojego działania, a także inni uprawnieni przełożeni.
 
Art. 123.
1.   Za popełnione
przewinienie dyscyplinarne można wymierzyć tylko jedną karę dyscyplinarną.
2.   Za
popełnienie kilku przewinień dyscyplinarnych można wymierzyć jedną karę
dyscyplinarną, odpowiednio surowszą.
 
Art. 124.
1.   Przełożony
dyscyplinarny, jeżeli zachodzi uzasadnione przypuszczenie popełnienia przez
funkcjonariusza przewinienia dyscyplinarnego:
1)   wszczyna
postępowanie dyscyplinarne:
a)   z własnej
inicjatywy,
b)   na wniosek
bezpośredniego przełożonego funkcjonariusza,
c)   na żądanie
sądu lub prokuratora;
2)   może wszcząć
postępowanie dyscyplinarne na wniosek pokrzywdzonego.
2.   W
przypadku, o którym mowa w ust. 1 pkt 1 lit. c i pkt 2, zawiadamia się odpowiednio
sąd lub prokuratora albo pokrzywdzonego o wszczęciu postępowania dyscyplinarnego
i wyniku tego postępowania, przesyłając odpis wydanego orzeczenia lub
postanowienia. Materiały przekazane przez sąd, prokuratora albo pokrzywdzonego
włącza się do akt postępowania dyscyplinarnego.
3.   Jeżeli
zachodzą wątpliwości co do popełnienia przewinienia dyscyplinarnego, jego
kwalifikacji prawnej albo tożsamości sprawcy, przed wszczęciem postępowania
dyscyplinarnego przełożony dyscyplinarny zleca przeprowadzenie czynności wyjaśniających.
Czynności te należy ukończyć w terminie 30 dni.
4.   Postępowanie
dyscyplinarne wszczyna się z dniem wydania postanowienia o wszczęciu postępowania
dyscyplinarnego. Funkcjonariusza, co do którego wydano postanowienie o
wszczęciu postępowania dyscyplinarnego, uważa się za obwinionego.
5.   Postanowienie
o wszczęciu postępowania dyscy­plinarnego zawiera:
1)   oznaczenie
przełożonego dyscyplinarnego;
2)   datę wydania
postanowienia;
3)   stopień, imię
i nazwisko oraz stanowisko służbowe obwinionego;
4)   opis
przewinienia dyscyplinarnego zarzucanego obwinionemu wraz z jego kwalifikacją
prawną;
5)   uzasadnienie
faktyczne zarzucanego przewinienia dyscyplinarnego;
6)   stopień, imię
i nazwisko rzecznika dyscyplinarnego prowadzącego postępowanie;
7)   podpis z
podaniem stopnia, imienia i nazwiska przełożonego dyscyplinarnego;
8)   pouczenie o
uprawnieniach przysługujących obwinionemu w toku postępowania dyscyplinarnego.
 
Art. 125.
1.   Postępowania
dyscyplinarnego nie wszczyna się, a wszczęte umarza:
1)   jeżeli
czynności wyjaśniające nie potwierdziły zaistnienia przewinienia dyscyplinarnego;
2)   po upływie
terminów określonych w art. 118 ust. 2 i 3;
3)   w przypadku
śmierci funkcjonariusza;
4)   jeżeli w tej
samej sprawie zapadło prawomocne orzeczenie dyscyplinarne lub toczy się postępowanie
dyscyplinarne.
2.   Postanowienie
o odmowie wszczęcia postępowania dyscyplinarnego oraz orzeczenie o umorzeniu
postępowania dyscyplinarnego doręcza się pokrzywdzonemu, jeżeli złożył on
wniosek o wszczęcie postępowania dyscyplinarnego. Na postanowienie o odmowie
wszczęcia postępowania dyscyplinarnego oraz na orzeczenie o umorzeniu tego
postępowania pokrzywdzony może wnieść odpowiednio zażalenie lub odwołanie do
Szefa SKW albo Szefa SWW w terminie 7 dni od dnia ich doręczenia.
 
Art. 126.
1.   Postępowanie
dyscyplinarne oraz czynności wyjaśniające, o których mowa w art. 124 ust. 3,
prowadzi rzecznik dyscyplinarny.
2.   Szef SKW
albo SWW powołuje w jednostce organizacyjnej SKW albo SWW, na wniosek jej kierownika,
rzecznika dyscyplinarnego, spośród funkcjonariuszy tej jednostki.
3. W przypadku,
gdy ze względu na liczebność jednostki organizacyjnej SKW albo SWW powołanie
rzecznika dyscyplinarnego dla tej jednostki nie jest uzasadnione, obowiązki
rzecznika dyscyplinarnego w tej jednostce wykonuje rzecznik dyscyplinarny innej
jednostki organizacyjnej odpowiednio SKW albo SWW, wyznaczony przez Szefa SKW
albo Szefa SWW.
4. W jednostce
organizacyjnej SKW albo SWW powołuje się co najmniej jednego i nie więcej niż 3
rzeczników dyscyplinarnych.
5. Powołanie
rzecznika dyscyplinarnego następuje za jego pisemną zgodą na okres 2 lat.
6.   Rzecznika
dyscyplinarnego odwołuje się w przypadkach:
1)   zaistnienia
okoliczności, które stanowią podstawę zwolnienia go ze służby w SKW lub SWW;
2)   prawomocnego
ukarania go karą dyscyplinarną.
7.   Rzecznik
dyscyplinarny, za zgodą Szefa SKW albo Szefa SWW, może skorzystać z pomocy
innego rzecznika dyscyplinarnego przy przeprowadzaniu czynności dowodowych.
8. Rzecznik
dyscyplinarny lub przełożony dyscyplinarny podlega wyłączeniu od udziału w
postępowaniu dyscyplinarnym, jeżeli:
1)   sprawa
dotyczy go bezpośrednio;
2)   jest
małżonkiem, krewnym lub powinowatym obwinionego lub osoby przez niego pokrzywdzonej
w rozumieniu przepisów ustawy z dnia 6 czerwca 1997 r. - Kodeks postępowania
karnego (Dz.U. Nr 89, poz. 555, z późn. zm.[5]));
3)   był świadkiem
czynu;
4)   między nim a
obwinionym lub osobą pokrzywdzoną przez obwinionego zachodzi stosunek osobisty
mogący wywołać wątpliwości co do jego bezstronności.
9.   Rzecznika
dyscyplinarnego lub przełożonego dyscyplinarnego można wyłączyć od udziału w
postępowaniu dyscyplinarnym także z innych uzasadnionych przyczyn.
10.   O
okolicznościach uzasadniających wyłączenie od udziału w postępowaniu dyscyplinarnym
rzecznik dyscyplinarny lub przełożony dyscyplinarny zawiadamiają niezwłocznie
odpowiednio Szefa SKW albo Szefa SWW.
11.   Wyłączenie
rzecznika dyscyplinarnego lub przełożonego dyscyplinarnego od udziału w
postępowaniu dyscyplinarnym może nastąpić również na wniosek obwinionego lub
jego obrońcy, jeżeli został ustanowiony.
12.   Szef
SKW i Szef SWW wydają postanowienia o wyłączeniu lub odmowie wyłączenia rzecznika
dyscyplinarnego lub przełożonego dyscyplinarnego od udziału w postępowaniu
dyscyplinarnym.
 
Art. 127.
1.   W
przypadku wyłączenia przełożonego dyscyplinarnego od udziału w postępowaniu
dyscyplinarnym, na podstawie art. 126 ust. 8 i 9, postępowanie dyscyplinarne
przejmuje odpowiednio Szef SKW i Szef SWW.
2.   W
przypadku zaistnienia okoliczności, o których mowa w art. 126 ust. 8 i 9
wobec Szefa SKW albo Szefa SWW, postępowanie dyscyplinarne przejmuje jeden z
jego zastępców.
3.   W
przypadku wyłączenia rzecznika dyscyplinarnego od udziału w postępowaniu
dyscyplinarnym na podstawie art. 126 ust. 8 i 9, postępowanie dyscyplinarne
przejmuje do prowadzenia inny wyznaczony rzecznik dyscyplinarny.
4.   Do czasu
wydania przez Szefa SKW albo Szefa SWW postanowienia o wyłączeniu rzecznik
dyscyplinarny podejmuje wyłącznie czynności niecierpiące zwłoki.
 
Art. 128.
1.   Rzecznik
dyscyplinarny zbiera materiał dowodowy i podejmuje czynności niezbędne do
wyjaśnienia sprawy. W szczególności przesłuchuje świadków, obwinionego,
przyjmuje od niego wyjaśnienia, dokonuje oględzin. Z czynności tych sporządza
protokoły. Rzecznik dyscyplinarny może także zlecić przeprowadzenie odpowiednich
badań.
2.   Z
czynności innych niż wymienione w ust. 1 sporządza się protokół, jeżeli przepis
szczególny tego wymaga albo przełożony dyscyplinarny lub rzecznik dyscyplinarny
uzna to za potrzebne. W pozostałych przypadkach można ograniczyć się do sporządzenia
notatki urzędowej.
3.   Protokół
zawiera:
1)   oznaczenie
czynności, jej czasu i miejsca, osób w niej uczestniczących lub obecnych oraz
charakteru ich uczestnictwa;
2)   opis
przebiegu czynności;
3)   w miarę
potrzeby:
a)   stwierdzenie
innych okoliczności dotyczących przebiegu czynności, 
b)   oświadczenia
i wnioski uczestników czynności, 
c)   pouczenie o
uprawnieniach i obowiązkach.
4.   Wyjaśnienia,
zeznania, oświadczenia i wnioski oraz stwierdzenia określonych okoliczności
przez rzecznika dyscyplinarnego lub kierownika jednostki organizacyjnej SKW
albo SWW, o którym mowa w ust. 8, zapisuje się w protokole z możliwą dokładnością,
a osoby biorące udział w czynności mają prawo żądać zapisania w protokole z
pełną dokładnością wszystkiego, co dotyczy ich praw i interesów.
5.   Osoby
biorące udział w czynności, z której jest sporządzany protokół, a także osoby
obecne, po zapoznaniu się z treścią protokołu, podpisują każdą jego stronę. Odmowę
zapoznania się z treścią protokołu, a także odmowę lub brak podpisu którejkolwiek
osoby należy omówić w protokole.
6.   Rzecznik
dyscyplinarny w toku postępowania wydaje postanowienia, jeżeli ich wydanie nie
jest zastrzeżone do właściwości przełożonego dyscyplinarnego.
7.   Postanowienie
wydane w toku postępowania, z wyjątkiem postanowienia o wszczęciu postępowania
dyscyplinarnego, powinno zawierać:
1)   stopień, imię
i nazwisko wydającego postanowienie rzecznika dyscyplinarnego lub przełożonego
dyscyplinarnego;
2)   datę wydania
postanowienia;
3)   podstawę
prawną wydania postanowienia;
4)   stopień, imię
i nazwisko oraz stanowisko służbowe obwinionego;
5)   rozstrzygnięcie;
6)   uzasadnienie faktyczne
i prawne;
7)   pouczenie,
czy i w jakim trybie przysługuje prawo złożenia zażalenia;
8)   podpis z
podaniem stopnia, imienia i nazwiska wydającego postanowienie.
8.   W
przypadku konieczności przeprowadzenia czynności poza miejscowością, w której
toczy się postępowanie dyscyplinarne, przełożony dyscyplinarny może zwrócić się
o ich przeprowadzenie do kierownika jednostki organizacyjnej SKW albo SWW
właściwego według miejsca, w którym czynność ma być dokonana.
9.   Jeżeli
czyn będący przedmiotem postępowania dyscyplinarnego jest lub był przedmiotem
innego postępowania, w tym postępowania przygotowawczego, przełożony
dyscyplinarny może zwrócić się do właściwego organu o udostępnienie akt tego postępowania
w całości lub w części. Za zgodą tego organu, potrzebne odpisy lub wyciągi
z udostępnionych akt włącza się do akt postępowania dyscyplinarnego.
10.   Jeżeli
zebrany materiał dowodowy to uzasadnia, przełożony dyscyplinarny wydaje
postanowienie o zmianie lub uzupełnieniu zarzutów.
 
Art. 129.
1.   W toku
postępowania dyscyplinarnego obwiniony ma prawo do:
1) składania
wyjaśnień;
2)   odmowy
składania wyjaśnień;
3)   zgłaszania
wniosków dowodowych;
4)   przeglądania
akt postępowania dyscyplinarnego oraz sporządzania z nich notatek;
5)   ustanowienia
obrońcy spośród funkcjonariuszy;
6)   wnoszenia do
przełożonego dyscyplinarnego zażaleń na postanowienia wydane w toku postępowania
przez rzecznika dyscyplinarnego, w terminie 3 dni od dnia doręczenia i w
przypadkach wskazanych w ustawie; od postanowień wydanych przez przełożonego
dyscyplinarnego zażalenie przysługuje odpowiednio do Szefa SKW i Szefa SWW.
2.   Rzecznik
dyscyplinarny może, w drodze postanowienia, odmówić udostępnienia akt, jeżeli
sprzeciwia się temu dobro postępowania dyscyplinarnego. Na postanowienie
przysługuje zażalenie.
3.   Ustanowienie
obrońcy, jeżeli nie zawiera ograniczeń, uprawnia go do działania w całym
postępowaniu dyscyplinarnym, nie wyłączając czynności po uprawomocnieniu się
orzeczenia. O zmianie zakresu pełnomocnictwa uprawniającego do działania w
postępowaniu dyscyplinarnym lub o jego cofnięciu obwiniony niezwłocznie zawiadamia
obrońcę oraz rzecznika dyscyplinarnego.
4.   Obrońca
nie może podejmować czynności na niekorzyść obwinionego. Może on zrezygnować z
reprezentowania obwinionego w toku postępowania dyscyplinarnego, zawiadamiając
o tym obwinionego oraz rzecznika dyscyplinarnego. Do czasu ustanowienia nowego
obrońcy, jednak nie dłużej niż 14 dni od dnia zawiadomienia obwinionego,
obrońca jest obowiązany podejmować niezbędne czynności.
5.   Udział
obrońcy w postępowaniu dyscyplinarnym nie wyłącza osobistego działania w nim
obwinionego.
6.   Orzeczenia,
postanowienia, zawiadomienia i inne pisma, wydane w toku postępowania
dyscyplinarnego, doręcza się obwinionemu oraz obrońcy, jeżeli został ustanowiony.
W przypadku doręczenia obwinionemu i obrońcy w różnych terminach pisma, od
którego przysługuje odwołanie lub zażalenie, termin do złożenia odwołania lub
zażalenia liczy się od dnia doręczenia, które nastąpiło wcześniej.
7.   Wniosek
dowodowy obwiniony zgłasza na piśmie rzecznikowi dyscyplinarnemu, który
rozstrzyga o uwzględnieniu wniosku albo odmawia, w drodze postanowienia,
uwzględnienia wniosku, jeżeli:
1)   okoliczność,
która ma być udowodniona, nie ma znaczenia dla rozstrzygnięcia sprawy albo jest
już udowodniona zgodnie z twierdzeniem wnioskodawcy;
2)   dowód jest
nieprzydatny do stwierdzenia danej okoliczności lub nie da się przeprowadzić;
3)   przeprowadzenie
dowodu jest sprzeczne z prawem.
8.   Na
postanowienie w przedmiocie nieuwzględnienia wniosku dowodowego przysługuje
zażalenie.
9.   Nieusprawiedliwiona
nieobecność obwinionego w służbie, zwolnienie obwinionego od zajęć służbowych z
powodu choroby oraz nieusprawiedliwione niestawiennictwo na wezwanie rzecznika
dyscyplinarnego nie wstrzymują biegu postępowania dyscyplinarnego, a czynności,
w których jest przewidziany udział obwinionego, nie przeprowadza się albo
przeprowadza się w miejscu jego pobytu.
10.   Udział
w czynnościach dowodowych oraz zapoznanie z aktami postępowania dyscyplinarnego
obwinionego zwolnionego od zajęć służbowych z powodu choroby wymaga zgody
lekarza, który orzekł czasową niezdolność obwinionego do służby. W przypadku
braku możliwości nawiązania kontaktu z lekarzem lub zmiany lekarza zgody takiej
może udzielić lekarz, który obecnie leczy obwinionego, a w dalszej kolejności
lekarz o takiej samej specjalności.
 
Art. 130.
1.   Przełożony
dyscyplinarny i rzecznik dyscyplinarny są obowiązani badać oraz uwzględniać
okoliczności przemawiające zarówno na korzyść, jak i na niekorzyść obwinionego.
2.   Obwinionego
uważa się za niewinnego, dopóki wina jego nie zostanie udowodniona i
stwierdzona prawomocnym orzeczeniem. Niedające się usunąć wątpliwości
rozstrzyga się na korzyść obwinionego.
 
Art. 131.
1.   Czynności
dowodowe w postępowaniu dyscyplinarnym powinny być zakończone w terminie miesiąca
od dnia wszczęcia tego postępowania. Przełożony dyscyplinarny, w drodze
postanowienia, może przedłużyć termin prowadzenia czynności dowodowych do 2
miesięcy.
2.   Szef SKW
albo Szef SWW, w drodze postanowienia, może przedłużyć termin prowadzenia czynności
dowodowych na czas oznaczony powyżej 2 miesięcy.
3.   Przełożony
dyscyplinarny może zawiesić postępowanie dyscyplinarne z powodu zaistnienia
długotrwałej przeszkody uniemożliwiającej prowadzenie postępowania. Na
postanowienie o zawieszeniu postępowania dyscyplinarnego przysługuje zażalenie
w terminie 7 dni od dnia doręczenia postanowienia. Jeżeli postępowanie dyscyplinarne
zostało wszczęte z inicjatywy pokrzywdzonego, zażalenie to może również
złożyć pokrzywdzony.
4.   Przełożony
dyscyplinarny wydaje postanowienie o podjęciu zawieszonego postępowania
dyscyplinarnego po ustaniu przeszkody, o której mowa w ust. 3.
 
Art. 132.
1.   Rzecznik
dyscyplinarny, po przeprowadzeniu czynności dowodowych i uznaniu, że zostały
wyjaśnione wszystkie istotne okoliczności sprawy, zapoznaje obwinionego z
aktami postępowania dyscyplinarnego.
2.   Obrońca
może zapoznać się z aktami postępowania dyscyplinarnego, o których mowa w ust.
1, nie później niż do dnia zapoznania obwinionego z tymi aktami.
3.   Z
czynności zapoznania z aktami postępowania dyscyplinarnego sporządza się protokół.
4.   Odmowa
zapoznania się z aktami postępowania lub złożenia podpisu stwierdzającego tę
okoliczność nie wstrzymuje postępowania. Rzecznik dyscyplinarny dokonuje
wzmianki o odmowie w aktach postępowania.
5.   Obwiniony
ma prawo w terminie 3 dni od dnia zapoznania się z aktami postępowania
dyscyplinarnego zgłosić wniosek o ich uzupełnienie. Na wydane przez rzecznika
dyscyplinarnego postanowienie o odmowie uzupełnienia akt postępowania dyscyplinarnego
obwinionemu służy prawo złożenia zażalenia.
6.   Obwiniony
ma prawo w terminie 3 dni od dnia zapoznania się z uzupełnionymi aktami
postępowania dyscyplinarnego zgłosić wniosek o ich uzupełnienie w zakresie
wynikającym z przeprowadzonych czynności dowodowych uzupełniających akta tego
postępowania.
7.   Rzecznik
dyscyplinarny, po zapoznaniu obwinionego z aktami postępowania dyscyplinarnego,
wydaje postanowienie o zakończeniu czynności dowodowych oraz sporządza
sprawozdanie, które:
1)   wskazuje
prowadzącego postępowanie i przełożonego dyscyplinarnego, który wydał postanowienie
o wszczęciu postępowania dyscyplinarnego;
2)   wskazuje
obwinionego oraz określa zarzucane mu przewinienie dyscyplinarne, z opisem
stanu faktycznego ustalonym na podstawie zebranych dowodów;
3)   przedstawia
wnioski dotyczące uniewinnienia, odstąpienia od ukarania lub wymierzenia kary
albo umorzenia postępowania.
 
Art. 133.
1.   Na
podstawie oceny zebranego w postępowaniu dyscyplinarnym materiału dowodowego
przełożony dyscyplinarny wydaje orzeczenie o:
1)   uniewinnieniu
albo
2)   odstąpieniu
od ukarania, albo
3)   ukaraniu,
albo
4)   umorzeniu
postępowania.
2.   Orzeczenie
powinno zawierać:
1)   oznaczenie
przełożonego dyscyplinarnego;
2)   datę wydania
orzeczenia;
3)   stopień, imię
i nazwisko oraz stanowisko służbowe obwinionego;
4)   opis
przewinienia dyscyplinarnego zarzucanego obwinionemu wraz z kwalifikacją
prawną;
5)   rozstrzygnięcie
o uniewinnieniu, stwierdzeniu winy i odstąpieniu od ukarania lub
wymierzeniu kary dyscyplinarnej albo umorzeniu postępowania dyscyplinarnego;
6)   uzasadnienie
faktyczne i prawne orzeczenia;
7)   pouczenie o
prawie, terminie i trybie wniesienia odwołania;
8)   podpis, z
podaniem stopnia, imienia i nazwiska przełożonego dyscyplinarnego, oraz pieczęć
jednostki organizacyjnej SKW albo SWW.
3.   Przełożony dyscyplinarny uchyla
postanowienie, o którym mowa w art. 132 ust. 7, oraz przekazuje akta sprawy
rzecznikowi dyscyplinarnemu do uzupełnienia, w przypadku stwierdzenia, że nie
zostały wyjaśnione wszystkie okoliczności sprawy.
4.   Przełożony
dyscyplinarny umarza postępowanie dyscyplinarne w przypadkach, o których mowa w
art. 125 ust. 1, albo gdy stało się ono bezprzedmiotowe z innej przyczyny.
5.   Przełożony
dyscyplinarny może odstąpić od ukarania, jeżeli stopień winy lub stopień
szkodliwości przewinienia dyscyplinarnego dla służby nie jest znaczny, a właściwości
i warunki osobiste funkcjonariusza oraz dotychczasowy przebieg służby
uzasadniają przypuszczenie, że pomimo odstąpienia od ukarania będzie on przestrzegał
dyscypliny służbowej oraz zasad etyki zawodowej.
6.   Orzeczenie,
o którym mowa w ust. 1, wraz z uzasad­nieniem sporządza się na piśmie nie
później niż w terminie 14 dni od dnia wydania postanowienia o zakończeniu
czynności dowodowych.
7.   Orzeczenie,
o którym mowa w ust. 1, doręcza się niezwłocznie obwinionemu.
8.   Jeżeli
przełożony dyscyplinarny uzna, że należy wymierzyć karę dyscyplinarną, do
której wymierzenia nie jest uprawniony, wniosek w tej sprawie wraz z aktami postępowania
dyscyplinarnego przesyła odpowiednio Szefowi SKW i Szefowi SWW.
9.   W
przypadku zamiaru wymierzenia kary wydalenia ze służby w SKW albo SWW,
odpowiednio Szef SKW i Szef SWW, przed wydaniem orzeczenia dyscyplinarnego,
wzywa obwinionego w celu wysłuchania go. W wysłuchaniu uczestniczy rzecznik
dyscyplinarny. Obwinionemu doręcza się sprawozdanie w terminie umożliwiającym
zapoznanie się z nim przed wysłuchaniem.
10.   Przepisu
ust. 9 nie stosuje się w przypadku:
1)   tymczasowego
aresztowania obwinionego;
2)   odmowy
obwinionego stawienia się lub nieusprawiedliwionej nieobecności;
3)   zaistnienia
innej przeszkody uniemożliwiającej obwinionemu stawienie się w terminie 14 dni
od dnia doręczenia postanowienia o zakończeniu czynności dowodowych.
 
Art. 134.
1.   Postępowanie
dyscyplinarne jest dwuinstancyjne. Od orzeczenia wydanego w pierwszej instancji
obwinionemu przysługuje odwołanie w terminie 7 dni od dnia doręczenia
orzeczenia.
2.   Odwołanie
składa się odpowiednio do Szefa SKW i Szefa SWW za pośrednictwem przełożonego
dyscyplinarnego, który wydał orzeczenie w pierwszej instancji.
3.   Szef SKW
albo Szef SWW odmawia przyjęcia odwołania, w drodze postanowienia, jeżeli
zostało wniesione po terminie lub przez osobę nieuprawnioną albo jest niedopuszczalne.
Postanowienie w tej sprawie jest ostateczne.
4.   Jeżeli
orzeczenie lub postanowienie w pierwszej instancji wydał odpowiednio Szef SKW i
Szef SWW, odwołanie lub zażalenie nie przysługuje. Obwiniony może jednak w
terminie, o którym mowa w ust. 1, zwrócić się odpowiednio do Szefa SKW i Szefa
SWW z wnioskiem o ponowne rozpatrzenie sprawy; do wniosku tego stosuje się
odpowiednio przepisy dotyczące odwołań od orzeczeń.
 
Art. 135.
1.   W
postępowaniu odwoławczym rozpoznanie sprawy następuje na podstawie stanu
faktycznego ustalonego w postępowaniu dyscyplinarnym. Jeżeli jest to potrzebne
do prawidłowego wydania orzeczenia, Szef SKW albo Szef SWW może uzupełnić
materiał dowodowy, zlecając rzecznikowi dyscyplinarnemu prowadzącemu postępowanie
dyscyplinarne wykonanie czynności dowodowych, określając ich zakres.
2.   Z
materiałami uzyskanymi w wyniku czynności dowodowych, o których mowa w ust. 1,
rzecznik dyscyplinarny zapoznaje obwinionego. W terminie 3 dni od dnia
zapoznania obwiniony ma prawo zgłoszenia odpowiednio Szefowi SKW i Szefowi SWW
uwag dotyczących przeprowadzonych czynności dowodowych. 
 
Art. 136.
1.   Szef SKW
albo Szef SWW, w terminie 7 dni od dnia wniesienia odwołania może powołać
komisję do zbadania zaskarżonego orzeczenia, zwaną dalej „komisją”. 
2.   Komisja
składa się z trzech funkcjonariuszy. 
3.   Przepisy
art. 126 ust. 8 i 9 stosuje się odpowiednio do członków komisji.
4.   Komisja
może wysłuchać rzecznika dyscyplinarnego, obwinionego lub jego obrońcę.
5.   Niestawiennictwo
prawidłowo zawiadomionych: rzecznika dyscyplinarnego, obwinionego lub jego
obrońcy nie wstrzymuje rozpoznawania sprawy.
6.   Komisja
może wystąpić do wyższego przełożonego dyscyplinarnego o uzupełnienie materiału
dowodowego w trybie art. 135 ust. 1.
 
Art. 137.
1.   Z
przeprowadzonych czynności komisja sporządza sprawozdanie wraz z wnioskiem
dotyczącym sposobu załatwienia odwołania.
2.   Komisja
przedstawia odpowiednio Szefowi SKW i Szefowi SWW sprawozdanie, o którym mowa w
ust. 1, w terminie 21 dni od dnia jej powołania.
3.   Rozpatrzenie
odwołania przez Szefa SKW albo Szefa SWW powinno nastąpić w terminie 14 dni od
dnia wpływu odwołania, a w przypadku powołania komisji – w terminie 7 dni od
dnia otrzymania sprawozdania, o którym mowa w ust. 1.
4.   Szef SKW
albo Szef SWW może zaskarżone orzeczenie:
1)   utrzymać w
mocy albo
2)   uchylić w całości
albo w części i w tym zakresie uniewinnić obwinionego, odstąpić od ukarania,
względnie wymierzyć inną karę, bądź uchylając to orzeczenie – umorzyć
postępowanie dyscyplinarne w pierwszej instancji, albo
3)   uchylić w
całości i przekazać sprawę do ponownego rozpatrzenia przez przełożonego dyscyplinarnego,
gdy rozstrzygnięcie sprawy wymaga przeprowadzenia czynności dowodowych w całości
lub w znacznej części.
5.   Postępowanie
odwoławcze umarza się w przypadku cofnięcia odwołania.
6.   W
postępowaniu odwoławczym Szef SKW albo Szef SWW nie może wymierzyć surowszej
kary dyscyplinarnej, chyba że zaskarżone orzeczenie rażąco narusza prawo lub
interes służby.
 
Art. 138.
1.   Orzeczenie
lub postanowienie staje się prawomocne:
1)   z upływem
terminu do wniesienia odwołania lub zażalenia, jeżeli go nie wniesiono;
2)   w dniu
wydania przez organ odwoławczy orzeczenia lub postanowienia kończącego postępowanie.
2.   Przełożony dyscyplinarny, po
uprawomocnieniu się orzeczenia lub postanowienia, niezwłocznie wykonuje
orzeczoną karę. 
3.   Przełożony
właściwy w sprawach osobowych po uprawomocnieniu się orzeczenia niezwłocznie wykonuje
karę ostrzeżenia o niepełnej przydatności do służby na zajmowanym
stanowisku.
4.    Przełożony,
o którym mowa w ust. 3, po uprawo­mocnieniu się orzeczenia niezwłocznie
wykonuje karę: wyznaczenia na niższe stanowisko służbowe, wydalenia ze służby
przez wydanie decyzji odpowiednio o: zwolnieniu lub odwołaniu ukaranego z
dotychczas zajmowanego stanowiska służbowego i mianowaniu go na niższe
stanowisko służbowe albo zwolnieniu ukaranego funkcjonariusza ze służby.
5.   Prawomocne
orzeczenie o odstąpieniu od ukarania albo o ukaraniu oraz prawomocne
postanowienie o odstąpieniu od wszczęcia postępowania dyscyplinarnego włącza
się do akt osobowych funkcjonariusza.
 
Art. 139.
1.   W
zakresie nieuregulowanym w niniejszej ustawie do postępowania dyscyplinarnego
stosuje się odpowiednio przepisy ustawy z dnia 6 czerwca 1997 r. - Kodeks postępowania
karnego, dotyczące wezwań, terminów, doręczeń i świadków, z wyłączeniem możliwości
nakładania kar porządkowych oraz zatrzymania i doprowadzenia świadków. W
postępowaniu dyscyplinarnym do świadków nie stosuje się art. 184 ustawy z dnia
6 czerwca 1997 r. - Kodeks postępowania karnego.
2.   O
zwolnieniu od złożenia zeznania lub odpowiedzi na pytania osoby pozostającej z
obwinionym w szczególnie bliskim stosunku osobistym rozstrzyga rzecznik dyscyplinarny.
Na odmowę zwolnienia od złożenia zeznania lub odpowiedzi na pytania służy
zażalenie w terminie 3 dni od dnia doręczenia postanowienia.
 
Art. 140.
1.   Zatarcie
kary dyscyplinarnej oznacza uznanie kary za niebyłą.
2.   Kary
dyscyplinarne podlegają zatarciu po upływie:
1)   3 miesięcy od
dnia wykonania kary upomnienia;
2)   6 miesięcy od
dnia wykonania kary nagany;
3) 9 miesięcy od
dnia wykonania kary surowej nagany i nagany z ostrzeżeniem;
4) 12 miesięcy od
dnia wykonania kary ostrzeżenia o niepełnej przydatności do służby na zajmowanym
stanowisku;
5) 15 miesięcy od
dnia wykonania kary wyznaczenia na niższe stanowisko służbowe oraz obniżenia
stopnia;
6) 18 miesięcy od
dnia wykonania kary pozbawienia stopnia oficerskiego;
7) 24 miesięcy od
dnia wykonania kary ostrzeżenia o niepełnej przydatności do służby.
3.   W
przypadku nienagannej służby, stwierdzonej w opinii służbowej, przełożony
dyscyplinarny może zatrzeć karę dyscyplinarną przed upływem terminu określonego
w ust. 2, jednak w przypadku kar, o których mowa w art. 109 ust. 1 pkt 5-9 nie
wcześniej niż przed upływem połowy terminów, określonych w ust. 2 pkt 
4-7.
4.   Za
wykazanie męstwa lub odwagi oraz znaczące wyniki w służbie przełożony dyscyplinarny
może w każdym czasie zatrzeć karę dyscyplinarną.
5.   Jeżeli
funkcjonariusz zostanie ponownie ukarany przed zatarciem kary dyscyplinarnej,
okres wymagany do zatarcia nieodbytej kary biegnie na nowo od dnia orzeczenia
nowej kary.
6.   W
przypadku jednoczesnego wykonywania więcej niż jednej kary dyscyplinarnej
zatarcie kar następuje z upływem terminu przewidzianego dla kary surowszej.
7.   Zatarcie
kary dyscyplinarnej powoduje usunięcie z akt osobowych funkcjonariusza
orzeczenia o ukaraniu. Orzeczenie o odstąpieniu od ukarania usuwa się z akt osobowych
po upływie 6 miesięcy od dnia jego uprawomocnienia się, przepisy ust. 3 i 4
stosuje się odpowiednio.
 
Art. 141.
1.   Postępowanie
dyscyplinarne zakończone prawomocnym orzeczeniem wznawia się, jeżeli:
1)   dowody, na
podstawie których ustalono istotne dla sprawy okoliczności, okazały się
fałszywe;
2)   zostały
ujawnione istotne dla sprawy okoliczności, które nie były znane w toku
postępowania dyscyplinarnego;
3)   orzeczenie
wydano z naruszeniem obowiązujących przepisów, jeżeli mogło to mieć wpływ na
treść orzeczenia;
4)   orzeczenie
zostało wydane w oparciu o inną decyzję lub orzeczenie sądu, które zostały następnie
uchylone lub zmienione.
2.   Postępowanie
dyscyplinarne wznawia się na wniosek ukaranego lub obwinionego, albo w
przypadku jego śmierci na wniosek członka rodziny uprawnionego do renty
rodzinnej, jeżeli w wyniku orzeczenia Trybunału Konstytucyjnego stracił moc lub
uległ zmianie przepis prawny będący podstawą wydania orzeczenia dyscyplinarnego.
3.   W
przypadku, o którym mowa w ust. 2, wniosek o wznowienie składa się w terminie
miesiąca od dnia wejścia w życie orzeczenia Trybunału Konstytucyjnego.
4.   Postępowania
dyscyplinarnego, w przypadku śmierci obwinionego lub ukaranego, nie wznawia się
na niekorzyść ukaranego po ustaniu karalności przewinienia dyscyplinarnego.
5.   Postępowania
dyscyplinarnego nie wznawia się po upływie 5 lat od dnia uprawomocnienia się
orzeczenia.
6.   Przełożony
dyscyplinarny, który wydał prawomocne orzeczenie dyscyplinarne, wznawia
postępowanie dyscyplinarne z urzędu lub na wniosek ukaranego lub obwinionego
albo, w przypadku jego śmierci, na wniosek członka rodziny uprawnionego do
renty rodzinnej. O wznowieniu postępowania dyscyplinarnego z urzędu zawiadamia
się ukaranego lub obwinionego albo, w przypadku jego śmierci, członka rodziny
uprawnionego do renty rodzinnej.
7.   Wniosek
o wznowienie postępowania dyscyplinarnego wnosi się do przełożonego
dyscyplinarnego, który wydał orzeczenie w pierwszej instancji, w terminie 30
dni od dnia, w którym obwiniony lub ukarany dowiedział się o okoliczności
stanowiącej podstawę do wznowienia postępowania.
8.   Jeżeli
przyczyną wznowienia postępowania jest działalność przełożonego dyscyplinarnego,
o którym mowa w ust. 6, o wznowieniu rozstrzyga wyższy przełożony
dyscyplinarny.
9.   Na
postanowienie o odmowie wznowienia postępowania dyscyplinarnego ukaranemu oraz
członkowi rodziny uprawnionemu do renty rodzinnej, o którym mowa w ust. 6,
służy zażalenie odpowiednio do Szefa SKW albo SWW w terminie 7 dni od dnia
doręczenia, z tym że na postanowienie wydane przez Szefa SKW albo SWW
przysługuje jedynie w takim samym terminie wniosek o ponowne rozpatrzenie
sprawy.
 
Art. 142.
1.   Po
wznowieniu postępowania dyscyplinarnego przeprowadza się czynności dowodowe
ograniczone do przyczyn wznowienia, a po ich zakończeniu, stosownie do
poczynionych ustaleń, wydaje się orzeczenie:
1)   uchylające
dotychczasowe orzeczenie i stwierdzające uniewinnienie ukaranego lub umorzenie
postępowania dyscyplinarnego albo
2)   zmieniające
dotychczasowe orzeczenie i wymierzające inną karę dyscyplinarną, albo
3)   odmawiające
uchylenia dotychczasowego orzeczenia.
2.   Zmiana
dotychczasowego orzeczenia i wymierzenie innej kary dyscyplinarnej nie może
nastąpić po ustaniu karalności przewinienia dyscyplinarnego.
3.   Orzeczenie
kary surowszej od dotychczasowej jest możliwe tylko wtedy, gdy wznowienie
następuje z urzędu i orzeczona kara jest rażąco niewspółmierna do popełnionego
przewinienia dyscyplinarnego.
4.   Jeżeli w
następstwie wznowienia postępowania wymierzono karę łagodniejszą, ulegają
uchyleniu skutki kary dotychczasowej, a w przypadku wymierzenia kary surowszej,
jej wykonanie rozpoczyna się od dnia wymierzenia.
5.   Na
orzeczenie i postanowienie wydane w trybie wznowienia postępowania dyscyplinarnego
służy ukaranemu lub obwinionemu, a w przypadku jego śmierci, członkowi rodziny
uprawnionemu do renty rodzinnej, odwołanie lub zażalenie odpowiednio do Szefa
SKW i Szefa SWW w terminie 7 dni od dnia doręczenia, z tym że na orzeczenia i
postanowienia wydane przez Szefa SKW albo Szefa SWW  przysługuje jedynie, w
takim samym terminie, wniosek o ponowne rozpatrzenie sprawy. 
6.   Termin
zatarcia kary zmienionej w następstwie wznowienia postępowania liczy się od
dnia uprawomocnienia się orzeczenia o wymierzeniu nowej kary. Na poczet okresu
zatarcia nowej kary zalicza się okres zatarcia, który upłynął od uprawomocnienia
się orzeczenia kary dotychczasowej.
 
Art. 143.
Na orzeczenie
kończące postępowanie dyscyplinarne wydane w wyniku rozpatrzenia odwołania
funkcjonariuszowi przysługuje skarga do sądu administracyjnego.
 
Art. 144.
Minister Obrony
Narodowej określi, w drodze rozporządzeń, odrębnie dla SKW i SWW szczegółowy
tryb wykonywania czynności związanych z postępowaniem dyscyplinarnym w stosunku
do funkcjonariuszy, przełożonych którzy posiadają władzę dyscyplinarną, w tym
obieg dokumentów związanych z postępowaniem dyscyplinarnym, prostowanie błędów
pisarskich i rachunkowych oraz innych oczywistych omyłek, oraz określi
wzory postanowień i innych dokumentów sporządzanych w postępowaniu dyscyplinarnym,
mając na względzie sprawność prowadzonego postępowania.
 
Art. 145.
Przepisy art.
115 § 18 oraz art. 318 i 344 ustawy z dnia 6 czerwca 1997 r. - Kodeks karny
(Dz.U. Nr 88, poz. 553, z późn. zm.[6]))
stosuje się odpowiednio do funkcjonariuszy SKW oraz SWW.
 
Rozdział 7
Przepis końcowy
 
Art. 146.
Ustawa wchodzi w
życie w terminie określonym w ustawie z dnia 9 czerwca 2006 r. - Przepisy wprowadzające
ustawę o Służbie Kontrwywiadu Wojskowego oraz Służbie Wywiadu Wojskowego oraz
ustawę o służbie funkcjonariuszy Służby Kontrwywiadu Wojskowego oraz Służby
Wywiadu Wojskowego.
 
 
 
 
                                                                                                                       MARSZAŁEK
SEJMU
 
 
                                                                                                                           /
- / Marek Jurek




[1])
Zmiany tekstu jednolitego wymienionej ustawy zostały ogłoszone w Dz.U. z 1998
r. Nr 106, poz. 668 i Nr 113, poz. 717, z 1999 r. Nr 99, poz. 1152, z 2000 r.
Nr 19, poz. 239, Nr 43, poz. 489, Nr 107, poz. 1127 i Nr 120, poz. 1268, z 2001
r. Nr 11, poz. 84, Nr 28, poz. 301, Nr 52, poz. 538, Nr 99, poz. 1075, Nr 111, poz.
1194, Nr 123, poz. 1354, Nr 128, poz. 1405 i Nr 154, poz. 1805, z 2002 r. Nr
74, poz. 676, Nr 135, poz. 1146, Nr 196, poz. 1660, Nr 199, poz. 1673 i Nr 200,
poz. 1679, z 2003 r. Nr 166, poz. 1608 i Nr 213, poz. 2081, z 2004 r. Nr 96,
poz. 959, Nr 99, poz. 1001, Nr 120, poz. 1252 i Nr 240, poz. 2407 oraz z 2005
r. Nr 10, poz. 71, Nr 68, poz. 610, Nr 86, poz. 732 i Nr 167, poz. 1398.


[2])
Zmiany tekstu wymienionej ustawy zostały ogłoszone Dz.U z 1998 r. Nr 162, poz.
1118 i poz. 1126, z 1999 r. Nr 26, poz. 228, Nr 60, poz. 636, Nr 72, poz. 802,
Nr 78, poz. 875 i Nr 110, poz. 1256, z 2000 r. Nr 9, poz. 118, Nr 95, poz.
1041, Nr 104, poz. 1104 i Nr 119, poz. 1249, z 2001 r. Nr 8, poz. 64, Nr 27,
poz. 298, Nr 39, poz. 459, Nr 72, poz. 748, Nr 100, poz. 1080, Nr 110, poz.
1189, Nr 111, poz. 1194, Nr 130, poz. 1452 i Nr 154, poz. 1792, z 2002 r. Nr
25, poz. 253, Nr 41, poz. 365, Nr 74, poz. 676, Nr 155, poz. 1287, Nr 169, poz.
1387, Nr 199, poz. 1673, Nr 200, poz. 1679 i Nr 241, poz. 2074, z 2003 r. Nr
56, poz. 498, Nr 65, poz. 595, Nr 135, poz. 1268, Nr 149, poz. 1450, Nr 166,
poz. 1609, Nr 170, poz. 1651, Nr 190, poz. 1864, Nr 210, poz. 2037, Nr 223,
poz. 2217 i Nr 228, poz. 2255, z 2004 r. Nr 19, poz. 177, Nr 64, poz. 593, Nr
99, poz. 1001, Nr 121, poz. 1264, Nr 146, poz. 1546, Nr 173, poz. 1808, Nr 187,
poz. 1925 i Nr 210, poz. 2135 oraz z 2005 r. Nr 64, poz. 565, Nr 86, poz. 732,
Nr 132, poz. 1110, Nr 143, poz. 1199 i 1202, Nr 150, poz. 1248, Nr 163, poz.
1362, Nr 164, poz. 1366, Nr 169, poz. 1412, Nr 183, poz. 1538, Nr 184, poz.
1539 i Nr 249, poz. 2104.


[3])
Zmiany tekstu jednolitego wymienionej ustawy zostały ogłoszone Dz.U. z 2004 r.
Nr 64, poz. 593, Nr 99, poz. 1001, Nr 120, poz. 1252, Nr 121, poz. 1264, Nr
144, poz. 1530, Nr 191, poz. 1954, Nr 210, poz. 2135 i Nr 236, poz. 2355 oraz z
2005 r. Nr 167, poz. 1397 i Nr 169, poz. 1412 i 1421.


[4])
Zmiany wymienionej ustawy zostały ogłoszone w Dz. U. z 2003 r. Nr 109, poz.
1031 i Nr 213, poz. 2081, z 2004 r. Nr 128, poz. 1351 oraz z 2005 r. Nr 132,
poz. 1103 i Nr 143, poz. 1203.


[5])
Zmiany tekstu wymienionej ustawy zostały ogłoszone w Dz.U. z 1999 r. Nr 83,
poz. 931, z 2000 r. Nr 50, poz. 580, Nr 62, poz. 717, Nr 73, poz. 852 i Nr 93,
poz. 1027, z 2001 r. Nr 98, poz. 1071 i Nr 106, poz. 1149, z 2002 r. Nr 74,
poz. 676, z 2003 r. Nr 17, poz. 155, Nr 111, poz. 1061 i Nr 130, poz. 1188, z
2004 r. Nr 51, poz. 514, Nr 69, poz. 626, Nr 93, poz. 889, Nr 240, poz. 2405 i
Nr 264, poz. 2641, z 2005 r. Nr 10, poz. 70, Nr 48, poz. 461, Nr 77, poz. 680,
Nr 96, poz. 821, Nr 141, poz. 1181, Nr 143, poz. 1203, Nr 163, poz. 1363, Nr
169, poz. 1416 i Nr 178, poz. 1479 oraz z 2006 r. Nr 15, poz. 118 i Nr 66, poz.
467.


[6])
Zmiany tekstu wymienionej ustawy zostały ogłoszone w Dz.U. z 1997 r. Nr 128,
poz. 840, z 1999 r. Nr 64, poz. 729 i Nr 83, poz. 931, z 2000 r. Nr 48, poz.
548, Nr 93, poz. 1027 i Nr 116, poz. 1216, z 2001 r. Nr 98, poz. 1071, z 2003
r. Nr 111, poz. 1061, Nr 121, poz. 1142, Nr 179, poz. 1750, Nr 199, poz. 1935 i
Nr 228, poz. 2255, 2004 r. Nr 25, poz. 219, Nr 69, poz. 626, Nr 93, poz. 889 i
Nr 243, poz. 2426 oraz z 2005 r. Nr 86, poz. 732, Nr 90, poz. 757, Nr 132, poz.
1109, Nr 163, poz. 1363, Nr 178, poz. 1479 i Nr 180, poz. 1493.
