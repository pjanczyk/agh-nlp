



Dz.U. z 2001 r. Nr 62, poz. 628                                                           
                                                                                
                                                                                
                                     USTAWA
                           z dnia 27 kwietnia 2001 r.
                                        
                                   o odpadach
                                        
                                   Rozdział 1
                                 Przepisy ogólne
                                        
                                     Art. 1.
1. Ustawa określa zasady postępowania z odpadami w sposób zapewniający ochronę
  życia i zdrowia ludzi oraz ochronę środowiska zgodnie z zasadą zrównoważonego
  rozwoju, a w szczególności zasady zapobiegania powstawaniu odpadów lub
  ograniczania ilości odpadów i ich negatywnego oddziaływania na środowisko, a
  także odzysku lub unieszkodliwiania odpadów.
2. Przepisy ustawy nie naruszają postanowień działu II w tytule I ustawy z dnia
  27 kwietnia 2001 r. -  Prawo ochrony środowiska (Dz.U. Nr ..., poz. ...).
                                     Art. 2.
1. Przepisy ustawy stosuje się także do postępowania z masami ziemnymi lub
  skalnymi, jeżeli są usuwane albo przemieszczane w związku z realizacją
  inwestycji lub prowadzeniem eksploatacji kopalin.
2. Przepisów ustawy nie stosuje się do:
   1) mas ziemnych lub skalnych usuwanych albo przemieszczanych w związku z
     realizacją inwestycji lub prowadzeniem eksploatacji kopalin wraz z ich
     przerabianiem, jeżeli miejscowy plan zagospodarowania przestrzennego,
     decyzja o warunkach zabudowy i zagospodarowania terenu lub o pozwoleniu na
     budowę określają warunki i sposób ich zagospodarowania,
   2) mas ziemnych pochodzących z pogłębiania akwenów morskich w związku z
     utrzymaniem infrastruktury zapewniającej dostęp do portów, a także z
     pogłębiania zbiorników wodnych, stawów, cieków naturalnych, kanałów i
     rowów w związku z utrzymaniem i regulacją wód, stanowiących
     niezanieczyszczony urobek, jeżeli miejscowy plan zagospodarowania
     przestrzennego, decyzja o warunkach zabudowy i zagospodarowania terenu lub
     pozwolenie wodnoprawne określają warunki i sposób ich zagospodarowania,
   3) odpadów promieniotwórczych w rozumieniu przepisów prawa atomowego,
   4) gazów i pyłów wprowadzanych do powietrza,
   5) ścieków w rozumieniu przepisów o ochronie środowiska,
   6) odchodów zwierząt, obornika, gnojówki i gnojowicy przeznaczonych do
     rolniczego wykorzystania w sposób i na zasadach określonych w przepisach o
     nawozach i nawożeniu,
   7) substancji wykorzystywanych jako czynniki chłodnicze przeznaczone do
     regeneracji.
3. Przepisy ustawy nie naruszają przepisów ustawy z dnia 4 lutego 1994 r. Prawo
geologiczne i górnicze (Dz.U. Nr 27, poz. 96, z 1996 r. Nr 106, poz.
  496, z 1997 r. Nr 88, poz. 554, Nr 111, poz. 726 i Nr 133, poz. 885 oraz z
  1998 r. Nr 106, poz. 668, z 2000 r. Nr 109, poz. 1157 i Nr 120, poz. 1268),
  ustawy z dnia 24 kwietnia 1997 r. o zwalczaniu chorób zakaźnych zwierząt,
  badaniu zwierząt rzeźnych i mięsa oraz o Inspekcji Weterynaryjnej (Dz.U. z
  1999 r. Nr 66, poz. 752, z 2001 r. Nr 29, poz. 320) oraz ustawy z dnia 16
  marca 1995 r. o zapobieganiu zanieczyszczeniu morza przez statki (Dz.U. Nr
  47, poz. 243, z 2000 r. Nr 109, poz. 1156).
                                        
                                     Art. 3.
1. Odpady oznaczają każdą substancję lub przedmiot należący do jednej z
  kategorii, określonych w załączniku nr 1 do ustawy, których posiadacz pozbywa
  się, zamierza pozbyć się lub do ich pozbycia się jest obowiązany.
2. Odpady niebezpieczne są to odpady:
   1) należące do kategorii lub rodzajów odpadów określonych na liście A
     załącznika nr 2 do ustawy oraz posiadające co najmniej jedną z właściwości
     wymienionych w załączniku nr 4 do ustawy lub
   2) należące do kategorii lub rodzajów odpadów określonych na liście B
     załącznika nr 2 do ustawy i zawierające którykolwiek ze składników
     wymienionych w załączniku nr 3 do ustawy oraz posiadające co najmniej
     jedną z właściwości wymienionych w załączniku nr 4 do ustawy.
3. Ilekroć w ustawie jest mowa o:
   1) gospodarowaniu odpadami - rozumie się przez to zbieranie, transport,
     odzysk i unieszkodliwianie odpadów, w tym również nadzór nad takimi
     działaniami oraz nad miejscami unieszkodliwiania odpadów,
   2) komunalnych osadach ściekowych - rozumie się przez to pochodzący z
     oczyszczalni ścieków osad z komór fermentacyjnych oraz innych instalacji
     służących do oczyszczania ścieków komunalnych oraz innych ścieków o
     składzie zbliżonym do składu ścieków komunalnych,
   3) magazynowaniu odpadów - rozumie się przez to czasowe przetrzymywanie lub
     gromadzenie odpadów przed ich transportem, odzyskiem lub
     unieszkodliwianiem,
   4) odpadach komunalnych - rozumie się przez to odpady powstające w
     gospodarstwach domowych, a także odpady niezawierające odpadów
     niebezpiecznych pochodzące od innych wytwórców odpadów, które ze względu
     na swój charakter lub skład są podobne do odpadów powstających w
     gospodarstwach domowych,
   5) odpadach medycznych - rozumie się przez to odpady powstające w związku z
     udzielaniem świadczeń zdrowotnych oraz prowadzeniem badań i doświadczeń
     naukowych w zakresie medycyny,
   6) odpadach obojętnych - rozumie się przez to odpady, które nie ulegają
     istotnym przemianom fizycznym, chemicznym lub biologicznym; są
     nierozpuszczalne, nie wchodzą w reakcje fizyczne ani chemiczne, nie
     powodują zanieczyszczenia środowiska lub zagrożenia dla zdrowia ludzi, nie
     ulegają biodegradacji i nie wpływają niekorzystnie na materię, z którą się
     kontaktują; ogólna zawartość zanieczyszczeń w tych odpadach oraz zdolność
     do ich wymywania, a także negatywne oddziaływanie na środowisko odcieku
     muszą być nieznaczne, a w szczególności nie powinny stanowić zagrożenia
     dla jakości wód powierzchniowych, wód podziemnych, gleby i ziemi,
   7) odpadach ulegających biodegradacji - rozumie się przez to odpady, które
     ulegają rozkładowi tlenowemu lub beztlenowemu przy udziale
     mikroorganizmów,
   8) odpadach weterynaryjnych - rozumie się przez to odpady powstające w
     związku z badaniem, leczeniem zwierząt lub świadczeniem usług
     weterynaryjnych, a także w związku z prowadzeniem badań naukowych i
     doświadczeń na zwierzętach,
   9) odzysku - rozumie się przez to wszelkie działania, nie stwarzające
     zagrożenia dla życia, zdrowia ludzi lub dla środowiska, polegające na
     wykorzystaniu odpadów w całości lub w części, lub prowadzące do odzyskania
     z odpadów substancji, materiałów lub energii i ich wykorzystania,
     określone w załączniku nr 5 do ustawy,
  10) odzysku energii - rozumie się przez to termiczne przekształcanie odpadów
     w celu odzyskania energii,
  11) olejach odpadowych - rozumie się przez to wszelkie oleje smarowe lub
     przemysłowe, które nie nadają się już do zastosowania, do którego były
     pierwotnie przeznaczone, a w szczególności zużyte oleje z silników
     spalinowych i oleje przekładniowe, a także oleje smarowe, oleje do turbin
     i oleje hydrauliczne,
  12) PCB - rozumie się przez to polichlorowane difenyle, polichlorowane
     trifenyle, monometylotetrachlorodifenylometan,
     monometylodichlorodifenylome-tan, monometylodibromodifenylometan oraz
     mieszaniny zawierające jakąkolwiek z tych substancji w ilości powyżej
     0,005% wagowo łącznie,
  13) posiadaczu odpadów - rozumie się przez to każdego, kto faktycznie włada
     odpadami (wytwórcę odpadów, inną osobę fizyczną, osobę prawną lub
     jednostkę organizacyjną); domniemywa się, że władający powierzchnią ziemi
     jest posiadaczem odpadów znajdujących się na nieruchomości,
  14) recyklingu - rozumie się przez to taki odzysk, który polega na powtórnym
     przetwarzaniu substancji lub materiałów zawartych w odpadach w procesie
     produkcyjnym w celu uzyskania substancji lub materiału o przeznaczeniu
     pierwotnym lub o innym przeznaczeniu, w tym też recykling organiczny, z
     wyjątkiem odzysku energii,
  15) recyklingu organicznym - rozumie się przez to obróbkę tlenową, w tym
     kompostowanie, lub beztlenową odpadów, które ulegają rozkładowi
     biologicznemu w kontrolowanych warunkach przy wykorzystaniu
     mikroorganizmów, w wyniku której powstaje materia organiczna lub metan;
     składowanie na składowisku odpadów nie jest traktowane jako recykling
     organiczny,
  16) składowisku odpadów - rozumie się przez to obiekt budowlany przeznaczony
     do składowania odpadów,
  17) spalarni odpadów - rozumie się przez to instalację, w której zachodzi
     termiczne przekształcanie odpadów w celu ich unieszkodliwienia,
  18) staroście - rozumie się przez to także prezydenta miasta na prawach
     powiatu,
  19) stosowaniu komunalnych osadów ściekowych - rozumie się przez to
     rozprowadzanie na powierzchni ziemi lub wprowadzanie komunalnych osadów
     ściekowych do gleby w celu ich wykorzystywania,
  20) termicznym przekształcaniu odpadów - rozumie się przez to procesy
     utleniania odpadów, w tym spalania, zgazowywania, lub rozkładu odpadów, w
     tym rozkładu pirolitycznego, prowadzone w przeznaczonych do tego
     instalacjach lub urządzeniach na zasadach określonych w przepisach
     szczegółowych,
  21) unieszkodliwianiu odpadów - rozumie się przez to poddanie odpadów
     procesom przekształceń biologicznych, fizycznych lub chemicznych
     określonym w załączniku nr 6 do ustawy w celu doprowadzenia ich do stanu,
     który nie stwarza zagrożenia dla życia, zdrowia ludzi lub dla środowiska,
  22) wytwórcy odpadów - rozumie się przez to każdego, którego działalność lub
     bytowanie powoduje powstawanie odpadów oraz każdego, kto przeprowadza
     wstępne przetwarzanie, mieszanie lub inne działania powodujące zmianę
     charakteru lub składu tych odpadów,
  23) zbieraniu odpadów - rozumie się przez to każde działanie, w szczególności
     umieszczanie w pojemnikach, segregowanie i magazynowanie odpadów, które ma
     na celu przygotowanie ich do transportu do miejsc odzysku lub
     unieszkodliwiania,
                                        
                                     Art. 4.
1. Minister właściwy do spraw środowiska, kierując się kategoriami oraz
  rodzajami odpadów wymienionymi w załącznikach nr 1 i 2, składnikami odpadów
  wymienionymi w załączniku nr 3 oraz właściwościami odpadów wymienionymi w
  załączniku nr 4, określi w drodze rozporządzenia:
   1) katalog odpadów z podziałem na grupy, podgrupy i rodzaje, uwzględniający
     źródła powstawania odpadów, wraz z listą odpadów niebezpiecznych oraz ze
     sposobem klasyfikowania odpadów,
   2) metodykę referencyjną badań odpadów wymienionych na liście odpadów
     niebezpiecznych pozwalającą na stwierdzenie, że nie posiadają one
     właściwości lub składników i właściwości, które powodują, że odpady te
     stanowią odpady niebezpieczne.
2. Minister właściwy do spraw środowiska w porozumieniu z ministrem właściwym
  do spraw gospodarki morskiej określi, w drodze rozporządzenia, rodzaje oraz
  stężenia substancji, które powodują, że urobek pochodzący z pogłębiania
  akwenów morskich w związku z utrzymaniem infrastruktury zapewniającej dostęp
  do portów, a także z pogłębianiem zbiorników wodnych, stawów, cieków
  naturalnych, kanałów i rowów w związku z utrzymaniem i regulacją wód, jest
  zanieczyszczony, kierując się właściwościami substancji, które mogą
  zanieczyścić ten urobek.
                                        
                                   Rozdział 2
                         Zasady gospodarowania odpadami
                                        
                                     Art. 5.
Kto podejmuje działania powodujące lub mogące powodować powstawanie odpadów,
powinien takie działania planować, projektować i prowadzić, tak aby:
   1) zapobiegać powstawaniu odpadów lub ograniczać ilość odpadów i ich
     negatywne oddziaływanie na środowisko przy wytwarzaniu produktów, podczas
     i po zakończeniu ich użytkowania,
   2) zapewniać zgodny z zasadami ochrony środowiska odzysk, jeżeli nie udało
     się zapobiec ich powstaniu,
   3) zapewniać zgodne z zasadami ochrony środowiska unieszkodliwianie odpadów,
     których powstaniu nie udało się zapobiec lub których nie udało się poddać
     odzyskowi.
                                        
                                     Art. 6.
Wytwórca odpadów jest obowiązany do stosowania takich sposobów produkcji lub
form usług oraz surowców i materiałów, które zapobiegają powstawaniu odpadów lub
pozwalają utrzymać na możliwie najniższym poziomie ich ilość, a także
ograniczają negatywne oddziaływanie na środowisko lub zagrożenie życia lub
zdrowia ludzi.
                                        
                                     Art. 7.
1. Posiadacz odpadów jest obowiązany do postępowania z odpadami w sposób zgodny
  z zasadami gospodarowania odpadami, wymaganiami ochrony środowiska oraz
  planami gospodarki odpadami.
2. Posiadacz odpadów jest obowiązany w pierwszej kolejności do poddania ich
  odzyskowi, a jeżeli z przyczyn technologicznych jest on niemożliwy lub nie
  jest  uzasadniony z przyczyn ekologicznych lub ekonomicznych, to odpady te
  należy unieszkodliwiać w sposób zgodny z wymaganiami ochrony środowiska oraz
  planami gospodarki odpadami.
3. Odpady, których nie udało się poddać odzyskowi, powinny być tak
  unieszkodliwiane, aby składowane były wyłącznie te odpady, których
  unieszkodliwienie w inny sposób było niemożliwe z przyczyn technologicznych
  lub nieuzasadnione z przyczyn ekologicznych lub ekonomicznych.
4. Ministrowie właściwi do spraw gospodarki, zdrowia, rolnictwa, administracji
  publicznej, w zakresie swoich kompetencji, w porozumieniu z ministrem
  właściwym do spraw środowiska mogą określić, w drodze rozporządzeń,
  szczegółowy sposób postępowania z niektórymi rodzajami odpadów, kierując się
  potrzebą stworzenia schematów postępowania z tymi odpadami przez ich
  posiadaczy.
                                     Art. 8.
Zakazuje się postępowania z odpadami w sposób sprzeczny z przepisami ustawy oraz
przepisami o ochronie środowiska.
                                        
                                     Art. 9.
1. Odpady powinny być w pierwszej kolejności poddawane odzyskowi lub
  unieszkodliwiane w miejscu ich powstawania.
2. Odpady, które nie mogą być poddane odzyskowi lub unieszkodliwiane w miejscu
  ich powstawania, powinny być, uwzględniając najlepszą dostępną technikę lub
  technologię, o której mowa w art. 143 ustawy z dnia 27 kwietnia 2001 r. Prawo
ochrony środowiska, przekazywane do najbliżej położonych miejsc, w
  których mogą być poddane odzyskowi lub unieszkodliwione.
                                    Art. 10.
Odpady powinny być zbierane w sposób selektywny.
                                    Art. 11.
1. Zakazuje się mieszania odpadów niebezpiecznych różnych rodzajów oraz
  mieszania odpadów niebezpiecznych z odpadami innymi niż niebezpieczne, z
  zastrzeżeniem ust. 2.
2. Dopuszcza się mieszanie odpadów niebezpiecznych różnych rodzajów oraz
  mieszanie odpadów niebezpiecznych z odpadami innymi niż niebezpieczne, w celu
  poprawy bezpieczeństwa procesów odzysku lub unieszkodliwiania odpadów
  powstałych po zmieszaniu, jeżeli w wyniku prowadzenia tych procesów nie
  nastąpi wzrost zagrożenia dla życia i zdrowia ludzi lub środowiska.
3. W przypadku gdy odpady niebezpieczne uległy zmieszaniu z innymi odpadami,
  substancjami lub przedmiotami to powinny być one rozdzielone, jeżeli zostaną
  spełnione łącznie następujące warunki:
   1) w procesie odzysku lub unieszkodliwiania odpadów powstałych po
     rozdzieleniu nastąpi ograniczenie zagrożenia dla życia i zdrowia ludzi lub
     środowiska,
   2) jest to technicznie możliwe i ekonomicznie uzasadnione.
4. Transport odpadów niebezpiecznych z miejsc ich powstawania do miejsc odzysku
  lub unieszkodliwiania odpadów odbywa się z zachowaniem przepisów
  obowiązujących przy transporcie materiałów niebezpiecznych.
5. Minister właściwy do spraw transportu w porozumieniu z ministrem właściwym
  do spraw gospodarki, kierując się koniecznością ograniczania negatywnego
  oddziaływania na środowisko wynikającego z transportowania odpadów
  niebezpiecznych, określi w drodze rozporządzenia, zakres i sposób stosowania
  przepisów o transporcie materiałów niebezpiecznych do transportu odpadów
  niebezpiecznych.
                                    Art. 12.
Unieszkodliwianiu poddaje się te odpady, z których uprzednio wysegregowano
odpady nadające się do odzysku.
                                    Art. 13.
1. Odzysk lub unieszkodliwianie odpadów może odbywać się tylko w miejscu
  wyznaczonym w trybie przepisów o zagospodarowaniu przestrzennym w
  instalacjach lub urządzeniach, które spełniają określone wymagania, z
  zastrzeżeniem ust. 2-4.
2. Przepisu ust. 1 nie stosuje się do:
   1) posiadaczy odpadów prowadzących odzysk za pomocą działań określonych jako
     R10 w załączniku nr 5 do ustawy,
   2) osób fizycznych prowadzących kompostowanie na potrzeby własne.
3. Dopuszcza się spalanie pozostałości roślinnych, poza instalacjami i
  urządzeniami, jeżeli spalanie to nie narusza odrębnych przepisów.
4. Jeżeli spalanie odpadów ze względów bezpieczeństwa jest niemożliwe w
  instalacjach lub urządzeniach przeznaczonych do tego celu, wojewoda może
  zezwolić na spalanie poza instalacjami lub urządzeniami, określając w drodze
  decyzji miejsce spalania, ilość odpadów, warunki spalania danego rodzaju
  odpadu oraz czas obowiązywania tej decyzji.
5. Instalacje oraz urządzenia do odzysku lub unieszkodliwiania odpadów mogą być
  eksploatowane tylko wówczas, gdy:
   1) nie zostaną przekroczone standardy emisyjne, określone na podstawie
     odrębnych przepisów,
   2) pozostałości powstające w wyniku działalności związanej z odzyskiem lub
     unieszkodliwianiem będą poddawane odzyskowi lub unieszkodliwiane z
     zachowaniem wymagań określonych w ustawie.
6. W razie niedopełnienia przez posiadacza odpadów prowadzącego odzysk lub
  unieszkodliwianie odpadów, obowiązków, o których mowa w ust. 1 i 5 oraz w
  art. 11, art. 12 i art. 25 ust. 2, wojewódzki inspektor ochrony środowiska
  może wydać decyzję o wstrzymaniu tej działalności. Posiadacz odpadów pomimo
  wstrzymania prowadzonej działalności jest obowiązany do usunięcia jej skutków
  na własny koszt.
7. Postępowanie w sprawie wydania decyzji o wstrzymaniu działalności wszczyna
  się z urzędu.
8. W przypadkach określonych w ust. 6, na wniosek posiadacza odpadów,
  wojewódzki inspektor ochrony środowiska może ustalić termin do usunięcia
  stwierdzonych nieprawidłowości, a w razie nieusunięcia ich w tym terminie wstrzyma
działalność związaną z odzyskiem lub unieszkodliwianiem odpadów.
9. W decyzji, o której mowa w ust. 6 i 8, określa się termin wstrzymania
  działalności uwzględniając potrzebę bezpiecznego dla środowiska jej
  zakończenia.
                                        
                                   Rozdział 3
                            Plany gospodarki odpadami
                                        
                                    Art. 14.
1. Dla osiągnięcia celów założonych w polityce ekologicznej państwa oraz
  realizacji zasad, o których mowa w art. 5, a także stworzenia w kraju
  zintegrowanej i wystarczającej sieci instalacji i urządzeń do odzysku i
  unieszkodliwiania odpadów, spełniających wymagania określone w przepisach o
  ochronie środowiska, opracowywane są plany gospodarki odpadami.
2. Plany te określają:
   1) aktualny stan gospodarki odpadami,
   2) prognozowane zmiany w zakresie gospodarki odpadami,
   3) działania zmierzające do poprawy sytuacji w zakresie gospodarowania
     odpadami,
   4) instrumenty finansowe służące realizacji zamierzonych celów,
   5) system monitoringu i oceny realizacji zamierzonych celów.
3. Plany są opracowywane na szczeblu krajowym, wojewódzkim, powiatowym i
  gminnym.
4. Krajowy plan gospodarki odpadami jest opracowywany przez ministra właściwego
  do spraw środowiska, a uchwalany przez Radę Ministrów.
5. Projekt wojewódzkiego, powiatowego lub gminnego planu gospodarki odpadami
  opracowują odpowiednio: zarząd województwa, zarząd powiatu lub zarząd gminy.
6. Wojewódzki, powiatowy i gminny plan gospodarki odpadami stanowi część
  odpowiedniego programu ochrony środowiska i jest tworzony w trybie i na
  zasadach określonych w przepisach o ochronie środowiska.
7. Projekty planów podlegają zaopiniowaniu:
   1) projekt planu krajowego - przez zarządy województw,
   2) projekt planu wojewódzkiego - przez ministra właściwego do spraw
     środowiska, zarządy powiatów i gmin z terenu województwa,
   3) projekt planu powiatowego - przez zarząd województwa oraz przez zarządy
     gmin z terenu powiatu,
   4) projekt planu gminnego - przez zarząd województwa oraz zarząd powiatu.
8. Organy, o których mowa w ust. 7, udzielają opinii w terminie nie dłuższym
  niż 2 miesiące od dnia otrzymania projektu. Nieudzielenie opinii w tym
  terminie uznaje się za opinię pozytywną.
9. W miastach, w których funkcje organów powiatu sprawują organy gminy, plan
  gospodarki odpadami obejmuje zadania planu powiatowego i gminnego. Projekt
  planu jest opiniowany przez zarząd województwa.
10. Dla obszaru miasta stołecznego Warszawy zarząd powiatu warszawskiego
  opracowuje projekt wspólnego planu gospodarki odpadami, obejmujący zadania
  planu powiatowego i gminnego, który jest opiniowany przez zarząd województwa
  mazowieckiego oraz zarządy gmin z terenu powiatu warszawskiego; plan ten
  uchwala rada powiatu warszawskiego.
11. Zarządy gmin, będących członkami związków międzygminnych, mogą opracować
  jeden projekt wspólnego planu gospodarki odpadami, obejmujący zadania
  gminnego planu gospodarki odpadami. Projekt planu jest opiniowany przez
  zarządy województw i powiatów, na których terenie położone są gminy.
12. Zarządy powiatów, będących członkami związków powiatów, mogą opracować jeden
  projekt wspólnego planu gospodarki odpadami, obejmujący zadania powiatowego
  planu gospodarki odpadami. Projekt planu jest opiniowany przez zarządy
  województw, na terenie których położone są powiaty oraz zarządy gmin z terenu
  tych powiatów.
13. Minister właściwy do spraw środowiska, zarząd województwa, zarząd powiatu i
  zarząd gminy składają co 2 lata, odpowiednio Radzie Ministrów, sejmikowi
  województwa, radzie powiatu i radzie gminy, sprawozdanie z realizacji planu
  gospodarki odpadami.
14. Plany gospodarki odpadami podlegają aktualizacji nie rzadziej niż co 4 lata.
                                        
                                    Art. 15.
1. Plany gospodarki odpadami powinny być opracowywane zgodnie z polityką
  ekologiczną państwa.
2. Wojewódzki, powiatowy lub gminny plan gospodarki odpadami powinien być
  opracowywany zgodnie z planami wyższego szczebla.
3. Krajowy, wojewódzki, powiatowy lub gminny plan gospodarki odpadami określa w
  szczególności:
   1) rodzaj, ilość i źródło pochodzenia odpadów, które mają być poddane
     procesom odzysku lub unieszkodliwiania,
   2) rozmieszczenie istniejących instalacji i urządzeń do odzysku lub
     unieszkodliwiania odpadów wraz z wykazem podmiotów prowadzących
     działalność w tym zakresie,
   3) działania zmierzające do zapobiegania powstawaniu odpadów lub
     ograniczania ilości odpadów i ich negatywnego oddziaływania na środowisko
     oraz prawidłowego postępowania z nimi, w tym ograniczenia ilości odpadów
     ulegających biodegradacji zawartych w odpadach komunalnych kierowanych na
     składowiska,
   4) projektowany system gospodarowania odpadami.
4. Gminny plan gospodarki odpadami określa ponadto:
   1) rodzaj i harmonogram realizacji przedsięwzięć,
   2) harmonogram uruchamiania środków finansowych i ich źródła.
5. Krajowy plan gospodarki odpadami może określać przedsięwzięcia priorytetowe
  o charakterze ponadwojewódzkim, niezbędne do utworzenia i utrzymania w kraju
  zintegrowanej i wystarczającej sieci instalacji i urządzeń do
  unieszkodliwiania odpadów.
6. Rada Ministrów może określić, w drodze rozporządzenia, zasady oraz sposób
  finansowania przedsięwzięć priorytetowych o charakterze ponadwojewódzkim, o
  których mowa w ust. 5, kierując się potrzebą utworzenia i utrzymania w kraju
  zintegrowanej i wystarczającej sieci instalacji i urządzeń do
  unieszkodliwiania odpadów
7. Krajowy, wojewódzki, powiatowy lub gminny plan gospodarki odpadami obejmuje
  wszystkie rodzaje odpadów powstających na terenie danej jednostki
  administracyjnej oraz przywożonych na jej teren, a w szczególności odpady
  komunalne z uwzględnieniem odpadów ulegających biodegradacji, odpady
  opakowaniowe, odpady budowlane, wraki samochodowe, opony oraz odpady
  niebezpieczne, w tym odpady medyczne i weterynaryjne, oleje odpadowe, baterie
  i akumulatory.
8. Minister właściwy do spraw środowiska może określić, w drodze
  rozporządzenia, szczegółowy zakres, sposób i formę sporządzania
  wojewódzkiego, powiatowego i gminnego planu gospodarki odpadami, kierując się
  potrzebą ujednolicenia sposobu przygotowania planów i zapewnienia ich
  spójności.
                                        
                                    Art. 16.
Przedsięwzięcia związane z unieszkodliwianiem odpadów mogą być realizowane z
udziałem środków z funduszy ochrony środowiska i gospodarki wodnej, o ile
przedsięwzięcia te zostały ujęte w planie gospodarki odpadami.
                                        
                                   Rozdział 4
                          Obowiązki posiadaczy odpadów
                                        
                                    Art. 17.
1. Wytwórca odpadów prowadzący instalację jest obowiązany do:
   1) uzyskania pozwolenia na wytwarzanie odpadów, jeżeli wytwarza powyżej 1
     tony odpadów niebezpiecznych rocznie lub powyżej 5 tysięcy ton rocznie
     odpadów innych niż niebezpieczne,
   2) uzyskania decyzji zatwierdzającej program gospodarki odpadami
     niebezpiecznymi, jeżeli wytwarza do 1 tony odpadów niebezpiecznych
     rocznie,
   3) przedłożenia informacji o wytwarzanych odpadach oraz o sposobach
     gospodarowania wytworzonymi odpadami, jeżeli wytwarza od 5 do 5 tysięcy
     ton  rocznie odpadów innych niż niebezpieczne.
2. Wytwórca odpadów nieprowadzący instalacji jest obowiązany do:
   1) uzyskania decyzji zatwierdzającej program gospodarki odpadami
     niebezpiecznymi, jeżeli wytwarza odpady niebezpieczne w ilości powyżej 100
     kg rocznie,
   2) przedłożenia informacji o wytwarzanych odpadach oraz o sposobach
     gospodarowania wytworzonymi odpadami, jeżeli wytwarza odpady niebezpieczne
     w ilości do 100 kg rocznie albo powyżej 5 ton rocznie odpadów innych niż
     niebezpieczne,
3. Rada gminy może podjąć uchwałę o obowiązku złożenia informacji o
  wytwarzanych odpadach oraz o sposobach gospodarowania wytworzonymi odpadami
  przez wytwórców odpadów, o których mowa w ust 1 i 2, wytwarzających odpady
  inne niż niebezpieczne w ilości do 5 ton rocznie.
4. Wymóg uzyskania decyzji, o których mowa w ust. 1, a także przedłożenia
  informacji o wytwarzanych odpadach oraz o sposobach gospodarowania
  wytworzonymi odpadami nie dotyczy wytwórcy odpadów prowadzącego instalację,
  na której prowadzenie wymagane jest pozwolenie zintegrowane, o którym mowa w
  przepisach o ochronie środowiska.
5. Przepisów ust. 1-4 nie stosuje się do odpadów komunalnych.
                                        
                                    Art. 18.
1. Wniosek o wydanie pozwolenia na wytwarzanie odpadów powinien spełniać
  wymagania określone w przepisach o ochronie środowiska oraz dodatkowo
  zawierać następujące informacje:
   1) wyszczególnienie rodzajów odpadów przewidzianych do wytwarzania, z
     uwzględnieniem ich podstawowego składu chemicznego i właściwości,
   2) określenie ilości odpadów poszczególnych rodzajów przewidzianych do
     wytwarzania w ciągu roku,
   3) wskazanie sposobów zapobiegania powstawaniu odpadów lub ograniczania
     ilości odpadów i ich negatywnego oddziaływania na środowisko,
   4) szczegółowy opis sposobów gospodarowania odpadami z uwzględnieniem
     zbierania, transportu, odzysku i unieszkodliwiania odpadów,
   5) wskazanie miejsca i sposobu magazynowania odpadów.
2. Pozwolenie na wytwarzanie odpadów powinno spełniać wymagania określone w
  przepisach o ochronie środowiska oraz dodatkowo określać:
   1) ilość odpadów poszczególnych rodzajów dopuszczonych do wytworzenia w
     ciągu roku,
   2) sposoby gospodarowania odpadami,
   3) miejsce i sposób magazynowania odpadów.
3. Właściwy organ odmawia wydania pozwolenia na wytwarzanie odpadów w
  przypadkach określonych w przepisach o ochronie środowiska lub jeżeli
  zamierzony sposób gospodarki odpadami:
   1) mógłby powodować zagrożenia dla zdrowia, życia ludzi lub dla środowiska,
   2) jest niezgodny z planami gospodarki odpadami, o których mowa w rozdziale
     3.
4. Kopię wydanej decyzji wojewoda lub starosta przekazuje właściwemu
  marszałkowi województwa oraz wójtowi, burmistrzowi lub prezydentowi miasta.
                                        
                                    Art. 19.
1. Wniosek o zatwierdzenie programu gospodarki odpadami niebezpiecznymi, do
  którego dołącza się ten program, wytwórca odpadów niebezpiecznych obowiązany
  jest przedłożyć właściwemu organowi na dwa miesiące przed rozpoczęciem
  działalności powodującej powstawanie odpadów niebezpiecznych lub zmianą tej
  działalności wpływającą na rodzaj, ilość wytwarzanych odpadów niebezpiecznych
  lub sposób gospodarowania nimi.
2. Program gospodarki odpadami niebezpiecznymi jest zatwierdzany w drodze
  decyzji przez właściwy organ, którym jest:
   1) wojewoda - dla przedsięwzięć mogących znacząco oddziaływać na środowisko,
     dla których obowiązek sporządzania raportu o oddziaływaniu przedsięwzięcia
     na środowisko wynika z przepisów o ochronie środowiska oraz gdy dotyczy
     eksploatacji instalacji na terenach zakładów zaliczanych do tych
     przedsięwzięć,
   2) starosta - dla pozostałych przedsięwzięć.
3. Właściwość miejscową organu, o którym mowa w ust. 2, ustala się według
  miejsca wytwarzania odpadów niebezpiecznych.
4. Wojewoda zatwierdza program gospodarki odpadami niebezpiecznymi po
  zasięgnięciu opinii wójta, burmistrza lub prezydenta miasta, właściwego ze
  względu na miejsce wytwarzania odpadów niebezpiecznych.
5. Starosta zatwierdza program gospodarki odpadami niebezpiecznymi po
  zasięgnięciu opinii wójta, burmistrza lub prezydenta miasta oraz powiatowego
  inspektora sanitarnego, właściwych ze względu na miejsce wytwarzania odpadów
  niebezpiecznych; wymóg zasięgania opinii prezydenta miasta nie dotyczy
  prezydenta miasta na prawach powiatu.
6. Kopię wydanej decyzji wojewoda lub starosta przekazuje właściwemu
  marszałkowi województwa oraz wójtowi, burmistrzowi lub prezydentowi miasta.
                                        
                                    Art. 20.
1. Program gospodarki odpadami niebezpiecznymi, dołączany do wniosku o wydanie
  decyzji zatwierdzającej program gospodarki odpadami niebezpiecznymi, powinien
  zawierać:
   1) wyszczególnienie rodzajów odpadów niebezpiecznych przewidzianych do
     wytwarzania, a w przypadkach, gdy określenie rodzaju nie jest
     wystarczające do ustalenia zagrożeń jakie mogą powodować odpady
     niebezpieczne, właściwy organ może wezwać wnioskodawcę do podania
     podstawowego składu chemicznego i właściwości odpadów,
   2) określenie ilości odpadów niebezpiecznych poszczególnych rodzajów
     przewidzianych do wytwarzania w ciągu roku,
   3) informacje wskazujące na sposoby zapobiegania powstawaniu odpadów
     niebezpiecznych lub ograniczania ilości odpadów i ich negatywnego
     oddziaływania na środowisko,
   4) szczegółowy opis sposobów gospodarowania odpadami z uwzględnieniem
     zbierania, transportu, odzysku lub unieszkodliwiania odpadów
     niebezpiecznych,
   5) wskazanie miejsca i sposobu magazynowania odpadów.
2. We wniosku o zatwierdzenie programu gospodarki odpadami niebezpiecznymi,
  wytwórca odpadów określa czas prowadzenia działalności związanej z
  wytwarzaniem odpadów.
                                        
                                    Art. 21.
W decyzji zatwierdzającej program gospodarki odpadami niebezpiecznymi określa
się:
   1) ilość odpadów niebezpiecznych poszczególnych rodzajów dopuszczonych do
     wytworzenia w ciągu roku,
   2) sposoby gospodarowania odpadami niebezpiecznymi,
   3) miejsce i sposób magazynowania odpadów niebezpiecznych,
   4) termin obowiązywania decyzji, wydawanej na czas oznaczony nie dłuższy niż
     10 lat.
                                        
                                    Art. 22.
1. Właściwy organ odmawia wydania decyzji zatwierdzającej program gospodarki
  odpadami niebezpiecznymi, jeżeli:
   1) zamierzony sposób gospodarki odpadami niebezpiecznymi mógłby powodować
     zagrożenia dla zdrowia, życia ludzi lub dla środowiska,
   2) zamierzony sposób gospodarki odpadami niebezpiecznymi jest niezgodny z
     planami gospodarki odpadami.
2. Kopię wydanej decyzji wojewoda lub starosta przekazuje właściwemu wójtowi,
  burmistrzowi lub prezydentowi miasta.
                                        
                                    Art. 23.
1. Jeżeli wytwórca odpadów niebezpiecznych narusza przepisy ustawy lub działa
  niezgodnie z decyzją zatwierdzającą program gospodarki odpadami
  niebezpiecznymi, właściwy organ wzywa go do niezwłocznego zaniechania
  naruszeń.
2. Jeżeli wytwórca odpadów niebezpiecznych mimo wezwania, o którym mowa w
  ust. 1, nadal narusza przepisy ustawy lub działa niezgodnie z decyzją
  zatwierdzającą program gospodarki odpadami niebezpiecznymi, właściwy organ
  wstrzymuje, w drodze decyzji, działalność wytwórcy odpadów w zakresie objętym
  programem gospodarki odpadami niebezpiecznymi.
3. Decyzji, o której mowa w ust. 2, właściwy organ nadaje rygor natychmiastowej
  wykonalności, uwzględniając potrzebę bezpiecznego dla środowiska zakończenia
  działalności wytwórcy odpadów w zakresie objętym programem gospodarki
  odpadami niebezpiecznymi.
4. Wstrzymanie działalności nie powoduje wygaśnięcia obowiązku usunięcia
  skutków prowadzonej działalności na koszt wytwórcy odpadów niebezpiecznych.
5. Postępowanie w sprawie wydania decyzji, o której mowa w ust. 2, wszczyna się
  z urzędu.
                                        
                                    Art. 24.
1. Informację o wytwarzanych odpadach oraz o sposobach gospodarowania
  wytworzonymi odpadami przedkłada się właściwemu organowi na dwa miesiące
  przed rozpoczęciem działalności powodującej powstawanie odpadów lub zmianą
  tej działalności wpływającą, na rodzaj lub ilość wytwarzanych odpadów lub
  sposób gospodarowania nimi.
2. Właściwym organem, o którym mowa w ust. 1, jest:
   1) wojewoda - dla przedsięwzięć mogących znacząco oddziaływać na środowisko,
     dla których obowiązek sporządzania raportu o oddziaływaniu przedsięwzięcia
     na środowisko wynika z przepisów o ochronie środowiska oraz gdy dotyczy
     eksploatacji instalacji na terenach zakładów zaliczanych do tych
     przedsięwzięć,
   2) starosta - dla pozostałych przedsięwzięć.
3. Właściwość miejscową organów określonych w ust. 2 ustala się według miejsca
  wytwarzania odpadów.
4. Informacja, o której mowa w ust. 1, powinna zawierać:
   1) wyszczególnienie rodzajów odpadów przewidzianych do wytwarzania, a w
     przypadkach, gdy określenie rodzaju nie jest wystarczające do ustalenia
     zagrożeń jakie te odpady mogą powodować, właściwy organ może wezwać
     wnioskodawcę do podania podstawowego składu chemicznego i właściwości
     odpadów,
   2) określenie ilości odpadów poszczególnych rodzajów przewidzianych do
     wytwarzania w ciągu roku,
   3) informacje wskazujące na sposoby zapobiegania powstawaniu odpadów lub
     ograniczania ilości odpadów i ich negatywnego oddziaływania na środowisko,
   4) szczegółowy opis sposobów gospodarowania odpadami z uwzględnieniem
     zbierania, transportu, odzysku i unieszkodliwiania odpadów,
   5) wskazanie miejsca i sposobu magazynowania odpadów.
5. Do rozpoczęcia działalności powodującej powstawanie odpadów można
  przystąpić, jeżeli organ właściwy do przyjęcia informacji, o której mowa w
  ust. 1, w terminie 30 dni od dnia złożenia informacji nie wniesie sprzeciwu w
  drodze decyzji.
6. W przypadku stwierdzenia przez organ na podstawie złożonej informacji, o
  której mowa w ust. 1, lub własnych ustaleń, że odpady niebezpieczne
  wytworzone w ilości do 100 kg rocznie mogą powodować, ze względu na ich ilość
  lub rodzaj, zagrożenie dla życia, zdrowia ludzi lub środowiska, organ w
  terminie miesiąca od otrzymania informacji zobowiązuje, w drodze decyzji,
  wytwórcę odpadów do przedłożenia wniosku o zatwierdzenie programu gospodarki
  odpadami niebezpiecznymi.
7. W przypadku gdy wytwórca odpadów narusza przepisy ustawy lub działa w sposób
  niezgodny ze złożoną informacją, organ, któremu należało przedłożyć
  informację, wzywa go do niezwłocznego zaniechania naruszeń.
8. Jeżeli wytwórca odpadów mimo wezwania, o którym mowa w ust. 7, nadal narusza
  przepisy ustawy lub działa w sposób niezgodny ze złożoną informacją, organ
  właściwy do otrzymania informacji wstrzymuje w drodze decyzji działalność
  powodującą wytwarzanie odpadów, uwzględniając potrzebę bezpiecznego dla
  środowiska zakończenia tej działalności. W takim przypadku wytwórca odpadów
  zobowiązany jest do usunięcia skutków prowadzonej działalności na własny
  koszt.
9. Kopię informacji o wytwarzanych odpadach oraz sposobach gospodarowania
  wytworzonymi odpadami, a także decyzji, o których mowa w ust. 5, 6 i ust. 8,
  wojewoda lub starosta przekazuje właściwemu marszałkowi województwa oraz
  wójtowi, burmistrzowi lub prezydentowi miasta.
                                        
                                    Art. 25.
1. Wytwórca odpadów może zlecić wykonanie obowiązku gospodarowania odpadami
  innemu posiadaczowi odpadów.
2. Posiadacz odpadów może je przekazywać wyłącznie podmiotom, które uzyskały
  zezwolenie właściwego organu na prowadzenie działalności w zakresie
  gospodarki odpadami, chyba że działalność taka nie wymaga uzyskania
  zezwolenia.
3. Jeżeli posiadacz odpadów, w tym wytwórca odpadów, przekazuje odpady
  następnemu posiadaczowi odpadów, który ma zezwolenie właściwego organu na
  prowadzenie działalności w zakresie gospodarowania tymi odpadami,
  odpowiedzialność za działania objęte tym zezwoleniem przenosi się na tego
  następnego posiadacza odpadów.
                                        
                                    Art. 26.
1. Posiadacz odpadów, który prowadzi działalność w zakresie odzysku lub
  unieszkodliwiania odpadów obowiązany jest do uzyskania zezwolenia na
  prowadzenie tej działalności, z zastrzeżeniem art. 31 ust. 1, art. 33 ust. 2
  i 4 oraz art. 43 ust. 5.
2. Zezwolenie na prowadzenie działalności w zakresie odzysku lub
  unieszkodliwiania odpadów jest wydawane, w drodze decyzji, przez właściwy
  organ, na czas oznaczony nie dłuższy niż 10 lat.
3. Właściwym organem, o którym mowa w ust. 2, jest:
   1) wojewoda - dla przedsięwzięć mogących znacząco oddziaływać na środowisko,
     dla których obowiązek sporządzania raportu o oddziaływaniu przedsięwzięcia
     na środowisko wynika z przepisów o ochronie środowiska oraz gdy dotyczy
     eksploatacji instalacji na terenach zakładów zaliczanych do tych
     przedsięwzięć,
   2) starosta - dla pozostałych przedsięwzięć.
4. Właściwość miejscową organu, o którym mowa ust. 3, ustala się według miejsca
  prowadzenia działalności w zakresie odzysku lub unieszkodliwiania odpadów.
5. Wojewoda wydaje zezwolenie na prowadzenie działalności w zakresie odzysku
  lub unieszkodliwiania odpadów, po zasięgnięciu opinii wójta, burmistrza lub
  prezydenta miasta, właściwego ze względu na miejsce prowadzenia działalności
  w zakresie odzysku lub unieszkodliwiania odpadów.
6. Starosta wydaje zezwolenie na prowadzenie działalności w zakresie odzysku
  lub unieszkodliwiania odpadów, po zasięgnięciu opinii wójta, burmistrza lub
  prezydenta miasta oraz powiatowego inspektora sanitarnego, właściwych ze
  względu na miejsce prowadzenia działalności w zakresie odzysku lub
  unieszkodliwiania odpadów; wymóg zasięgania opinii prezydenta miasta nie
  dotyczy prezydenta miasta na prawach powiatu.
7. Kopię wydanej decyzji wojewoda lub starosta przekazuje właściwemu
  marszałkowi województwa oraz wójtowi, burmistrzowi lub prezydentowi miasta.
8. Wymóg uzyskania decyzji, o której mowa w ust. 1, nie dotyczy posiadacza
  odpadów prowadzącego działalność w zakresie odzysku lub unieszkodliwiania
  odpadów w instalacji, na której prowadzenie wymagane jest pozwolenie
  zintegrowane, o którym mowa w przepisach o ochronie środowiska.
9. Przepisów ust. 1-8 nie stosuje się do odpadów komunalnych.
                                        
                                    Art. 27.
1. Zezwolenie na prowadzenie działalności w zakresie odzysku lub
  unieszkodliwiania odpadów, wydaje się na wniosek, który powinien zawierać:
   1) wyszczególnienie rodzajów odpadów przewidywanych do odzysku lub
     unieszkodliwiania; w przypadku gdy określenie rodzaju jest
     niewystarczające do ustalenia zagrożeń jakie te odpady mogą powodować dla
     środowiska, właściwy organ może wezwać wnioskodawcę do podania
     podstawowego składu chemicznego i właściwości odpadów,
   2) określenie ilości odpadów poszczególnych rodzajów poddawanych odzyskowi
     lub unieszkodliwianiu w okresie roku,
   3) oznaczenie miejsca prowadzenia działalności w zakresie odzysku lub
     unieszkodliwiania odpadów,
   4) wskazanie sposobu i środków transportu odpadów,
   5) wskazanie miejsca i sposobu magazynowania odpadów,
   6) szczegółowy opis stosowanych metod odzysku lub unieszkodliwiania odpadów,
   7) przedstawienie możliwości technicznych i organizacyjnych pozwalających
     należycie wykonywać działalność w zakresie odzysku lub unieszkodliwiania
     odpadów, ze szczególnym uwzględnieniem kwalifikacji zawodowych lub
     przeszkolenia pracowników oraz liczby i jakości posiadanych instalacji i
     urządzeń odpowiadających wymaganiom ochrony środowiska,
   8) przewidywany okres wykonywania działalności w zakresie odzysku lub
     unieszkodliwiania odpadów.
2. W zezwoleniu na prowadzenie działalności w zakresie odzysku lub
  unieszkodliwiania odpadów, określa się:
   1) rodzaj i ilość odpadów przewidywanych do odzysku lub unieszkodliwiania w
     okresie roku,
   2) miejsce i dopuszczone metody odzysku lub unieszkodliwiania odpadów,
   3) dodatkowe warunki prowadzenia działalności w zakresie odzysku lub
     unieszkodliwiania odpadów, jeżeli wymaga tego specyfika odpadów, w
     szczególności niebezpiecznych, lub potrzeba zachowania wymagań ochrony
     życia, zdrowia ludzi lub ochrony środowiska,
   4) miejsce i sposób magazynowania odpadów,
   5) warunki transportu odpadów,
   6) czas obowiązywania zezwolenia.
3. Zezwolenie na prowadzenie działalności w zakresie unieszkodliwiania odpadów
  niebezpiecznych może być wydane po sprawdzeniu przez wojewódzkiego inspektora
  ochrony środowiska funkcjonowania instalacji i urządzeń służących do
  unieszkodliwiania oraz po uzyskaniu wymaganego pozwolenia na użytkowanie
  obiektu w rozumieniu przepisów prawa budowlanego.
                                        
                                    Art. 28.
1. Posiadacz odpadów, który prowadzi działalność w zakresie zbierania lub
  transportu odpadów, jest obowiązany uzyskać zezwolenie na prowadzenie tej
  działalności, z zastrzeżeniem art. 32 ust. 1.
2. Zezwolenie na prowadzenie działalności w zakresie zbierania lub transportu
  odpadów wydaje starosta po zasięgnięciu opinii właściwego wójta, burmistrza
  lub prezydenta miasta oraz powiatowego inspektora sanitarnego; wymóg
  zasięgania opinii prezydenta miasta nie dotyczy prezydenta miasta na prawach
  powiatu.
3. Właściwym starostą, o którym mowa w ust. 2, jest:
   1) do wydania zezwolenia na prowadzenie działalności w zakresie zbierania
     odpadów - starosta właściwy ze względu na miejsce zbierania odpadów,
   2) do wydania zezwolenia na transport odpadów - starosta właściwy ze względu
     na miejsce siedziby lub zamieszkania posiadacza odpadów.
4. Zezwolenie na prowadzenie działalności w zakresie zbierania lub transportu
  odpadów, wydaje się w drodze decyzji na wniosek, który powinien odpowiednio
  zawierać:
   1) wyszczególnienie rodzajów odpadów przewidywanych do zbierania lub
     transportu; w przypadku gdy określenie rodzaju jest niewystarczające do
     ustalenia zagrożeń jakie te odpady mogą powodować dla środowiska, właściwy
     organ może wezwać wnioskodawcę do podania podstawowego składu chemicznego
     i właściwości odpadów,
   2) oznaczenie obszaru prowadzenia działalności,
   3) wskazanie miejsca i sposobu magazynowania odpadów,
   4) wskazanie sposobu i środków transportu odpadów,
   5) przedstawienie możliwości technicznych i organizacyjnych pozwalających
     należycie wykonywać działalność w zakresie zbierania lub transportu
     odpadów,
   6) przewidywany okres wykonywania działalności w zakresie zbierania lub
     transportu odpadów.
5. W zezwoleniu na prowadzenie działalności w zakresie zbierania lub transportu
  odpadów, określa się odpowiednio:
   1) rodzaje odpadów przewidywanych do zbierania lub transportu,
   2) oznaczenie obszaru prowadzenia działalności,
   3) miejsce i sposób magazynowania odpadów,
   4) sposób i środki transportu odpadów,
   5) dodatkowe warunki prowadzenia działalności w zakresie zbierania lub
     transportu odpadów, jeżeli wymaga tego specyfika odpadów, w szczególności
     niebezpiecznych, lub potrzeba zachowania wymagań ochrony życia, zdrowia
     ludzi lub ochrony środowiska,
   6) czas obowiązywania zezwolenia.
6. Zezwolenie na prowadzenie działalności w zakresie zbierania lub transportu
  odpadów jest wydawane w drodze decyzji, przez właściwy, organ na czas
  oznaczony nie dłuższy niż 10 lat.
7. Kopię wydanej decyzji starosta przekazuje właściwemu marszałkowi
  województwa.
8. Przepisów ust. 1-7 nie stosuje się do odpadów komunalnych.
                                        
                                    Art. 29.
1. Właściwy organ odmówi wydania zezwolenia na prowadzenie działalności w
  zakresie odzysku, unieszkodliwiania, zbierania lub transportu odpadów, jeżeli
  zamierzony sposób gospodarki odpadami:
   1) jest niezgodny z wymaganiami ustawy,
   2) mógłby powodować zagrożenia dla życia, zdrowia ludzi lub dla środowiska,
   3) jest niezgodny z planami gospodarki odpadami.
2. Właściwy organ odmówi wydania zezwolenia na prowadzenie działalności w
  zakresie termicznego przekształcenia odpadów niebezpiecznych lub składowania
  odpadów, jeżeli kierownik spalarni odpadów niebezpiecznych lub innej
  instalacji, w której mają być przyjmowane odpady niebezpieczne do termicznego
  przekształcenia albo kierownik składowiska odpadów nie posiadają świadectwa
  stwierdzającego kwalifikacje w zakresie gospodarowania odpadami.
3. Kopię wydanej decyzji wojewoda lub starosta przekazuje właściwemu wójtowi,
  burmistrzowi lub prezydentowi miasta.
                                        
                                    Art. 30.
1. Jeżeli posiadacz odpadów, który uzyskał zezwolenie na prowadzenie
  działalności w zakresie odzysku, unieszkodliwiania, zbierania lub transportu
  odpadów, narusza przepisy ustawy lub działa niezgodnie z wydanym zezwoleniem,
  właściwy organ wzywa go do niezwłocznego zaniechania naruszeń.
2. Jeżeli posiadacz odpadów, o którym mowa w ust. 1, mimo wezwania, nadal
  narusza przepisy ustawy lub działa niezgodnie z wydanym zezwoleniem, właściwy
  organ cofa to zezwolenie w drodze decyzji bez odszkodowania.
3. Cofnięcie zezwolenia, o którym mowa w ust. 1, powoduje wstrzymanie
  działalności objętej tym zezwoleniem.
4. Decyzji, o której mowa w ust. 2, właściwy organ może nadać rygor
  natychmiastowej wykonalności uwzględniając potrzebę bezpiecznego dla
  środowiska zakończenia działalności.
5. Posiadacz odpadów, pomimo wstrzymania prowadzonej działalności, jest
  obowiązany do usunięcia jej skutków na własny koszt.
6. Postępowanie w sprawie wydania decyzji, o której mowa w ust. 2, wszczyna się
  z urzędu.
7. Kopię wydanej decyzji wojewoda lub starosta przekazuje właściwemu
  marszałkowi województwa oraz wójtowi, burmistrzowi lub prezydentowi miasta.
                                        
                                    Art. 31.
1. Wytwórca odpadów, który prowadzi działalność w zakresie odzysku,
  unieszkodliwiania, zbierania lub transportu odpadów jest zwolniony z
  obowiązku uzyskania zezwolenia na prowadzenie tej działalności, jeżeli
  posiada pozwolenie na wytwarzanie odpadów lub decyzję zatwierdzającą program
  gospodarki odpadami niebezpiecznymi.
2. Wytwórca odpadów, o którym mowa w ust. 1, we wniosku o wydanie pozwolenia na
  wytwarzanie odpadów lub decyzji zatwierdzającej program gospodarki odpadami
  niebezpiecznymi jest obowiązany uwzględnić odpowiednio wymagania przewidziane
  dla wniosku o wydanie zezwolenia na prowadzenie działalności w zakresie
  odzysku, unieszkodliwiania, zbierania lub transportu odpadów.
3. Właściwy organ wydając pozwolenie na wytwarzanie odpadów lub decyzję
  zatwierdzającą program gospodarki odpadami niebezpiecznymi uwzględnia
  odpowiednio wymagania przewidziane dla zezwolenia na prowadzenie działalności
  w zakresie odzysku, unieszkodliwiania, zbierania lub transportu odpadów.
4. Jeżeli miejsce prowadzenia odzysku, unieszkodliwiania lub zbierania odpadów
  przez wytwórcę, o którym mowa w ust. 1, jest inne niż miejsce wytwarzania
  odpadów, właściwy organ wydając pozwolenie na wytwarzanie odpadów lub decyzję
  zatwierdzającą program gospodarki odpadami niebezpiecznymi zasięga opinii
  wójta, burmistrza lub prezydenta miasta, a jeżeli organem właściwym jest
  starosta - również powiatowego inspektora sanitarnego, właściwych ze względu
  na miejsce prowadzenia odzysku, unieszkodliwiania lub zbierania odpadów.
                                        
                                    Art. 32.
1. Posiadacz odpadów, który łącznie prowadzi działalność w zakresie odzysku lub
  unieszkodliwiania odpadów oraz zbierania lub transportu odpadów, jest
  zwolniony z obowiązku uzyskania zezwolenia na prowadzenie działalności w
  zakresie zbierania lub transportu odpadów.
2. Posiadacz odpadów, o którym mowa w ust. 1, powinien dodatkowo uwzględnić we
  wniosku, o wydanie zezwolenia na prowadzenie działalności w zakresie odzysku
  lub unieszkodliwiania odpadów wymagania przewidziane dla wniosku o wydanie
  zezwolenia na prowadzenie działalności w zakresie zbierania lub transportu
  odpadów.
3. Właściwy organ wydając zezwolenie na prowadzenie działalności w zakresie
  odzysku lub unieszkodliwiania odpadów uwzględnia dodatkowo wymagania
  przewidziane dla zezwolenia na prowadzenie działalności w zakresie zbierania
  lub transportu odpadów.
                                        
                                    Art. 33.
1. Posiadacz odpadów może przekazać określone rodzaje odpadów w celu ich
  wykorzystania osobie fizycznej lub jednostce organizacyjnej, nie będącym
  przedsiębiorcami, na ich  własne potrzeby.
2. Prowadzenie działalności w zakresie wykorzystania odpadów na własne potrzeby
  przez osoby fizyczne lub jednostki organizacyjne niebędące przedsiębiorcami
  nie wymaga zezwolenia na prowadzenie działalności w zakresie odzysku.
3. Minister właściwy do spraw środowiska, kierując się właściwościami odpadów
  oraz możliwościami bezpiecznego ich wykorzystania przez osoby fizyczne lub
  jednostki organizacyjne, o których mowa w ust. 1, określi, w drodze
  rozporządzenia, listę rodzajów odpadów, które posiadacz odpadów może
  przekazywać tym osobom fizycznym lub jednostkom organizacyjnym do
  wykorzystania na ich własne potrzeby.
4. Minister właściwy do spraw gospodarki w porozumieniu z ministrem właściwym
  do spraw środowiska, kierując się właściwościami odpadów oraz oddziaływaniem
  na środowisko poszczególnych rodzajów działalności w zakresie zbierania,
  transportu, odzysku lub unieszkodliwiania odpadów, może określić, w drodze
  rozporządzenia, rodzaje odpadów, których zbieranie, transport, odzysk lub
  unieszkodliwianie nie wymaga zezwolenia na prowadzenie działalności w
  zakresie zbierania, transportu, odzysku lub unieszkodliwiania odpadów, oraz
  podstawowe wymagania dla zbierania, transportu, procesów odzysku lub
  unieszkodliwiania tych rodzajów odpadów.
5. Posiadacz odpadów, który jest zwolniony z obowiązku uzyskiwania zezwoleń na
  prowadzenie działalności w zakresie zbierania, transportu, odzysku lub
  unieszkodliwiania odpadów zgodnie z przepisami wydanymi na podstawie ust. 4,
  ma obowiązek zgłoszenia do rejestru prowadzonego przez starostę właściwego ze
  względu na miejsce prowadzenia zbierania, odzysku lub unieszkodliwiania
  odpadów, a w przypadku transportu odpadów - przez starostę właściwego ze
  względu na miejsce siedziby lub zamieszkania posiadacza odpadów. Starosta
  przekazuje marszałkowi województwa łączne zestawienie rejestrów, w terminie
  do końca pierwszego kwartału za poprzedni rok kalendarzowy.
6. W razie niedopełnienia wymagań, określonych w przepisach wydanych na
  podstawie ust. 4, przez posiadacza odpadów, o którym mowa w ust. 5,
  wojewódzki inspektor ochrony środowiska może wydać decyzję o wstrzymaniu
  działalności w zakresie zbierania, transportu, odzysku lub unieszkodliwiania
  odpadów.
7. Decyzję, o której mowa w ust. 6, może wydać również wojewódzki inspektor
  sanitarny w przypadku stwierdzenia zagrożenia dla życia lub zdrowia ludzi.
8. W przypadkach określonych w ust. 6 i 7, na wniosek posiadacza odpadów,
  odpowiednio wojewódzki inspektor ochrony środowiska lub wojewódzki inspektor
  sanitarny może ustalić termin do usunięcia stwierdzonych nieprawidłowości, a
  w razie nieusunięcia ich w tym terminie - wstrzyma działalność w zakresie
  zbierania, transportu, odzysku lub unieszkodliwiania odpadów.
9. W decyzjach, o których mowa w ust. 6 i 7, ustala się termin wstrzymania
  działalności, uwzględniając potrzebę bezpiecznego dla środowiska zakończenia
  działalności w zakresie zbierania, transportu, odzysku lub unieszkodliwiania
  odpadów.
10. Decyzje, o których mowa w ust. 6 i 7 wydawane są z urzędu.
11. Minister właściwy do spraw środowiska określi, w drodze rozporządzenia,
  zakres informacji podawanych przy rejestracji przez posiadaczy odpadów, o
  których mowa w ust. 5, oraz sposób rejestracji, kierując się potrzebą
  ujednolicenia procedury rejestracji.
                                        
                                    Art. 34.
1. Wójt, burmistrz lub prezydent miasta, w drodze decyzji, nakazuje
  posiadaczowi odpadów usunięcie odpadów z miejsc nieprzeznaczonych do ich
  składowania lub magazynowania, wskazując sposób wykonania tej decyzji.
2. Decyzja, o której mowa w ust. 1, wydawana jest z urzędu.
                                        
                                    Art. 35.
1. Jeżeli przemawia za tym szczególnie ważny interes społeczny, związany z
  ochroną środowiska, a w szczególności z zagrożeniem pogorszenia stanu
  środowiska w znacznych rozmiarach, w decyzjach, o których mowa w art. 17 ust.
  1 i 2, art. 26 ust. 1, art. 28 ust. 1, może być ustanowione zabezpieczenie
  roszczeń z tytułu wystąpienia negatywnych skutków w środowisku.
2. Do ustanowienia zabezpieczenia roszczeń, zwrotu ustanowionego zabezpieczenia
  oraz orzeczenia o przeznaczeniu zabezpieczenia na usunięcie negatywnych
  skutków w środowisku stosuje się odpowiednio art. 187 ust. 2 - 4 oraz art.
  198 ustawy z dnia 27 kwietnia 2001 r. - Prawo ochrony środowiska.
                                        
                                    Art. 36.
1. Posiadacz odpadów, z zastrzeżeniem ust. 2 i 3, jest obowiązany do
  prowadzenia ich ilościowej i jakościowej ewidencji zgodnie z przyjętym
  katalogiem odpadów i listą odpadów niebezpiecznych; ewidencja ta w przypadku
  posiadacza odpadów, który prowadzi działalność w zakresie odzysku lub
  unieszkodliwiania odpadów powinna obejmować sposoby gospodarowania odpadami a
  także dane o ich pochodzeniu i miejscu przeznaczenia.
2. W przypadku odpadów komunalnych ewidencję prowadzą podmioty, o których mowa
  w art. 7 ustawy z dnia 13 września 1996 r. o utrzymaniu czystości i porządku
  w gminach (Dz. Nr 132, poz. 622, z 1997 r. Nr 60, poz. 369 i Nr 121, poz. 770
  oraz z 2000 r. Nr 22, poz. 272).
3. Obowiązek prowadzenia ewidencji odpadów nie dotyczy osób fizycznych i
  jednostek organizacyjnych niebędących przedsiębiorcami, które wykorzystują
  odpady na własne potrzeby.
4. Ewidencję, o której mowa w ust. 1, prowadzi się, z zastrzeżeniem ust. 5, z
  zastosowaniem następujących dokumentów ewidencji odpadów:
   1) karty ewidencji odpadu, prowadzonej dla każdego rodzaju odpadu odrębnie,
   2) karty przekazania odpadu.
5. Posiadacz odpadów prowadzący działalność wyłącznie w zakresie transportu
  odpadów prowadzi ewidencję z zastosowaniem tylko karty przekazania odpadów.
6. Dokumenty ewidencji odpadów powinny zawierać następujące dane: imię i
  nazwisko, adres zamieszkania lub nazwę i adres siedziby posiadacza odpadów.
7. Posiadacz odpadów, który przejmuje odpad od innego posiadacza jest
  obowiązany potwierdzić przejęcie odpadu na karcie przekazania odpadu, o
  której mowa w ust. 4 pkt 2, wypełnionej przez posiadacza, który przekazuje
  ten odpad.
8. Kartę przekazania odpadu sporządza się w dwóch egzemplarzach, po jednym dla
  każdego z posiadaczy, o których mowa w ust. 7.
9. Dopuszcza się sporządzanie zbiorczej karty przekazania odpadu, obejmującej
  odpad danego rodzaju przekazywany łącznie w czasie jednego miesiąca
  kalendarzowego temu samemu posiadaczowi.
10. Posiadacz odpadów ma obowiązek przechowywać dokumenty sporządzone na
  potrzeby ewidencji przez okres 5 lat, licząc od końca roku kalendarzowego, w
  którym sporządzono te dokumenty, z zastrzeżeniem art. 37 ust. 4.
11. Posiadacz odpadów jest obowiązany przedstawić dokumenty ewidencji odpadów na
  żądanie organów przeprowadzających kontrolę.
12. Marszałek województwa właściwy ze względu na miejsce wytwarzania, odzysku
  lub unieszkodliwiania odpadów, w drodze decyzji, może zobowiązać posiadacza
  odpadów do przedłożenia dokumentów ewidencji odpadów.
13. Minister właściwy do spraw środowiska, kierując się szkodliwością odpadów
  oraz potrzebą wprowadzenia ułatwień dla małych i średnich przedsiębiorstw
  określi, w drodze rozporządzenia, rodzaje odpadów lub ich ilości dla których
  nie ma obowiązku prowadzenia ewidencji odpadów oraz kategorie małych i
  średnich przedsiębiorstw, które mogą prowadzić uproszczoną ewidencję odpadów.
14. Minister właściwy do spraw środowiska, określi w drodze rozporządzenia,
  wzory dokumentów stosowanych na potrzeby ewidencji odpadów, z wyodrębnieniem
  ewidencji komunalnych osadów ściekowych.
15. Minister właściwy do spraw środowiska, wydając rozporządzenie, o którym mowa
  w ust. 14, będzie kierował się potrzebą ujednolicenia tych dokumentów oraz
  zapewnienia ilościowej i jakościowej kontroli:
   1) odpadów wytwarzanych, poddawanych odzyskowi lub unieszkodliwianych,
   2) obrotu odpadami.
                                        
                                    Art. 37.
1. Posiadacz odpadów prowadzący ewidencję odpadów jest obowiązany sporządzić na
  formularzu zbiorcze zestawienie danych o rodzajach i ilości odpadów, o
  sposobach gospodarowania nimi oraz o instalacjach i urządzeniach służących do
  odzysku i unieszkodliwiania tych odpadów, z zastrzeżeniem ust. 2. Zbiorcze
  zestawienie danych powinno zawierać następujące informacje: imię i nazwisko,
  adres zamieszkania lub nazwę i adres siedziby posiadacza odpadów.
2. Wytwórca komunalnych osadów ściekowych, o których mowa w art. 43, jest
  obowiązany sporządzić na formularzu zbiorcze zestawienie danych zawierające
  następujące informacje:
   1) imię i nazwisko lub nazwę oraz adres zamieszkania lub siedziby wytwórcy
     komunalnych osadów ściekowych,
   2) ilość komunalnego osadu ściekowego wytworzonego oraz dostarczonego do
     stosowania,
   3) skład i właściwości komunalnych osadów ściekowych,
   4) rodzaj przeprowadzonej obróbki,
   5) imię i nazwisko lub nazwę oraz adres zamieszkania lub siedziby
     stosujących komunalne osady ściekowe, wytworzone przez wskazanego w pkt 1
     wytwórcę tych osadów,
   6) miejsca stosowania tych osadów.
3. Zbiorcze zestawienia danych, o których mowa w ust. 1 i 2, posiadacz odpadów
  lub wytwórca komunalnych osadów ściekowych jest obowiązany przekazać
  marszałkowi województwa właściwemu ze względu na miejsce wytwarzania, odzysku
  lub unieszkodliwiania odpadów w terminie do końca pierwszego kwartału za
  poprzedni rok kalendarzowy.
4. Zarządzający składowiskiem odpadów jest obowiązany do przechowywania
  zbiorczych zestawień danych, o których mowa w ust. 1, do czasu zakończenia
  rekultywacji składowiska odpadów i przekazania ich następnemu właścicielowi
  lub zarządcy nieruchomości.
5. Minister właściwy do spraw środowiska, określi w drodze rozporządzenia,
  zakres informacji wymaganych w oparciu o ust. 2 pkt 3 oraz wzory formularzy
  służących do sporządzania i przekazywania zbiorczych zestawień danych, o
  których mowa w ust. 1 i 2, kierując się potrzebą ujednolicenia tych
  zestawień.
6. Na podstawie zbiorczych zestawień danych, o których mowa w ust. 1 i 2 oraz
  informacji uzyskanych od wojewody i starostów, marszałek województwa prowadzi
  wojewódzką bazę danych dotyczącą wytwarzania i gospodarowania odpadami wraz z
  rejestrem udzielonych zezwoleń w zakresie wytwarzania i gospodarowania
  odpadami oraz sporządza raport wojewódzki i przekazuje go ministrowi
  właściwemu do spraw środowiska.
7. Dostęp do wojewódzkiej bazy danych posiadają: minister właściwy do spraw
  środowiska, wojewoda, starosta, wójt, burmistrz lub prezydent miasta,
  wojewódzki inspektor ochrony środowiska oraz wojewódzki urząd statystyczny.
8. Minister właściwy do spraw środowiska określi, w drodze rozporządzenia,
  warunki i zakres dostępu do wojewódzkiej bazy danych, kierując się potrzebami
  organów, o których mowa w ust. 7 w zakresie danych niezbędnych do zarządzania
  środowiskiem.
9. Raport wojewódzki, o którym mowa w ust. 6, w zakresie stosowania komunalnych
  osadów ściekowych może zawierać następujące dane osobowe stosujących te
  osady: imię i nazwisko, adres zamieszkania lub nazwę i adres siedziby
  posiadacza odpadów.
10. Minister właściwy do spraw środowiska prowadzi centralną bazę danych
  dotyczącą wytwarzania i gospodarowania odpadami.
11. Minister właściwy do spraw środowiska, kierując się potrzebą stworzenia
  ujednoliconego systemu zbierania i przetwarzania danych określi, w drodze
  rozporządzenia, zasady sporządzania raportu wojewódzkiego, o którym mowa w
  ust. 6, wzór formularza, na którym raport ten ma być sporządzany oraz termin
  przekazywania tego raportu.
12. Minister właściwy do spraw środowiska, kierując się potrzebą ujednolicenia
  systemu zbierania i przetwarzania danych określi, w drodze rozporządzenia,
  niezbędny zakres informacji objętych obowiązkiem zbierania i przetwarzania
  oraz sposób prowadzenia centralnej i wojewódzkiej bazy danych, o których mowa
  w ust. 6 i 10.
                                        
                                   Rozdział 5
          Szczególne zasady gospodarowania niektórymi rodzajami odpadów
                                        
                                    Art. 38.
1. Zakazuje się odzysku PCB.
2. Odpady zawierające PCB mogą być poddawane odzyskowi lub unieszkodliwiane
  tylko po usunięciu z tych odpadów PCB, z zastrzeżeniem ust. 3.
 3. Jeżeli usunięcie PCB z odpadów jest niemożliwe, do unieszkodliwienia odpadu
  zawierającego PCB stosuje się przepisy dotyczące unieszkodliwiania PCB.
4. PCB powinno być unieszkodliwiane poprzez spalanie w spalarniach odpadów
  niebezpiecznych.
5. Dopuszcza się również jako metody unieszkodliwiania PCB, procesy D8, D9, D12
  i D15 wymienione w załączniku nr 6 do ustawy, przy zastosowaniu techniki
  gwarantującej bezpieczne dla środowiska i zdrowia ludzi jego
  unieszkodliwienie.
6. Zakazuje się spalania PCB na statkach.
7. Posiadacz odpadów prowadzący działania w celu unieszkodliwienia PCB jest
  obowiązany w karcie ewidencji odpadów zamieścić informację o zawartości PCB w
  odpadzie.
                                        
                                    Art. 39.
1. Oleje odpadowe powinny być w pierwszej kolejności poddawane odzyskowi
  poprzez regenerację, rozumianą jako każdy proces, w którym oleje bazowe mogą
  być produkowane przez rafinowanie olejów odpadowych, a w szczególności przez
  usunięcie zanieczyszczeń, produktów utleniania i dodatków zawartych w tych
  olejach.
2. Jeżeli regeneracja olejów odpadowych jest niemożliwa ze względu na stopień
  ich zanieczyszczenia, określony w odrębnych przepisach, oleje te powinny być
  spalane z odzyskiem energii.
3. Jeżeli regeneracja olejów odpadowych lub ich spalanie z odzyskiem energii są
  niemożliwe dopuszcza się ich unieszkodliwianie.
4. Posiadacz odpadów w postaci olejów odpadowych, powstałych w wyniku
  prowadzonej przez niego działalności gospodarczej, jeżeli nie jest w stanie
  we własnym zakresie wykonać obowiązków określonych w ust. 1 albo ust. 2,
  powinien przekazać te odpady podmiotowi, gwarantującemu zgodne z prawem ich
  zagospodarowanie.
5. Zakazuje się mieszania olejów odpadowych z innymi odpadami niebezpiecznymi,
  w tym zawierającymi PCB, w czasie ich zbierania lub magazynowania, jeżeli
  poziom określonych substancji przekracza dopuszczalne wartości.
6. Zakazuje się zrzutu olejów odpadowych do wód, do gleby lub do ziemi.
7. Minister właściwy do spraw środowiska kierując się uwarunkowaniami
  technicznymi i technologicznymi procesów odzysku lub unieszkodliwiania olejów
  odpadowych, może w drodze rozporządzenia wprowadzić obowiązek stosowania
  polskiej normy, określającej wymagania dla olejów odpadowych.
                                        
                                    Art. 40.
1. Zakazuje się unieszkodliwiania odpadów polegającego na lokowaniu
  (zatapianiu) na dnie mórz, pochodzących z procesów wytwarzania dwutlenku
  tytanu oraz z przetwarzania tych odpadów.
2. Posiadacz odpadów pochodzących z procesów wytwarzania dwutlenku tytanu oraz
  z przetwarzania tych odpadów, ubiegający się o zezwolenie na prowadzenie
  działalności w zakresie unieszkodliwiania tych odpadów poprzez ich
  składowanie, obowiązany jest do podania we wniosku o to zezwolenie,
  następujących informacji dotyczących :
   1) właściwości fizycznych łącznie z określeniem postaci (stała, szlam,
     płynna lub gazowa), chemicznych, biochemicznych i biologicznych odpadów,
   2) toksyczności, trwałości fizycznej, chemicznej i biologicznej odpadów,
   3) akumulowania i biotransformacji składników odpadów w organizmach żywych
     lub osadach,
   4) podatności odpadów na zmiany fizyczne, chemiczne i biochemiczne oraz
     wzajemnego oddziaływania w danym środowisku z innymi substancjami
     organicznymi i nieorganicznymi,
   5) położenia geograficznego składowiska odpadów wraz z charakterystyką
     przyległych obszarów,
   6) sposobu opakowania oraz stosowanych sposobów ograniczania
     rozprzestrzeniania się odpadów,
   7) środków ostrożności podjętych w celu uniknięcia zanieczyszczenia
     środowiska.
3. Posiadacz odpadów pochodzących z procesów wytwarzania dwutlenku tytanu oraz
  z przetwarzania tych odpadów, jest obowiązany do prowadzenia monitoringu
  miejsc magazynowania tych odpadów.
4. Wojewoda może, w drodze decyzji, zobowiązać posiadacza odpadów, o którym
  mowa w ust. 2, do prowadzenia dodatkowych badań wpływu odpadów na jakość wód
  oraz zwiększyć częstotliwość prowadzenia wszystkich badań.
5. Postępowanie w sprawie wydania decyzji, o której mowa w ust. 4, wszczyna się
  z urzędu.
6. Posiadacz odpadów pochodzących z procesów wytwarzania dwutlenku tytanu oraz
  z przetwarzania tych odpadów jest obowiązany w zbiorczym zestawieniu danych,
  o którym mowa w art. 37 ust. 1, dodatkowo zamieścić informację o ilości
  siarczanów lub chlorków w odpadach przypadających na tonę wyprodukowanego
  dwutlenku tytanu.
7. Minister właściwy do spraw środowiska w porozumieniu z ministrem właściwym
  do spraw gospodarki kierując się właściwościami odpadów oraz ich
  oddziaływaniem na środowisko w trakcie długotrwałego składowania określi, w
  drodze rozporządzenia, odpady pochodzące z procesów wytwarzania dwutlenku
  tytanu oraz z przetwarzania tych odpadów, które nie mogą być unieszkodliwiane
  przez ich składowanie, oraz dopuszczalne ilości odpadów wytwarzanych w
  przeliczeniu na tonę wyprodukowanego dwutlenku tytanu.
8. Minister właściwy do spraw środowiska kierując się właściwościami odpadów
  oraz ich oddziaływaniem na środowisko w trakcie długotrwałego składowania
  określi, w drodze rozporządzenia, zakres, obowiązkowe i dodatkowe badania
  wpływu odpadów na jakość wód, sposoby, metody referencyjne badań i warunki
  prowadzenia monitoringu składowisk odpadów oraz miejsc magazynowania odpadów
  pochodzących z procesów wytwarzania dwutlenku tytanu oraz z przetwarzania
  tych odpadów.
                                        
                                    Art. 41.
1. Odpady w postaci baterii lub akumulatorów, unieszkodliwia się oddzielnie od
  innych rodzajów odpadów.
2. Posiadacz odpadów w postaci baterii lub akumulatorów, powstałych w wyniku
  prowadzonej przez niego działalności gospodarczej, jest obowiązany do ich
  selektywnej zbiórki, umożliwiającej późniejszy odzysk lub unieszkodliwienie
  tych odpadów.
3. Posiadacz odpadów w postaci baterii lub akumulatorów, który jest osobą
  fizyczną niebędącą przedsiębiorcą lub jednostką organizacyjną niebędącą
  przedsiębiorcą, powinien zwracać te odpady do punktów ich zbiórki lub wrzucać
  do pojemników przeznaczonych na te odpady.
4. Obowiązki, o których mowa w ust. 1-3, dotyczą posiadaczy odpadów w postaci
  baterii lub akumulatorów, które zawierają:
   1) powyżej 0,0005% wagowo rtęci, lub
   2) powyżej 0,025% wagowo kadmu, lub
   3) powyżej 0,4% wagowo ołowiu.
                                        
                                    Art. 42.
1. Zakazuje się poddawania odzyskowi określonych rodzajów odpadów medycznych i
  weterynaryjnych.
2. Minister właściwy do spraw zdrowia w porozumieniu z ministrem właściwym do
  spraw środowiska kierując się zagrożeniami stwarzanymi przez powstające
  odpady określi, w drodze rozporządzenia, rodzaje odpadów medycznych i
  weterynaryjnych, których poddawanie odzyskowi jest zakazane.
3. Minister właściwy do spraw zdrowia w porozumieniu z ministrem właściwym do
  spraw środowiska kierując się zagrożeniami stwarzanymi przez powstające
  odpady określi, w drodze rozporządzenia, dopuszczalne sposoby i warunki
  unieszkodliwiania odpadów medycznych i weterynaryjnych.
                                        
                                    Art. 43.
1. Komunalne osady ściekowe mogą być stosowane:
   1) w rolnictwie, rozumianym jako uprawa wszystkich płodów rolnych
     wprowadzanych do obrotu handlowego, włączając w to uprawy przeznaczane do
     produkcji pasz,
   2) do rekultywacji terenów, w tym gruntów na cele rolne,
   3) do dostosowania gruntów do określonych potrzeb wynikających z planów
     gospodarki odpadami, planów zagospodarowania przestrzennego lub decyzji o
     warunkach zabudowy i zagospodarowania terenu,
   4) do uprawy roślin przeznaczonych do produkcji kompostu,
   5) do uprawy roślin nieprzeznaczonych do spożycia i do produkcji pasz.
2. Komunalne osady ściekowe mogą być stosowane, jeżeli są ustabilizowane oraz
  przygotowane odpowiednio do celu i sposobu ich stosowania, w szczególności
  przez poddanie ich obróbce biologicznej, chemicznej, termicznej lub innemu
  procesowi, który obniża podatność komunalnego osadu ściekowego na zagniwanie
  i eliminuje zagrożenie dla środowiska lub zdrowia ludzi.
3. Przed stosowaniem komunalne osady ściekowe oraz grunty, na których mają one
  być stosowane, powinny być poddane badaniom przez wytwórcę komunalnych osadów
  ściekowych.
4. Wytwórca komunalnych osadów ściekowych jest obowiązany do przekazywania
  właścicielowi, dzierżawcy lub innej osobie władającej nieruchomością, na
  której komunalne osady ściekowe mają być stosowane, wyników badań oraz
  informacji o dawkach tego osadu, które można stosować na poszczególnych
  gruntach.
5. Właściciel, dzierżawca lub inna osoba władająca nieruchomością, na której
  komunalne osady ściekowe mają zostać zastosowane w celach określonych w ust.
  1 pkt 1, 4 lub 5, jest zwolniona z obowiązku uzyskania zezwolenia na
  prowadzenie działalności w zakresie odzysku lub obowiązku rejestracji, o
  którym mowa w art. 33 ust. 5 oraz prowadzenia ewidencji tych odpadów.
6. Zakazuje się stosowania komunalnych osadów ściekowych:
   1) na obszarach parków narodowych i rezerwatów przyrody,
   2) na wewnętrznych terenach ochrony pośredniej stref ochronnych ujęć wody,
   3) w pasie gruntu o szerokości 50 m bezpośrednio przylegającego do brzegów
     jezior i cieków,
   4) na terenach zalewowych, czasowo podtopionych i bagiennych,
   5) na terenach czasowo zamarzniętych i pokrytych śniegiem,
   6) na gruntach o dużej przepuszczalności, stanowiących w szczególności
     piaski luźne i słabogliniaste oraz piaski gliniaste lekkie, jeżeli poziom
     wód gruntowych znajduje się na głębokości mniejszej niż 1,5 m poniżej
     powierzchni gruntu,
   7) na gruntach rolnych o spadku przekraczającym 10%,
   8) na obszarach zasilania zbiorników wód podziemnych,
   9) na terenach objętych pozostałymi formami ochrony przyrody nie
     wymienionymi w pkt 1, jeżeli osady ściekowe zostały wytworzone poza tymi
     terenami,
  10) na terenach położonych w odległości mniejszej niż 100 m od ujęcia wody,
     domu mieszkalnego lub zakładu produkcji żywności,
  11) na gruntach, na których rosną rośliny sadownicze i warzywa, z wyjątkiem
     drzew owocowych,
  12) na gruntach przeznaczonych pod uprawę roślin jagodowych i warzyw, których
     części jadalne bezpośrednio stykają się z ziemią i są spożywane w stanie
     surowym - w ciągu 18 miesięcy poprzedzających zbiory i w czasie zbiorów,
  13) na gruntach wykorzystywanych na pastwiska i łąki,
  14) na gruntach wykorzystywanych do upraw pod osłonami.
7. Minister właściwy do spraw środowiska, w porozumieniu z ministrem właściwym
  do spraw rolnictwa kierując się zasadami ochrony środowiska oraz ochrony
  gruntów rolnych określi, w drodze rozporządzenia, warunki, jakie muszą być
  spełnione przy wykorzystywaniu komunalnych osadów ściekowych na cele, o
  których mowa w ust. 1, w tym dawki tych osadów, które można stosować na
  gruntach, a także zakres, częstotliwość i metody referencyjne badań
  komunalnych osadów ściekowych i gruntów, na których osady te mają być
  stosowane.
                                        
                                   Rozdział 6
                        Termiczne przekształcanie odpadów
                                        
                                    Art. 44.
1. Termiczne przekształcanie odpadów może być prowadzone w spalarniach odpadów
  niebezpiecznych, spalarniach odpadów komunalnych oraz spalarniach odpadów
  innych niż niebezpieczne i komunalne, z zastrzeżeniem ust. 3 i 4.
2. Spalarnie odpadów powinny być projektowane, budowane, wyposażane i
  użytkowane w sposób zapewniający osiągnięcie takiego poziomu termicznego
  przekształcania, przy którym ilość i szkodliwość dla życia, zdrowia ludzi lub
  dla środowiska, odpadów i innych emisji powstających wskutek termicznego
  przekształcania odpadów (pozostałości z termicznego przekształcania odpadów)
  będzie jak najmniejsza.
3. Dopuszcza się termiczne przekształcanie odpadów niebezpiecznych w
  spalarniach odpadów innych niż niebezpieczne i komunalne lub w innych
  instalacjach, pod warunkiem przestrzegania wymagań przewidzianych dla
  spalarni odpadów niebezpiecznych, z zastrzeżeniem art. 42 ust. 3.
4. Dopuszcza się termiczne przekształcanie odpadów innych niż niebezpieczne w
  innych instalacjach niż spalarnie odpadów lub w urządzeniach.
5. Minister właściwy do spraw gospodarki w porozumieniu z ministrem właściwym
  do spraw środowiska, kierując się zasadą wyrażoną w ust. 2, określi w drodze
  rozporządzenia, rodzaje odpadów inne niż niebezpieczne oraz rodzaje
  instalacji i urządzeń, w których dopuszcza się ich termiczne przekształcanie.
                                        
                                    Art. 45.
1. Zarządzający spalarnią odpadów niebezpiecznych, przed przyjęciem odpadów do
  ich termicznego przekształcenia, jest obowiązany do:
   1) zapoznania się z przekazywanym przez posiadacza odpadów opisem odpadów,
     który powinien obejmować:
     a) fizyczny i chemiczny skład odpadów niebezpiecznych oraz informacje
       niezbędne do dokonania oceny przydatności tych odpadów do procesu
       termicznego przekształcenia,
     b) właściwości odpadów niebezpiecznych,
     c) określenie substancji, z którymi te odpady nie mogą być łączone w celu
       ich łącznego termicznego przekształcenia,
     d) niezbędne zabezpieczenia związane z postępowaniem z tymi odpadami,
   2) określenia ilości odpadów,
   3) sprawdzenia zgodności przyjmowanych odpadów z danymi zawartymi w karcie
     przekazania odpadu,
   4) pobrania próbek przed rozładowaniem odpadów w celu zweryfikowania
     zgodności składu fizycznego i chemicznego oraz właściwości odpadów z
     opisem, o którym mowa w pkt 1; wymóg ten nie dotyczy odpadów medycznych i
     weterynaryjnych,
   5) przechowywania próbek przez okres co najmniej 1 miesiąca po termicznym
     przekształceniu tych odpadów.
2. Zarządzający spalarnią odpadów niebezpiecznych jest obowiązany również do:
   1) badania fizycznych i chemicznych właściwości odpadów powstałych w wyniku
     termicznego przekształcania odpadów, w tym w szczególności rozpuszczalnych
     frakcji metali ciężkich,
   2) transportu i magazynowania odpadów w postaci pylistej, powstałych w
     wyniku termicznego przekształcania odpadów, w zamkniętych pojemnikach,
   3) określenia bezpiecznej trasy przejazdu odpadów powstałych w wyniku
     termicznego przekształcania odpadów, jeżeli odpadów tych nie udało się
     poddać odzyskowi lub unieszkodliwić w miejscu ich powstania.
3. Przepis ust. 1 nie ma zastosowania w przypadku wytwórców odpadów
  niebezpiecznych, którzy termicznie przekształcają wyłącznie własne odpady w
  miejscu ich powstania, pod warunkiem dotrzymywania wymagań określonych dla
  spalarni odpadów niebezpiecznych.
4. Posiadacz odpadów, który przyjmuje odpady niebezpieczne do termicznego
  przekształcania odpadów w instalacjach innych niż spalarnie odpadów
  niebezpiecznych, jest obowiązany do przestrzegania wymagań, o których mowa w
  ust. 1 i 2.
                                        
                                    Art. 46.
1. Zarządzający spalarnią odpadów komunalnych lub spalarnią odpadów innych niż
  niebezpieczne i komunalne, przed przyjęciem odpadów do ich termicznego
  przekształcenia, jest obowiązany do:
   1) określenia ilości odpadów,
   2) sprawdzenia zgodności przyjmowanych odpadów z danymi zawartymi w karcie
     przekazania odpadu.
2. Posiadacz odpadów, który przyjmuje odpady inne niż niebezpieczne do
  termicznego przekształcania odpadów w innych instalacjach niż spalarnie
  odpadów lub w urządzeniach, obowiązany jest do przestrzegania wymagań, o
  których mowa w ust. 1.
                                        
                                    Art. 47.
Minister właściwy do spraw gospodarki w porozumieniu z ministrem właściwym do
spraw środowiska kierując się właściwościami odpadów określi, w drodze
rozporządzenia, wymagania dotyczące prowadzenia procesu termicznego
przekształcania odpadów, z wyjątkiem odpadów medycznych i weterynaryjnych, oraz
sposoby postępowania z odpadami powstałymi w wyniku termicznego przekształcania
odpadów.
                                        
                                    Art. 48.
1. W razie niedopełnienia przez zarządzającego spalarnią odpadów obowiązków, o
  których mowa w art. 44-46, wojewódzki inspektor ochrony środowiska może wydać
  decyzję o wstrzymaniu działalności w zakresie termicznego przekształcania
  odpadów.
2. W przypadkach określonych w ust. 1, na wniosek zarządzającego spalarnią
  odpadów, wojewódzki inspektor ochrony środowiska może ustalić termin
  usunięcia stwierdzonych nieprawidłowości, a w razie nieusunięcia ich w tym
  terminie - wstrzyma działalność w zakresie termicznego przekształcania
  odpadów.
3. W decyzji, o której mowa w ust. 1 i 2, określa się termin wstrzymania
  działalności, uwzględniając potrzebę bezpiecznego dla środowiska jej
  zakończenia.
4. Postępowanie w sprawie wydania decyzji o wstrzymaniu działalności wszczyna
  się z urzędu.
5. Przepisy ust. 1-4 stosuje się odpowiednio do posiadacza odpadów, który
  przyjmuje odpady do termicznego przekształcania w instalacjach i
  urządzeniach, o których mowa w art. 45 ust. 4 i art. 46 ust. 2.
                                        
                                    Art. 49.
1. Kierownikiem spalarni odpadów niebezpiecznych może być wyłącznie osoba,
  która posiada świadectwo stwierdzające kwalifikacje w zakresie gospodarowania
  odpadami.
2. Świadectwo stwierdzające kwalifikacje w zakresie gospodarowania odpadami
  wydaje wojewoda, po złożeniu przez zainteresowanego egzaminu w zakresie
  gospodarowania odpadami z wynikiem pozytywnym.
3. Egzamin, o którym mowa w ust. 2, przeprowadza się na wniosek
  zainteresowanego zawierający imię i nazwisko, datę i miejsce urodzenia oraz
  miejsce zamieszkania wnioskodawcy. Do wniosku dołącza się odpis dyplomu lub
  świadectwa potwierdzającego posiadane wykształcenie albo zaświadczenie o
  praktyce zawodowej oraz dowód uiszczenia opłaty związanej z przeprowadzeniem
  egzaminu.
4. Egzamin, o którym mowa w ust. 2, przeprowadza komisja egzaminacyjna powołana
  przez wojewodę.
5. Koszty związane z przeprowadzeniem egzaminu oraz wydaniem świadectwa ponosi
  zainteresowany.
6. W razie uzyskania negatywnego wyniku egzaminu zainteresowany może wystąpić z
  wnioskiem o wyznaczenie terminu ponownego egzaminu, który może być
  przeprowadzony najwcześniej po upływie 6 miesięcy od dnia pierwszego
  egzaminu.
7. Przepisy ust. 1-6 stosuje się odpowiednio do kierownika spalarni odpadów
  innych niż niebezpieczne i komunalne oraz do kierownika innej instalacji, do
  której są przyjmowane odpady niebezpieczne do termicznego przekształcania.
8. Minister właściwy do spraw środowiska kierując się potrzebą zapewnienia
  prawidłowego unieszkodliwiania odpadów oraz potrzebami ochrony środowiska
  określi, w drodze rozporządzenia:
   1) tryb powoływania komisji egzaminacyjnej oraz jej skład,
   2) zakres wiadomości podlegających sprawdzeniu,
   3) tryb przeprowadzania egzaminu,
   4) wysokość opłat związanych z przeprowadzeniem egzaminu i wydaniem
     świadectwa stwierdzającego kwalifikacje w zakresie gospodarowania odpadami
     oraz sposób ich uiszczania,
   5) wysokość wynagrodzenia członków komisji egzaminacyjnej,
   6) wzór świadectwa stwierdzającego kwalifikacje w zakresie gospodarowania
     odpadami.
                                        
                                   Rozdział 7
                       Składowanie i magazynowanie odpadów
                                        
                                    Art. 50.
1. Wyróżnia się następujące typy składowisk odpadów: składowisko odpadów
  niebezpiecznych, składowisko odpadów obojętnych, składowisko odpadów innych
  niż niebezpieczne i obojętne.
2. Minister właściwy do spraw środowiska określi, w drodze rozporządzenia,
  szczegółowe wymagania dotyczące lokalizacji, budowy, eksploatacji i
  zamknięcia, jakim powinny odpowiadać poszczególne typy składowisk odpadów,
  uwzględniając zjawiska przyrodnicze i uwarunkowania geologiczne oraz systemy
  kontroli.
                                        
                                    Art. 51.
1. Organ właściwy do wydania decyzji o warunkach zabudowy i zagospodarowania
  terenu dla składowiska odpadów może uzależnić wydanie tej decyzji od
  przedstawienia przez inwestora ekspertyzy co do możliwości odzysku lub
  unieszkodliwienia odpadów w inny sposób niż przez składowanie.
2. Wyznaczenie składowiska odpadów w pobliżu lotnisk wymaga zgody organów
  administracji lotniczej.
3. Wyznaczenie składowiska odpadów w pobliżu obiektów zabytkowych lub na
  terenie występowania istniejących stanowisk archeologicznych wymaga zgody
  wojewódzkiego konserwatora zabytków.
4. Wyznaczenie składowiska odpadów w obszarze pasa nadbrzeżnego oraz morskich
  portów i przystani wymaga zgody dyrektora urzędu morskiego.
5. Organ właściwy do wydania decyzji o warunkach zabudowy i zagospodarowania
  terenu dla składowiska odpadów, odmówi wydania takiej decyzji w przypadku
  braku zgody wymaganej w ust. 2-4 lub jeżeli istnieje uzasadniona technicznie,
  ekologicznie lub ekonomicznie możliwość odzysku lub unieszkodliwiania odpadów
  bez budowy składowiska odpadów.
6. Organ właściwy do wydania decyzji o pozwoleniu na budowę składowiska
  odpadów, ustala w tej decyzji obowiązek ustanowienia zabezpieczenia roszczeń,
  mogących powstać w związku z funkcjonowaniem składowiska.
                                        
                                    Art. 52.
1. Wniosek o wydanie pozwolenia na budowę składowiska odpadów powinien
  dodatkowo zawierać:
   1) imię i nazwisko oraz adres zamieszkania lub nazwę i adres siedziby
     wnioskodawcy oraz zarządzającego składowiskiem odpadów, jeżeli są to różne
     podmioty oraz adres składowiska odpadów,
   2) rodzaje odpadów przewidziane do składowania na danym składowisku odpadów,
   3) przewidywaną roczną i całkowitą ilość składowanych odpadów oraz pojemność
     składowiska odpadów,
   4) opis terenu składowiska odpadów, a w szczególności jego charakterystykę
     geologiczną i hydrogeologiczną,
   5) opis sposobu zapobiegania zanieczyszczeniu środowiska lub ograniczenia
     ilości odpadów i ich negatywnego oddziaływania na środowisko,
   6) plan dotyczący eksploatacji, zarządzania i monitorowania składowiska
     odpadów,
   7) plan dotyczący zamknięcia składowiska odpadów oraz działań
     poeksploatacyjnych,
   8) sposoby zapobiegania awariom i sposoby postępowania w przypadku ich
     wystąpienia,
   9) kwalifikacje planowanego do zatrudnienia personelu,
  10) proponowaną wysokość i formę zabezpieczenia roszczeń.
2. Organ właściwy do wydania pozwolenia na budowę składowiska odpadów określa w
  nim wymagania zapewniające ochronę życia i zdrowia ludzi, ochronę środowiska
  oraz ochronę uzasadnionych interesów osób trzecich.
3. Wymagania, o których mowa w ust. 2, dotyczą:
   1) typu składowiska odpadów,
   2) warunków technicznych składowiska odpadów,
   3) rodzaju odpadów dopuszczonych do składowania na składowisku odpadów,
   4) rodzaju odpadów niebezpiecznych dopuszczonych do składowania na
     wydzielonej części składowiska odpadów innych niż niebezpieczne, jeżeli
     część tego składowiska wydzielono do składowania odpadów niebezpiecznych,
   5) rocznej i ogólnej ilości odpadów dopuszczonych do składowania,
   6) sposobu eksploatacji składowiska,
   7) docelowej rzędnej (maksymalnej wysokości) składowania,
   8) sposobu gromadzenia, oczyszczania i odprowadzania odcieków,
   9) sposobu gromadzenia, oczyszczania i wykorzystywania lub unieszkodliwiania
     gazu składowiskowego,
  10) sposobu, częstotliwości i czasu monitorowania składowiska odpadów,
  11) sposobu postępowania w przypadku wystąpienia awarii,
  12) określenia technicznego sposobu zamknięcia składowiska odpadów
  13) kierunku rekultywacji,
  14) obowiązku uzyskania pozwolenia na użytkowanie składowiska odpadów,
  15) określenia wysokości i formy zabezpieczenia roszczeń.
                                        
                                    Art. 53.
1. Pozwolenie na użytkowanie składowiska odpadów może być wydane po
  zatwierdzeniu instrukcji eksploatacji składowiska odpadów oraz po
  przeprowadzeniu kontroli przez wojewódzkiego inspektora ochrony środowiska.
2. Wniosek o zatwierdzenie instrukcji eksploatacji składowiska odpadów powinien
  zawierać:
   1) imię i nazwisko oraz adres zamieszkania lub nazwę i adres siedziby
     wnioskodawcy oraz zarządzającego składowiskiem odpadów, jeżeli są to różne
     podmioty oraz  adres składowiska odpadów,
   2) określenie typu składowiska odpadów,
   3) określenie, czy na tym składowisku, jeżeli nie jest to składowisko
     odpadów niebezpiecznych, zostały wydzielone części, na których mają być
     składowane określone rodzaje odpadów niebezpiecznych,
   4) rodzaje odpadów przeznaczonych do składowania na tym składowisku,
   5) wskazanie kwalifikacji kierownika i pracowników składowiska odpadów,
   6) wyszczególnienie urządzeń technicznych niezbędnych do prawidłowego
     funkcjonowania składowiska odpadów (np. kompaktor, spychacz, waga, brodzik
     dezynfekcyjny, środki transportu),
   7) wyszczególnienie aparatury kontrolno-pomiarowej wraz ze schematem
     rozmieszczenia punktów pomiarowych,
   8) określenie sposobu składowania poszczególnych rodzajów odpadów,
   9) określenie rodzaju i grubości stosowanej warstwy izolacyjnej,
  10) określenie godzin otwarcia składowiska odpadów,
  11) określenie sposobu zabezpieczenia składowiska odpadów przed dostępem osób
     nieuprawnionych,
  12) określenie procedury przyjęcia odpadów na składowisko odpadów,
  13) określenie sposobów i częstotliwości prowadzonych badań,
  14) określenie sposobu prowadzenia dokumentacji dotyczącej eksploatacji
     składowiska odpadów.
3. Instrukcję eksploatacji składowiska odpadów zatwierdza, w drodze decyzji:
   1) wojewoda - dla przedsięwzięć mogących znacząco oddziaływać na środowisko,
     dla których obowiązek sporządzania raportu o oddziaływaniu przedsięwzięcia
     na środowisko wynika z przepisów o ochronie środowiska oraz gdy dotyczy
     eksploatacji składowiska na terenach zakładów zaliczanych do tych
     przedsięwzięć,
   2) starosta - dla pozostałych przedsięwzięć.
4. W decyzji zatwierdzającej instrukcję eksploatacji składowiska odpadów
  określa się:
   1) typ składowiska odpadów,
   2) w razie potrzeby wydzielone części składowiska odpadów innych niż
     niebezpieczne, na których mogą być składowane określone rodzaje odpadów
     niebezpiecznych,
   3) rodzaje odpadów dopuszczonych do składowania na tym składowisku odpadów,
   4) urządzenia techniczne niezbędne do prawidłowego funkcjonowania
     składowiska,
   5) aparaturę kontrolno-pomiarową wraz ze schematem rozmieszczenia punktów
     pomiarowych,
   6) sposoby składowania poszczególnych rodzajów odpadów,
   7) rodzaj i grubość stosowanej warstwy izolacyjnej,
   8) godziny otwarcia składowiska odpadów,
   9) sposób zabezpieczenia składowiska odpadów przed dostępem osób
     nieuprawnionych,
  10) procedury przyjęcia odpadów na składowisko odpadów,
  11) sposoby i częstotliwość prowadzenia badań,
  12) sposób prowadzenia dokumentacji dotyczącej eksploatacji składowiska
     odpadów,
  13) dodatkowe wymagania związane ze specyfiką składowania odpadów.
5. Organ, o którym mowa w ust. 3 odmówi, w drodze decyzji, zatwierdzenia
  instrukcji eksploatacji składowiska odpadów, jeżeli:
   1) kierownik składowiska odpadów nie posiada świadectwa stwierdzającego
     kwalifikacje w zakresie gospodarowania odpadami,
   2) instrukcja zawiera ustalenia sprzeczne z wymaganiami sanitarnymi,
     bezpieczeństwa i higieny pracy, przeciwpożarowymi, a także wymaganiami
     ochrony środowiska.
   3) sposób eksploatacji jest sprzeczny z założeniami przyjętymi w decyzji o
     warunkach zabudowy i zagospodarowania terenu lub o pozwoleniu na budowę,
   4) sposób eksploatacji mógłby powodować zagrożenia dla zdrowia, życia ludzi
     lub dla środowiska.
6. Organ właściwy do zatwierdzenia instrukcji eksploatacji składowiska odpadów
  jest obowiązany, za zgodą strony, na rzecz której decyzja zatwierdzająca
  instrukcję eksploatacji składowiska odpadów została wydana, do przeniesienia
  tej decyzji na rzecz innej osoby, jeżeli wyrazi ona zgodę na przyjęcie
  wszystkich warunków zawartych w tej decyzji.
                                        
                                    Art. 54.
1. Zamknięcie składowiska odpadów lub jego wydzielonej części wymaga zgody
  właściwego organu.
2. Zgodę na zamknięcie składowiska odpadów lub jego wydzielonej części wydaje,
  na wniosek zarządzającego składowiskiem odpadów, w drodze decyzji:
   1) wojewoda - dla przedsięwzięć mogących znacząco oddziaływać na środowisko,
     dla których obowiązek sporządzania raportu o oddziaływaniu przedsięwzięcia
     na środowisko wynika z przepisów o ochronie środowiska oraz gdy dotyczy
     eksploatacji składowiska na terenach zakładów zaliczanych do tych
     przedsięwzięć,
   2) starosta - dla pozostałych przedsięwzięć
 po przeprowadzeniu kontroli składowiska odpadów przez wojewódzkiego inspektora
  ochrony środowiska.
3. Wniosek, o którym mowa w ust. 2, powinien zawierać:
   1) określenie technicznego sposobu zamknięcia składowiska odpadów lub jego
     wydzielonej części,
   2) harmonogram działań związanych z rekultywacją składowiska odpadów.
4. Zgoda, o której mowa w ust. 1, na zamknięcie składowiska odpadów lub jego
  wydzielonej części określa:
   1) techniczny sposób zamknięcia składowiska odpadów lub jego wydzielonej
     części,
   2) harmonogram działań związanych z rekultywacją składowiska odpadów,
   3) warunki sprawowania nadzoru nad zrekultywowanym składowiskiem odpadów.
5. Zarządzający składowiskiem, po wykonaniu obowiązków określonych w decyzji o
  zgodzie na zamknięcie składowiska, może złożyć wniosek o uchylenie
  ustanowionego zabezpieczenia roszczeń. Przepis art. 35 ust. 2 stosuje się
  odpowiednio.
                                        
                                    Art. 55.
1. Zakazuje się składowania odpadów:
   1) występujących w postaci ciekłej, w tym odpadów zawierających wodę w
     ilości powyżej 95% masy całkowitej, z wyłączeniem szlamów,
   2) o właściwościach wybuchowych, żrących, utleniających, wysoce łatwopalnych
     lub łatwopalnych,
   3) medycznych i weterynaryjnych,
   4) powstających w wyniku prac naukowo-badawczych, rozwojowych lub
     działalności dydaktycznej, które nie są zidentyfikowane lub są nowe i
     których oddziaływanie na środowisko jest nieznane,
   5) opon i ich części, z wyłączeniem opon rowerowych i opon o średnicy
     zewnętrznej większej niż 1400 mm,
   6) w śródlądowych wodach powierzchniowych i podziemnych,
   7) w polskich obszarach morskich,
   8) w przypadkach określonych w przepisach odrębnych.
2. Zakazuje się rozcieńczania lub sporządzania mieszanin odpadów ze sobą lub z
  innymi substancjami lub przedmiotami w celu spełnienia kryteriów dopuszczenia
  odpadów do składowania na składowisku odpadów.
3. Minister właściwy do spraw gospodarki w porozumieniu z ministrem właściwym
  do spraw środowiska, kierując się właściwościami odpadów, może określić w
  drodze rozporządzenia, kryteria dopuszczenia odpadów do składowania na
  składowisku odpadów danego typu.
4. Odpady powinny być składowane w sposób selektywny. Dopuszcza się składowanie
  określonych rodzajów odpadów w sposób nieselektywny (mieszanie), jeżeli w
  wyniku takiego składowania nie nastąpi zwiększenie negatywnego oddziaływania
  tych odpadów na środowisko.
5. Minister właściwy do spraw gospodarki w porozumieniu z ministrem właściwym
  do spraw środowiska, kierując się właściwościami odpadów, może określić, w
  drodze rozporządzenia, rodzaje odpadów, które mogą być składowane w sposób
  nieselektywny.
                                        
                                    Art. 56.
1. Odpady przed umieszczeniem na składowisku odpadów powinny być poddane
  procesowi przekształcenia fizycznego, chemicznego lub biologicznego oraz
  segregacji, w celu ograniczenia zagrożenia dla życia i zdrowia ludzi lub dla
  środowiska lub też ograniczenia ilości lub objętości składowanych odpadów.
2. Obowiązki określone w ust. 1 nie dotyczą odpadów obojętnych oraz odpadów, w
  stosunku do których proces przekształcenia fizycznego, chemicznego lub
  biologicznego nie spowoduje ograniczenia zagrożenia dla życia i zdrowia ludzi
  lub dla środowiska ani ograniczenia ilości lub objętości składowanych
  odpadów.
                                        
                                    Art. 57.
1. Na składowisku odpadów niebezpiecznych nie mogą być składowane odpady inne
  niż niebezpieczne.
2. Stałe odpady niebezpieczne, które po procesie przekształcenia nie wchodzą w
  reakcje z innymi odpadami, mogą być składowane na wydzielonych częściach
  składowisk odpadów innych niż niebezpieczne z wyjątkiem składowisk odpadów
  obojętnych, jeżeli odcieki z tych odpadów spełniają kryteria przewidziane dla
  dopuszczenia odpadów innych niż niebezpieczne do składowania na składowiskach
  odpadów innych niż niebezpieczne.
3. Na składowanie odpadów niebezpiecznych na wydzielonych częściach innych
  składowisk odpadów wytwórca odpadów niebezpiecznych jest obowiązany uzyskać
  zezwolenie starosty, właściwego ze względu na miejsce składowania odpadów,
  wydawane w drodze decyzji, po uzgodnieniu z wójtem, burmistrzem lub
  prezydentem miasta, a w obszarze pasa nadbrzeżnego oraz morskich portów i
  przystani również z dyrektorem urzędu morskiego; wymóg uzgodnienia z
  prezydentem miasta nie dotyczy prezydenta miasta na prawach powiatu.
4. Wytwórca odpadów niebezpiecznych dołącza do wniosku o wydanie zezwolenia, o
  którym mowa w ust. 3, oświadczenie zarządzającego składowiskiem odpadów o
  możliwości składowania odpadów niebezpiecznych zgodnie z wymaganiami
  określonymi w art. 52 oraz jego zgodę na składowanie tych odpadów.
                                        
                                    Art. 58.
Na składowiskach odpadów obojętnych mogą być składowane tylko odpady obojętne.
                                        
                                    Art. 59.
1. Zarządzający składowiskiem odpadów jest obowiązany:
   1) ustalić ilość odpadów przed ich przyjęciem na składowisko,
   2) sprawdzić zgodność przyjmowanych odpadów z danymi zawartymi w karcie
     przekazania odpadu,
   3) zapewnić selektywne składowanie odpadów, mając na uwadze uniknięcie
     szkodliwych dla środowiska reakcji pomiędzy składnikami tych odpadów,
     możliwość dalszego ich wykorzystania oraz rekultywację i ponowne
     zagospodarowanie terenu składowiska odpadów,
   4) utrzymywać i eksploatować składowisko odpadów w sposób zapewniający
     właściwe funkcjonowanie urządzeń technicznych stanowiących wyposażenie
     składowiska odpadów oraz zachowanie wymagań sanitarnych, bezpieczeństwa i
     higieny pracy, przeciwpożarowych, a także zasad ochrony środowiska,
     zgodnie z zatwierdzoną instrukcją eksploatacji składowiska odpadów,
   5) odmówić przyjęcia odpadów na składowisko odpadów, których skład jest
     niezgodny z dokumentami wymaganymi przy obrocie odpadami lub zezwoleniem
     na składowanie odpadów niebezpiecznych na wydzielonej części innego
     składowiska odpadów lub zezwoleniem na prowadzenie działalności w zakresie
     odzysku lub unieszkodliwiania odpadów i zawiadomić o tym niezwłocznie
     wojewódzkiego inspektora ochrony środowiska,
   6) zawiadomić organ, który wydał decyzję o pozwoleniu na użytkowanie
     składowiska odpadów oraz wojewódzkiego inspektora ochrony środowiska o
     zakończeniu eksploatacji i wykonaniu prac rekultywacyjnych,
   7) monitorować składowisko odpadów przed rozpoczęciem, w trakcie i po
     zakończeniu eksploatacji składowiska oraz corocznie przesyłać uzyskane
     wyniki wojewódzkiemu inspektorowi ochrony środowiska w terminie do końca
     pierwszego kwartału, po zakończeniu roku kalendarzowego, którego te wyniki
     dotyczyły,
   8) powiadamiać niezwłocznie wojewódzkiego inspektora ochrony środowiska o
     stwierdzonych zmianach obserwowanych parametrów, wskazujących na możliwość
     wystąpienia lub powstanie zagrożeń dla środowiska.
2. W przypadku określonym w ust. 1 pkt 8 wojewódzki inspektor ochrony
  środowiska określi, w drodze decyzji, zakres i harmonogram działań
  niezbędnych do ustalenia przyczyn zmian obserwowanych parametrów oraz
  możliwych zagrożeń dla środowiska, a następnie po ich ustaleniu określi, w
  drodze decyzji, zakres i harmonogram działań niezbędnych do usunięcia
  przyczyn i skutków stwierdzonych zagrożeń dla środowiska.
3. W razie niedopełnienia przez zarządzającego składowiskiem odpadów
  obowiązków, o których mowa w ust. 1, wojewódzki inspektor ochrony środowiska
  może wydać decyzję o wstrzymaniu użytkowania składowiska odpadów.
4. Decyzję, o której mowa w ust. 3, może wydać również wojewódzki inspektor
  sanitarny w przypadku stwierdzenia zagrożenia dla życia lub zdrowia ludzi.
5. W przypadkach określonych w ust. 3 i 4, na wniosek zarządzającego
  składowiskiem odpadów, odpowiednio wojewódzki inspektor ochrony środowiska
  lub wojewódzki inspektor sanitarny może ustalić termin do usunięcia
  stwierdzonych nieprawidłowości, a w razie nieusunięcia ich w tym terminie wstrzyma
użytkowanie składowiska odpadów.
6. W decyzjach, o których mowa w ust. 3-5, ustala się termin wstrzymania
  użytkowania, uwzględniając potrzebę bezpiecznego dla środowiska jego
  zakończenia.
7. Decyzje, o których mowa w ust. 2, oraz decyzje o wstrzymaniu użytkowania
  składowiska odpadów wydawane są z urzędu.
                                        
                                    Art. 60.
Minister właściwy do spraw środowiska w porozumieniu z ministrem właściwym do
spraw zdrowia kierując się zależnościami między możliwością występowania
zagrożeń dla życia, zdrowia ludzi lub dla środowiska a lokalizacją i
technicznymi parametrami składowiska odpadów określi, w drodze rozporządzenia,
zakres, czas, sposób oraz warunki prowadzenia monitoringu składowisk odpadów.
                                        
                                    Art. 61.
Cena za przyjęcie odpadów do składowania na składowisko odpadów powinna
uwzględniać w szczególności koszty budowy, eksploatacji, zamknięcia,
rekultywacji, monitorowania i nadzorowania składowiska odpadów.
                                        
                                    Art. 62.
Do kierownika składowiska odpadów stosuje się art. 49.
                                    Art. 63.
1. Magazynowanie odpadów może odbywać się na terenie, do którego posiadacz
  odpadów ma tytuł prawny.
2. Miejsce magazynowania odpadów nie wymaga wyznaczenia w trybie przepisów o
  zagospodarowaniu przestrzennym.
3. Odpady przeznaczone do odzysku lub unieszkodliwiania, z wyjątkiem
  składowania, mogą być magazynowane, jeżeli konieczność magazynowania wynika z
  procesów technologicznych lub organizacyjnych i nie przekracza terminów
  uzasadnionych zastosowaniem tych procesów, nie dłużej jednak niż przez okres
  3 lat.
4. Odpady przeznaczone do składowania mogą być magazynowane jedynie w celu
  zebrania odpowiedniej ilości tych odpadów do transportu na składowisko
  odpadów, nie dłużej jednak niż przez okres 1 roku.
5. Okresy magazynowania odpadów, o których mowa w ust. 3 i 4 liczone są łącznie
  dla wszystkich kolejnych posiadaczy tych odpadów.
6. Określenie miejsca i sposobu magazynowania odpadów następuje w:
   1) pozwoleniu zintegrowanym, o którym mowa w przepisach o ochronie
     środowiska,
   2) pozwoleniu na wytwarzanie odpadów, o którym mowa w art. 17 ust. 1 pkt 1,
   3) decyzji zatwierdzającej program gospodarki odpadami niebezpiecznymi, o
     której mowa w art. 17 ust. 1 pkt 2 i ust. 2 pkt 1,
   4) informacji o wytwarzanych odpadach oraz o sposobach gospodarowania
     wytworzonymi odpadami, o której mowa w art. 17 ust. 1 pkt 3 oraz ust. 2
     pkt 2,
   5) zezwoleniu na prowadzenie działalności w zakresie odzysku lub
     unieszkodliwiania odpadów, o którym mowa w art. 26 ust. 1,
   6) zezwoleniu na prowadzenie działalności w zakresie zbierania lub
     transportu odpadów, o którym mowa w art. 28 ust. 1.
                                        
                                   Rozdział 8
                          Międzynarodowy obrót odpadami
                                        
                                    Art. 64.
Międzynarodowy obrót odpadami polega na przywozie odpadów z zagranicy na
terytorium państwa polskiego, przewozie odpadów pochodzących z zagranicy przez
terytorium państwa polskiego oraz wywozie odpadów za granicę z terytorium
państwa polskiego.
                                        
                                    Art. 65.
1. Zakazuje się przywozu z zagranicy odpadów niebezpiecznych, z zastrzeżeniem
  ust. 2.
2. Dopuszcza się przywóz odpadów niebezpiecznych, określonych w przepisach, o
  których mowa w ust. 4, za zezwoleniem Głównego Inspektora Ochrony Środowiska,
  wydanym w drodze decyzji, jeżeli są spełnione łącznie warunki, o których mowa
  w ust. 8.
3. Do wydawania zezwoleń na przywóz z zagranicy odpadów niebezpiecznych stosuje
  się odpowiednio przepisy dotyczące zezwoleń na przywóz z zagranicy odpadów
  innych niż niebezpieczne.
4. Minister właściwy do spraw środowiska określi, w drodze rozporządzenia,
  rodzaje odpadów niebezpiecznych dopuszczonych do przywozu z zagranicy, okres,
  przez jaki odpady te mogą być przywożone oraz ich ilości, kierując się
  potrzebami gospodarki narodowej oraz możliwością odzysku bezpiecznego dla
  życia, zdrowia ludzi i dla środowiska.
5. Zakazuje się przywozu z zagranicy odpadów wymieszanych z przedmiotami lub
  substancjami nie będącymi odpadami.
6. Przywóz z zagranicy odpadów innych niż niebezpieczne jest dopuszczalny
  jedynie za zezwoleniem Głównego Inspektora Ochrony Środowiska, wydanym w
  drodze decyzji. Kopię zezwolenia Główny Inspektor Ochrony Środowiska
  przekazuje Prezesowi Głównego Urzędu Ceł, Komendantowi Głównemu Straży
  Granicznej oraz marszałkowi województwa i wójtowi, burmistrzowi lub
  prezydentowi miasta właściwym ze względu na miejsce odzysku.
7. Odbiór odpadów przekazywanych do urządzeń odbiorczych w portach morskich,
  rzecznych i lotniczych, powstałych w trakcie normalnej eksploatacji statków
  morskich i żeglugi śródlądowej oraz statków powietrznych, a także ze
  sztucznych wysp, konstrukcji i urządzeń o polskiej przynależności oraz z
  polskich stacji badawczych w Arktyce i Antarktyce, nie podlega ograniczeniom,
  o których mowa w ust. 1, 5 i 6.
8. Zezwolenie, o którym mowa w ust. 6, może być wydane, jeżeli spełnione
  zostaną łącznie następujące warunki:
   1) odpady przeznaczone są do odzysku w kraju lub za granicą, z wyjątkiem
     działań określonych jako R1 i R10 w załączniku nr 5 do ustawy,
   2) nie ma na terenie kraju możliwych do pozyskania odpadów nadających się do
     równorzędnego odzysku lub też występują one w niewystarczającej ilości,
   3) odpady przywiezione z zagranicy lub sposób odzysku w kraju nie spowodują
     wzrostu zagrożenia dla środowiska i nie przyczynią się do zwiększenia masy
     składowanych odpadów.
9. Główny Inspektor Ochrony Środowiska może uzależnić wydanie zezwolenia od
  przedstawienia przez przywożącego odpady z zagranicy ekspertyzy co do
  spełnienia warunków określonych w ust. 8 w zależności od rodzaju odpadów,
  oraz przedstawienia decyzji zezwalającej na użytkowanie obiektu, pozwolenia
  zintegrowanego, pozwolenia na wprowadzanie gazów lub pyłów do powietrza,
  pozwolenia wodnoprawnego na wprowadzanie ścieków do wód lub do ziemi,
  pozwolenia na wytwarzanie odpadów, zezwolenia na prowadzenie działalności w
  zakresie odzysku lub unieszkodliwiania odpadów.
10. Zezwolenie na przywóz odpadów z zagranicy wydaje się na czas oznaczony nie
  dłuższy niż 5 lat, na wniosek przywożącego odpady, zawierający:
   1) opis przywożonych odpadów, w tym ich fizycznych i chemicznych
     właściwości,
   2) określenie ilości przywożonych odpadów,
   3) wskazanie miejsca odzysku,
   4) opis sposobu gospodarowania przywiezionymi odpadami, w tym opis
     technologii ich odzysku wraz z opisem oddziaływania na środowisko,
   5) wskazanie trasy wwozu odpadów, rodzaju transportu i opakowania odpadów
     dla odpadów niebezpiecznych,
   6) wskazanie imienia i nazwiska lub nazwy i adresu zamieszkania lub siedziby
     wytwórcy odpadów oraz ich dostawcy,
   7) uzasadnienie potrzeby przywiezienia odpadów z zagranicy.
11. Główny Inspektor Ochrony Środowiska może zażądać udokumentowania informacji
  zawartych we wniosku, o którym mowa w ust. 10.
12. Zezwolenie na przywóz odpadów z zagranicy może być wydane przedsiębiorcy lub
  jednostce organizacyjnej niebędącej przedsiębiorcą.
13. W zezwoleniu, o którym mowa w ust. 2 i 6, Główny Inspektor Ochrony
  Środowiska określa:
   1) przywożącego odpady,
   2) rodzaj przywożonych odpadów,
   3) ilość przywożonych odpadów,
   4) czas na jaki zezwolenie jest udzielone,
   5) miejsce odzysku,
   6) sposób gospodarowania przywiezionymi odpadami,
   7) sposób postępowania z odpadami powstającymi w procesie odzysku,
   8) obowiązek informowania przez przywożącego odpady o rzeczywistej ilości
     przywiezionych odpadów w określonym czasie,
   9) trasę wwozu odpadów, w szczególności przejście graniczne, którym będą
     wwożone odpady, rodzaj transportu i opakowania odpadów dla odpadów
     niebezpiecznych,
  10) inne wymagania dotyczące przywozu odpadów i odzysku.
14. Dokument przywozowy dla odpadów innych niż niebezpieczne stanowi załącznik
  do zezwolenia, o którym mowa w ust. 6.
15. W przypadku, gdy w postępowaniu o wydanie zezwolenia na przywóz odpadów,
  Główny Inspektor Ochrony Środowiska stwierdzi, że ubiegający się o zezwolenie
  naruszył w okresie ostatnich 3 lat warunki wcześniejszego zezwolenia na
  przywóz odpadów, odmówi wydania nowego zezwolenia.
16. Zezwolenie, o którym mowa w ust. 2 i 6, może być przez Głównego Inspektora
  Ochrony Środowiska cofnięte, w drodze decyzji, bez odszkodowania w razie
  stwierdzenia, że przywożący odpady nie przestrzega zawartych w zezwoleniu
  warunków. Kopię decyzji o cofnięciu zezwolenia Główny Inspektor Ochrony
  Środowiska przekazuje niezwłocznie Prezesowi Głównego Urzędu Ceł,
  Komendantowi Głównemu Straży Granicznej oraz marszałkowi województwa i
  wójtowi, burmistrzowi lub prezydentowi miasta właściwym ze względu na miejsce
  odzysku.
17. Odpady sprowadzane z zagranicy, które nie zostały poddane odzyskowi zgodnie
  z zezwoleniem, podlegają zwrotowi do ich dostawcy.
18. Minister właściwy do spraw środowiska w porozumieniu z ministrem właściwym
  do spraw gospodarki kierując się właściwościami odpadów, może określić, w
  drodze rozporządzenia, listę odpadów, których przywóz z zagranicy nie wymaga
  zezwolenia, o którym mowa w ust. 6.
                                    Art. 66.
1. Wywóz za granicę odpadów niebezpiecznych jest dopuszczalny wyłącznie za
  zezwoleniem Głównego Inspektora Ochrony Środowiska. Główny Inspektor Ochrony
  Środowiska przekazuje kopię wydanego zezwolenia Prezesowi Głównego Urzędu Ceł
  i Komendantowi Głównemu Straży Granicznej.
2. Zezwolenie, o którym mowa w ust. 1, może być wydane, jeżeli:
   1) sposób gospodarowania odpadami za granicą będzie bezpieczny dla
     środowiska,
   2) właściwe organy władz państwa przyjmującego odpady niebezpieczne oraz
     państw, przez których terytoria odpady te będą przewożone, wyrażą zgodę na
     ich przyjęcie oraz przewóz.
3. Przepisy ust. 1 i 2 mają odpowiednie zastosowanie w przypadku przewozu
  odpadów niebezpiecznych przez terytorium państwa polskiego.
4. Zezwolenie na wywóz odpadów niebezpiecznych za granicę wydaje się na czas
  oznaczony, na wniosek wywożącego odpady, zawierający:
   1) opis wywożonych odpadów, w tym ich fizycznych i chemicznych właściwości,
     wraz z opisem sposobu wytworzenia tych odpadów i informacją o wymaganiach
     dotyczących zasad ostrożnego obchodzenia się z odpadami,
   2) określenie ilości wywożonych odpadów,
   3) wskazanie trasy wywozu odpadów, rodzaju transportu i opakowania odpadów
     oraz informacji o ubezpieczeniu transportu,
   4) wskazanie imienia i nazwiska lub nazwy i adresu zamieszkania lub siedziby
     podmiotu odbierającego odpady oraz miejsca odzysku lub unieszkodliwiania
     odpadów,
   5) opis sposobu gospodarowania odpadami za granicą,
   6) uzasadnienie potrzeby wywozu odpadów.
5. Główny Inspektor Ochrony Środowiska może zażądać udokumentowania informacji
  zawartych we wniosku, o którym mowa w ust. 4.
6. W zezwoleniu, o którym mowa w ust. 1, Główny Inspektor Ochrony Środowiska
  określa:
   1) wywożącego odpady,
   2) rodzaj wywożonych odpadów,
   3) ilość wywożonych odpadów,
   4) czas na jaki zezwolenie jest udzielone,
   5) imiona i nazwiska lub nazwy i adresy zamieszkania lub siedziby podmiotów
     odbierających odpady oraz miejsca odzysku lub unieszkodliwiania odpadów,
   6) sposób gospodarowania wywiezionymi odpadami za granicą,
   7) trasę wywozu odpadów, w szczególności przejście graniczne, którym będą
     wywożone odpady, rodzaj transportu i opakowania odpadów,
   8) obowiązek informowania przez wywożącego odpady o rzeczywistej ilości
     wywiezionych odpadów w określonym czasie,
   9) inne wymagania dotyczące wywozu odpadów.
7. Dokument wywozowy dla odpadów niebezpiecznych stanowi załącznik do
  zezwolenia, o którym mowa w ust. 1.
8. W przypadku, gdy w postępowaniu o wydanie zezwolenia na wywóz odpadów
  niebezpiecznych Główny Inspektor Ochrony Środowiska stwierdzi, że ubiegający
  się o zezwolenie naruszył w okresie ostatnich 3 lat warunki wcześniejszego
  zezwolenia na wywóz odpadów, odmówi wydania nowego zezwolenia.
9. Zezwolenie na wywóz odpadów niebezpiecznych może być przez Głównego
  Inspektora Ochrony Środowiska cofnięte, w drodze decyzji, bez odszkodowania w
  razie stwierdzenia, że wywożący odpady nie przestrzega zawartych w zezwoleniu
  warunków. Kopię decyzji o cofnięciu zezwolenia Główny Inspektor Ochrony
  Środowiska przekazuje niezwłocznie Prezesowi Głównego Urzędu Ceł,
  Komendantowi Głównemu Straży Granicznej oraz marszałkowi województwa i
  wójtowi, burmistrzowi lub prezydentowi miasta właściwym ze względu na miejsce
  zamieszkania lub siedzibę posiadacza odpadów.
10. Zezwolenie na przewóz odpadów niebezpiecznych przez terytorium państwa
  polskiego wydaje się na czas oznaczony, na wniosek zawierający:
   1) opis przewożonych odpadów, w tym ich fizycznych i chemicznych
     właściwości, wraz z opisem sposobu wytworzenia tych odpadów i informacją o
     wymaganiach dotyczących zasad ostrożnego obchodzenia się z odpadami,
   2) określenie ilości przewożonych odpadów,
   3) wskazanie trasy przewozu odpadów, rodzaju transportu i opakowania odpadów
     oraz informacji o ubezpieczeniu transportu,
   4) wskazanie nazwy i adresu podmiotu odbierającego odpady oraz miejsca
     odzysku lub unieszkodliwiania odpadów,
   5) opis sposobu gospodarowania odpadami za granicą.
11. Główny Inspektor Ochrony Środowiska może zażądać udokumentowania informacji
  zawartych we wniosku, o którym mowa w ust. 10.
12. Zezwolenie na przewóz odpadów niebezpiecznych przez terytorium państwa
  polskiego może być wydane przedsiębiorcy lub jednostce organizacyjnej
  niebędącej przedsiębiorcą.
13. W zezwoleniu, o którym mowa w ust. 10, Główny Inspektor Ochrony Środowiska
  określa:
   1) przewożącego odpady,
   2) rodzaj przewożonych odpadów,
   3) ilość przewożonych odpadów,
   4) czas na jaki zezwolenie jest udzielone,
   5) imiona i nazwiska lub nazwy i adresy zamieszkania lub siedziby podmiotów
     odbierających odpady oraz miejsca odzysku lub unieszkodliwiania odpadów,
   6) sposób gospodarowania odpadami za granicą,
   7) trasę przewozu odpadów, w szczególności przejścia graniczne, którymi będą
     przywożone i wywożone odpady, rodzaj transportu i opakowania odpadów,
   8) obowiązek informowania przez przewożącego odpady o rzeczywistej ilości
     przewiezionych odpadów w określonym czasie,
   9) inne wymagania dotyczące przewozu odpadów.
14. Dokument przewozowy dla odpadów niebezpiecznych stanowi załącznik do
  zezwolenia, o którym mowa w ust. 10.
15. W przypadku, gdy w postępowaniu o wydanie zezwolenia na przewóz odpadów
  niebezpiecznych Główny Inspektor Ochrony Środowiska stwierdzi, że ubiegający
  się o zezwolenie naruszył w okresie ostatnich 3 lat warunki wcześniejszego
  zezwolenia na przewóz odpadów, odmówi wydania nowego zezwolenia.
16. Zezwolenie na przewóz odpadów niebezpiecznych może być przez Głównego
  Inspektora Ochrony Środowiska cofnięte, w drodze decyzji, bez odszkodowania w
  razie stwierdzenia, że przewożący odpady nie przestrzega zawartych w
  zezwoleniu warunków. Kopię decyzji o cofnięciu zezwolenia Główny Inspektor
  Ochrony Środowiska przekazuje niezwłocznie Prezesowi Głównego Urzędu Ceł i
  Komendantowi Głównemu Straży Granicznej.
17. Jeżeli zagospodarowanie wywiezionych z terytorium państwa polskiego odpadów
  nie może być dokonane zgodnie z warunkami kontraktu albo też wywóz nastąpił
  bez zezwolenia, wywożący odpady jest obowiązany do odebrania tych odpadów.
18. Minister właściwy do spraw środowiska może kierując się wymaganiami
  obowiązującymi w państwach, do których odpady są wywożone, w drodze
  rozporządzenia, wprowadzić obowiązek uzyskiwania zezwoleń na wywóz do
  określonych państw odpadów innych niż niebezpieczne.
19. Minister właściwy do spraw środowiska kierując się potrzebą ujednolicenia
  wniosków, w drodze rozporządzenia, wprowadzi obowiązek składania wniosku o
  wydanie zezwolenia na przewóz lub na wywóz odpadów niebezpiecznych za granicę
  na formularzu, według wzoru określonego w rozporządzeniu.
                                    Art. 67.
Minister właściwy do spraw wewnętrznych w porozumieniu z ministrem właściwym do
spraw gospodarki i ministrem właściwym do spraw środowiska, kierując się
koniecznością zapewnienia sprawdzenia zgodności zgłoszonego rodzaju odpadów z
faktyczną zawartością ładunku przywożonego z zagranicy, wywożonego za granicę
lub przewożonego tranzytem, określi, w drodze rozporządzenia, wykaz przejść
granicznych, którymi może być realizowany międzynarodowy obrót odpadami.
                                    Art. 68.
1. Główny Inspektor Ochrony Środowiska prowadzi rejestr decyzji wydanych w
  zakresie międzynarodowego obrotu odpadami, zawierający następujące dane: imię
  i nazwisko lub nazwę, adres zamieszkania lub siedziby posiadaczy odpadów
  uczestniczących w międzynarodowym obrocie odpadami.
2. Minister właściwy do spraw środowiska kierując się potrzebą ujednolicenia
  tego rejestru określi, w drodze rozporządzenia, wzór rejestru, o którym mowa
  w ust. 1.
3. Minister właściwy do spraw środowiska w porozumieniu z ministrem właściwym
  do spraw gospodarki oraz ministrem właściwym do spraw transportu kierując się
  potrzebą ujednolicenia tych dokumentów określi, w drodze rozporządzenia,
  wzory dokumentów stosowanych w międzynarodowym obrocie odpadami.
                                        
                                   Rozdział 9
                                 Przepisy karne
                                        
                                    Art. 69.
Kto wbrew przepisom wywozi za granicę odpady niebezpieczne
 podlega karze pozbawienia wolności od 3 miesięcy do lat 5.
                                    Art. 70.
Kto:
   1) będąc zobowiązanym do odzysku lub unieszkodliwiania odpadów pozbywa się
     ich lub przekazuje podmiotom, które nie uzyskały wymaganych zezwoleń, lub
   2) wbrew zakazom dotyczącym składowania odpadów lub niezgodnie z wymaganiami
     określonymi w zatwierdzonej instrukcji eksploatacji składowiska odpadów
     składuje odpady, lub
   3) w miejscach na ten cel nieprzeznaczonych magazynuje lub składuje odpady,
     lub
   4) w celu spełniania kryteriów dopuszczenia odpadów do składowania na
     składowiskach odpadów, rozcieńcza lub sporządza mieszaniny odpadów ze sobą
     lub innymi substancjami lub przedmiotami, lub
   5) powodując wzrost zagrożenia dla zdrowia lub życia ludzi lub środowiska,
     miesza odpady niebezpieczne różnych rodzajów lub odpady niebezpieczne z
     odpadami innymi niż niebezpieczne lub dopuszcza do mieszania tych odpadów,
     lub
   6) bez wymaganego zezwolenia, prowadzi działalność w zakresie zbierania,
     transportu, odzysku lub unieszkodliwiania odpadów
podlega karze aresztu albo grzywny.
                                        
                                    Art. 71.
Kto:
   1) wbrew zakazowi termicznie przekształca odpady poza instalacjami i
     urządzeniami do odzysku lub unieszkodliwiania odpadów, lub
   2) termicznie przekształca lub dopuszcza do przekształcania odpadów
     niebezpiecznych w spalarniach albo w innych instalacjach, które nie
     spełniają wymagań przewidzianych dla spalarni odpadów niebezpiecznych,
     albo w urządzeniach
podlega karze aresztu albo grzywny.
                                        
                                    Art. 72.
Kto PCB (polichlorowane difenyle, polichlorowane trifenyle,
monometylotetrachloro-difenylometan, monometylodichlorodifenylometan,
monometylodibromodifenylometan oraz mieszaniny zawierające jakąkolwiek z tych
substancji w ilości powyżej 0,005% wagowo łącznie):
   1) poddaje odzyskowi, lub
   2) spala na statkach, lub
   3) miesza z olejami odpadowymi w czasie zbierania lub magazynowania
podlega karze aresztu albo grzywny.
                                        
                                    Art. 73.
Kto miesza oleje odpadowe z innymi odpadami niebezpiecznymi w czasie ich
zbierania lub magazynowania, jeżeli poziom zanieczyszczeń w olejach odpadowych
przekracza dopuszczalne wartości
 podlega karze aresztu albo grzywny.
                                        
                                    Art. 74.
Kto prowadząc działalność gospodarczą, w wyniku której powstają odpady w postaci
baterii lub akumulatorów, zbiera te odpady w sposób nieselektywny lub
unieszkodliwia je łącznie z innymi rodzajami odpadów
 podlega karze aresztu albo grzywny.
                                        
                                    Art. 75.
Kto stosuje nieustabilizowane lub nieprzygotowane odpowiednio do celu i sposobu
ich stosowania komunalne osady ściekowe, lub wbrew obowiązkowi nie przeprowadza
badań komunalnych osadów ściekowych lub gruntów, na których mają być stosowane
 podlega karze aresztu albo grzywny.
                                    Art. 76.
Kto:
   1) wytwarza odpady bez wymaganej decyzji zatwierdzającej program gospodarki
     odpadami niebezpiecznymi lub z naruszeniem jej warunków, lub
   2) wytwarza odpady bez wymaganego złożenia informacji o wytworzonych
     odpadach oraz sposobach gospodarowania wytworzonymi odpadami lub prowadzi
     gospodarkę odpadami niezgodnie ze złożoną informacją, lub
   3) wytwarza odpady pomimo wniesienia sprzeciwu, o którym mowa w art. 24
     ust. 5 albo rozpoczyna działalność powodującą powstawanie odpadów przed
     upływem terminu do wniesienia sprzeciwu, lub
   4) nie posiadając zatwierdzonej instrukcji eksploatacji składowiska odpadów
     eksploatuje składowisko odpadów, lub
   5) bez wymaganej zgody organu zamyka składowisko lub jego wydzieloną część,
     lub
   6) będąc obowiązany do prowadzenia ewidencji odpadów lub przekazywania
     wymaganych informacji lub zbiorczego zestawienia danych, nie wykonuje tego
     obowiązku albo wykonuje go nieterminowo lub niezgodnie ze stanem
     rzeczywistym
podlega karze grzywny.
                                        
                                    Art. 77.
1. Kto zarządzając spalarnią odpadów niebezpiecznych lub instalacją inną niż
  spalarnia odpadów niebezpiecznych przyjmuje odpady niebezpieczne do
  termicznego przekształcania, nie sprawdzając zgodności przyjmowanych odpadów
  z danymi zawartymi w karcie przekazania odpadu lub nie pobierając lub nie
  przechowując próbek tych odpadów
  podlega karze aresztu albo grzywny.
2. Kto zarządzając spalarnią odpadów komunalnych lub spalarnią odpadów innych
  niż komunalne lub niebezpieczne albo inną instalacją lub urządzeniem
  przyjmuje odpady inne niż niebezpieczne do termicznego przekształcenia, nie
  sprawdzając zgodności przyjmowanych odpadów z danymi zawartymi w karcie
  przekazania odpadów
 podlega karze aresztu albo grzywny.
                                        
                                    Art. 78.
Kto zarządzając składowiskiem odpadów nie dopełnia ciążących na nim obowiązków w
zakresie:
   1) ustalenia ilości odpadów przed przyjęciem odpadów na składowisko, lub
   2) sprawdzenia zgodności przyjmowanych odpadów z danymi zawartymi w karcie
     przekazania odpadu, lub
   3) utrzymywania i eksploatacji składowiska odpadów w sposób zapewniający
     właściwe funkcjonowanie urządzeń technicznych stanowiących wyposażenie
     składowiska odpadów oraz zachowanie wymagań sanitarnych, bezpieczeństwa i
     higieny pracy, przeciwpożarowych, a także zasad ochrony środowiska,
     zgodnie z zatwierdzoną instrukcją eksploatacji składowiska odpadów, lub
   4) odmowy przyjęcia na składowisko odpadów o składzie niezgodnym z
     dokumentami wymaganymi przy obrocie odpadami lub zezwoleniem, lub
   5) monitorowania składowiska odpadów w trakcie jego eksploatacji i po jej
     zakończeniu lub prowadzi monitorowanie niezgodnie z wymaganiami, lub
   6) przesyłania uzyskanych wyników monitorowania składowiska odpadów
     wojewódzkiemu inspektorowi ochrony środowiska, lub
   7) powiadamiania wojewódzkiego inspektora ochrony środowiska o stwierdzonych
     zmianach obserwowanych parametrów wskazujących na możliwość wystąpienia
     zagrożeń dla środowiska, lub
   8) przechowywania zbiorczych zestawień danych o rodzajach i ilości odpadów,
     o sposobach gospodarowania nimi oraz o instalacjach i urządzeniach
     służących do odzysku lub unieszkodliwiania tych odpadów oraz przekazania
     ich następnemu właścicielowi lub zarządcy nieruchomości
podlega karze aresztu albo grzywny.
                                        
                                    Art. 79.
Orzekanie w sprawach, o których mowa w art. 70-78, następuje na zasadach i w
trybie określonym w Kodeksie postępowania w sprawach o wykroczenia.
                                        
                                   Rozdział 10
                                 Przepis końcowy
                                        
                                    Art. 80.
Ustawa wchodzi w życie w terminie i na zasadach określonych w odrębnej ustawie.
                                                                                
                                         Załączniki do ustawy
                                         z dnia 27 kwietnia 2001 r.
                                         (poz. ....)
                                                                                
                                                                  Załącznik nr 1
                                        
                                Kategorie odpadów
Q1  Pozostałości z produkcji lub konsumpcji, nie wymienione w pozostałych kategoriach
Q2  Produkty nie odpowiadające wymaganiom jakościowym
Q3  Produkty, których termin przydatności do właściwego użycia upłynął
Q4  Substancje lub przedmioty, które zostały rozlane, rozsypane, zgubione lub
takie, które uległy innemu zdarzeniu losowemu, w tym zanieczyszczone
wskutek  wypadku lub powstałe wskutek prowadzenia akcji ratowniczej
Q5  Substancje lub przedmioty zanieczyszczone lub zabrudzone w wyniku planowych działań
 (np. pozostałości z czyszczenia, materiały z opakowań - odpady opakowaniowe, pojemniki, itp.)
Q6  Przedmioty lub ich części nie nadające się do użytku (np. usunięte baterie,
zużyte katalizatory itp.)
Q7  Substancje, które nie spełniają już należycie swojej funkcji (np.
zanieczyszczone kwasy, zanieczyszczone rozpuszczalniki, zużyte sole
hartownicze itp.)
Q8  Pozostałości z procesów przemysłowych (np. żużle, pozostałości podestylacyjne
itp.)
Q9  Pozostałości z procesów usuwania zanieczyszczeń (np. osady ściekowe,
szlamy z płuczek, pyły z filtrów, zużyte filtry itp.)
Q10 Pozostałości z obróbki skrawaniem lub wykańczania (np. wióry, zgary itp.)
Q11 Pozostałości z wydobywania lub przetwarzania surowców (np. pozostałości
górnicze itp.)
Q12 Podrobione lub zafałszowane substancje lub przedmioty (np. oleje zanieczyszczone
PCB itp)
Q13 Wszelkie substancje lub przedmioty, których użycie zostało prawnie zakazane
    (np. PCB itp.)
Q14 Substancje lub przedmioty, dla których posiadacz nie znajduje już dalszego
    zastosowania (np. odpady z rolnictwa, gospodarstw domowych, odpady biurowe,
    z placówek handlowych, sklepów itp.)
Q15 Zanieczyszczone substancje powstające podczas rekultywacji gleby i ziemi
Q16 Wszelkie substancje lub przedmioty, które nie zostały uwzględnione w
powyższych kategoriach (np. z działalności usługowej, remontowej)
                                                                  Załącznik nr 2
                  Kategorie lub rodzaje odpadów niebezpiecznych
Kategorie lub rodzaje odpadów wymienione według ich charakteru lub działalności,
wskutek której powstały.
Lista A:
Odpady wykazujące którąkolwiek z właściwości wyszczególnionych w załączniku nr 4
i które składają się z:
1. odpadów medycznych i weterynaryjnych,
2. środków farmaceutycznych, leków i związków stosowanych w medycynie lub w
  weterynarii,
3. środków do impregnacji lub konserwacji drewna,
4. biocydów i środków fitofarmaceutycznych,
5. pozostałości substancji stosowanych jako rozpuszczalniki,
6. halogenowanych substancji organicznych nie stosowanych jako rozpuszczalniki,
  z wyjątkiem obojętnych materiałów spolimeryzowanych,
7. soli hartowniczych zawierających cyjanki,
8. olejów mineralnych i substancji oleistych (np. z obróbki metali),
9. emulsji, mieszanin: olej-woda, węglowodór-woda,
10. substancji zawierających PCB (np. dielektryki itp.),
11. materiałów smolistych powstających wskutek rafinacji, destylacji lub
  jakiejkolwiek obróbki pirolitycznej (np. pozostałości podestylacyjne itp.),
12. tuszów, barwników, pigmentów, farb, lakierów lub pokostów,
13. żywic, lateksu, plastyfikatorów, klejów lub spoiw,
14. substancji powstających w wyniku prac naukowo-badawczych, rozwojowych lub
  działalności dydaktycznej, które nie są zidentyfikowane lub są nowe i których
  oddziaływanie na człowieka lub środowisko jest nieznane (np. pozostałości
  laboratoryjne itp.),
15. środków pirotechnicznych i innych materiałów wybuchowych,
16. chemikaliów stosowanych w przemyśle fotograficznym lub do obróbki zdjęć (np.
  do wywoływania),
17. wszelkich substancji lub przedmiotów zanieczyszczonych dowolną pochodną
  polichlorowanego dibenzofuranu,
18. wszelkich substancji lub przedmiotów zanieczyszczonych dowolną pochodną
  polichlorowanej dibenzo-p-dioksyny.
Lista B:
Odpady, które zawierają którykolwiek ze składników wyliczonych w załączniku nr 3
i mają którekolwiek z właściwości wyliczonych w załączniku nr 4, i składają się
z:
19. mydeł, tłuszczów lub wosków pochodzenia zwierzęcego lub roślinnego,
20. niehalogenowanych substancji organicznych nie stosowanych jako
  rozpuszczalniki,
21. nieorganicznych substancji nie zawierających metali lub związków metali,
22. popiołów lub żużli,
23. gleby i ziemi, w tym urobku z pogłębiania,
24. soli hartowniczych nie zawierających cyjanków,
25. pyłów lub proszków metalicznych,
26. zużytych materiałów katalitycznych,
27. cieczy lub szlamów zawierających metale lub związki metali,
28. pozostałości z operacji usuwania zanieczyszczeń (np. pyły z filtrów), z
  wyjątkiem (29), (30) i (33),
29. szlamów z płuczek,
30. szlamów z zakładów uzdatniania wody,
31. pozostałości z dekarbonizacji,
32. pozostałości z kolumn jonowymiennych,
33. osadów ściekowych, nie poddanych unieszkodliwieniu lub nie nadających się do
  zastosowania w rolnictwie,
34. osadów z czyszczenia zbiorników lub urządzeń,
35. urządzeń zanieczyszczonych,
36. pojemników zanieczyszczonych po produktach, które zawierały jeden lub więcej
  składników wymienionych w załączniku nr 3 (np. opakowania, butle gazowe
  itp.),
37. baterii, akumulatorów i innych ogniw elektrycznych,
38. olejów roślinnych,
39. substancji lub przedmiotów pochodzących z selektywnej zbiórki odpadów z
  gospodarstw domowych,
40. innych odpadów.
                                                                  Załącznik nr 3
        Składniki odpadów, które kwalifikują je jako odpady niebezpieczne
Składniki odpadów z listy B załącznika nr 2, które kwalifikują je jako odpady
niebezpieczne, jeśli posiadają właściwości opisane w załączniku nr 4
Odpady zawierające jako składniki:
C1  beryl, związki berylu,
C2  związki wanadu,
C3  związki chromu (VI),
C4  związki kobaltu,
C5  związki niklu,
C6  związki miedzi,
C7  związki cynku,
C8  arsen, związki arsenu,
C9  selen, związki selenu,
C10 związki srebra,
C11 kadm, związki kadmu,
C12 związki cyny,
C13 antymon, związki antymonu,
C14 tellur, związki telluru,
C15 związki baru z wyjątkiem siarczanu baru,
C16 rtęć, związki rtęci,
C17 tal, związki talu,
C18 ołów, związki ołowiu,
C19 siarczki nieorganiczne,
C20 nieorganiczne związki fluoru, z wyjątkiem fluorku wapnia,
C21 cyjanki nieorganiczne,
C22 następujące metale alkaliczne lub metale ziem alkalicznych: lit, sód,
potas,   wapń, magnez w postaci niezwiązanej,
C23 kwaśne roztwory lub kwasy w postaci stałej,
C24 roztwory zasadowe i zasady w postaci stałej,
C25 azbest (pył i włókna),
C26 fosfor, związki fosforu, z wyjątkiem fosforanów mineralnych,
C27 karbonylki metali,
C28 nadtlenki,
C29 chlorany,
C30 nadchlorany,
C31 azydki,
C32 PCB,
C33 farmaceutyki oraz związki stosowane w medycynie lub w weterynarii,
C34 biocydy i substancje fitofarmaceutyczne (np. pestycydy),
C35 substancje zakaźne,
C36 kreozoty,
C37 izocyjaniany, tiocyjaniany,
C38 cyjanki organiczne (np. nitryle),
C39 fenole, związki fenolowe,
C40 halogenowane rozpuszczalniki,
C41 rozpuszczalniki organiczne, z wyjątkiem rozpuszczalników halogenowanych,
C42 związki halogenoorganiczne, z wyjątkiem obojętnych materiałów spolimeryzowanych
i innych substancji, o których mowa w niniejszym załączniku,
C43 aromatyczne, policykliczne i heterocykliczne związki organiczne,
C44 aminy alifatyczne,
C45 aminy aromatyczne,
C46 etery,
C47 substancje o właściwościach wybuchowych, z wyjątkiem substancji wyszczególnionych
w innych punktach niniejszego załącznika,
C48 organiczne związki siarki,
C49 jakąkolwiek pochodną polichlorowanego dibenzofuranu,
C50 jakąkolwiek pochodną polichlorowanej dibenzo-p-dioksyny,
C51 węglowodory i ich związki z tlenem, azotem lub siarką nie uwzględnione w
inny     sposób w niniejszym załączniku.
 
                                                                  Załącznik nr 4
         Właściwości odpadów, które powodują, że odpady są niebezpieczne
H1  "wybuchowe": substancje, które mogą wybuchnąć pod wpływem  ognia lub które
są  bardziej wrażliwe na wstrząs lub tarcie niż dinitrobenzen,
H2  "utleniające": substancje, które wykazują silnie egzotermiczne reakcje
podczas kon-  taktu z innymi substancjami, w szczególności z substan-    cjami
łatwopalnymi,
H3-A"wysoce łatwopalne":
     1) ciekłe substancje mające temperaturę zapłonu poniżej 21°C (w tym
       nadzwyczaj łatwopalne ciecze),
     2) substancje, które mogą rozgrzać się, a w efekcie zapalić się w
       kontakcie z powietrzem w temperaturze otoczenia bez jakiegokolwiek
       dostarczenia energii,
     3) stałe substancje, które mogą się łatwo zapalić po krótkim kontakcie ze
       źródłem zapłonu i które palą się nadal lub tlą po usunięciu źródła
       zapłonu,
     4) gazowe substancje, które są łatwopalne w powietrzu pod normalnym
       ciśnieniem,
     5) substancje, które w kontakcie z wodą lub wilgotnym powietrzem tworzą
       wysoce łatwopalne gazy w niebezpiecznych ilościach,
H3-B"łatwopalne": ciekłe substancje mające temperaturę zapłonu równą lub wyższą
niż 21°C i niższą lub równą 55°C,
H4  "drażniące": substancje nie żrące, które poprzez krótki, długotrwały lub
powtarzający  się kontakt ze skórą lub błoną śluzową mogą wywołać stan zapalny,
H5  "szkodliwe": substancje, które jeśli są wdychane lub dostają się drogą
pokarmową     lub wnikają przez skórę mogą spowodować ograniczone   zagrożenie
dla zdrowia,
H6  "toksyczne": substancje (w tym wysoce toksyczne substancje i preparaty),
które jeśli   są wdychane lub dostają się drogą pokarmową lub wnikają przez
skórę mogą spowo   dować poważne, ostre lub chroniczne zagrożenie zdrowia, a
nawet śmierć,
H7  "rakotwórcze": substancje, które jeśli są wdychane lub dostają się drogą
pokarmową     lub wnikają przez skórę mogą wywoływać raka lub też zwiększyć
częstotliwość jego występowania,
H8  "żrące": substancje, które w zetknięciu z żywymi tkankami mogą spowodować
ich zniszczenie,
H9  "zakaźne": substancje zawierające żywe mikroorganizmy lub ich  toksyny, o
których  wiadomo lub co do których istnieją wiarygodne podstawy do przyjęcia,
że powodują   choroby człowieka lub innych żywych organizmów,
H10 "działające szkodliwie na rozrodność": substancje, które jeśli są wdychane
lub dosta-    ną się drogą pokarmową lub jeśli wnikają przez skórę mogą wywołać
niedziedzicznewrodzone deformacje lub też zwiększyć czę   stotliwość ich
występowania,
H11 "mutagenne": substancje, które jeśli są wdychane lub dostaną się drogą
pokarmową     lub jeśli wnikają przez skórę mogą wywołać dziedziczne defekty
genetyczne lub też zwiększyć częstotliwość ich występowania,
H12 substancje, które w wyniku kontaktu z wodą, powietrzem lub kwasem uwalniają
tok-syczne lub wysoce toksyczne gazy,
H13 substancje, które po zakończeniu procesu unieszkodliwiania, mogą w do
wolny sposób, wydzielić inną substancję, np. w formie odcieku, która posiada
jakąkolwiek spo-   śród cech wymienionych powyżej,
H14 "ekotoksyczne": substancje, które stanowią lub mogą stanowić bezpośrednie
lub opóźnione zagrożenie dla jednego lub więcej elementów środowiska.
Jeżeli odpady posiadają chociażby jedną z cech wymienionych poniżej w pkt. a) ł)
uznaje się je za posiadające właściwości wymienione w punktach od H3 do H8
(tzn. są one odpadami niebezpiecznymi):
a) charakteryzują się temperaturą zapłonu do 55C,
b) zawierają jedną lub więcej substancji określonych w odrębnych przepisach
  jako wysoce toksyczne o łącznym ich stężeniu równym lub wyższym od 0,1%,
c) zawierają jedną lub więcej substancji określonych w odrębnych przepisach
  jako toksyczne o łącznym ich stężeniu równym lub wyższym od 3%,
d) zawierają jedną lub więcej substancji określonych w odrębnych przepisach
  jako szkodliwe o łącznym ich stężeniu równym lub wyższym od 25%,
e) zawierają jedną lub więcej substancji żrących określonych w odrębnych
  przepisach jako R35 o łącznym ich stężeniu równym lub wyższym od 1%,
f) zawierają jedną lub więcej substancji żrących określonych w odrębnych
  przepisach jako R34 o łącznym ich stężeniu równym lub wyższym od 5%,
g) zawierają jedną lub więcej substancji drażniących określonych w odrębnych
  przepisach jako R41 o łącznym ich stężeniu równym lub wyższym od 10%,
h) zawierają jedną lub więcej substancji drażniących określonych w odrębnych
  przepisach jako R36, R37, R38 o łącznym ich stężeniu równym lub wyższym od
  20%,
i) zawierają jedną lub więcej substancji określonych w odrębnych przepisach
  jako rakotwórcze (kategorie 1 lub 2) o łącznym ich stężeniu równym lub
  wyższym od 0,1%,
j) zawierają jedną lub więcej substancji działające szkodliwie na rozrodczość
  (kategorie 1 lub 2) określonych w odrębnych przepisach jako R60, R61 o
  łącznym ich stężeniu równym lub wyższym od 0,5%,
k) zawierają jedną lub więcej substancji działające szkodliwie na rozrodczość
  (kategoria 3) określonych w odrębnych przepisach jako R62, R63 o łącznym ich
  stężeniu równym lub wyższym od 5%,
l) zawierają jedną lub więcej substancji mutagennych (kategorie 1 i 2)
  określonych w odrębnych przepisach jako R46 o łącznym ich stężeniu równym lub
  wyższym od 0,1%,
ł) zawierają jedną lub więcej substancji mutagennych (kategoria 3) określonych
  w odrębnych przepisach jako R40 o łącznym ich stężeniu równym lub wyższym od
  1%.
                                                                  Załącznik nr 5
    Działania polegające na wykorzystaniu odpadów w całości lub w części lub
                                   prowadzące
          do odzyskania z odpadów substancji lub materiałów lub energii
                            wraz z ich wykorzystaniem
                                        
                                        
R1  Wykorzystanie jako paliwa lub innego środka wytwarzania energii
R2  Regeneracja lub odzyskiwanie rozpuszczalników
R3  Recykling lub regeneracja substancji organicznych, które nie są stosowane
jako     rozpuszczalniki (włączając kompostowanie i inne biologiczne procesy
przekształcania)
R4  Recykling lub regeneracja metali i związków metali
R5  Recykling lub regeneracja innych materiałów nieorganicznych
R6  Regeneracja kwasów lub zasad
R7  Odzyskiwanie składników stosowanych do usuwania zanieczyszczeń
R8  Odzyskiwanie składników z katalizatorów
R9  Powtórna rafinacja oleju lub inne sposoby ponownego wykorzystania oleju
R10 Rozprowadzenie na powierzchni ziemi, w celu nawożenia lub ulepszania gleby
lub rekultywacji gleby i ziemi
R11 Wykorzystanie odpadów pochodzących z któregokolwiek z działań wymienionych
w punktach od R1 do R10
R12 Wymiana odpadów w celu poddania któremukolwiek z działań wymienio-  nych w
punktach od R1 do R11
R13 Magazynowanie odpadów, które mają być poddane któremukolwiek z działań
wymienionych w punktach od R1 do R12 (z wyjątkiem tymczasowego maga-zynowania w
czasie zbiórki w miejscu, gdzie odpady są wytwarzane)
R14 Inne działania prowadzące do wykorzystania odpadów w całości lub części lub
do  odzyskania z odpadów substancji lub materiałów, łącznie z ich
wykorzystaniem, nie     wymienione w punktach od R1 do R13
                                                                  Załącznik nr 6
                        Procesy unieszkodliwiania odpadów
                                        
D1  Składowanie na składowiskach odpadów obojętnych
D2  Obróbka w glebie i ziemi (np. biodegradacja odpadów płynnych lub szlamów w
glebie i ziemi)
D3  Składowanie poprzez głębokie wtryskiwanie (np. wtryskiwanie odpadów,
które można pompować)
D4  Retencja powierzchniowa (np. umieszczanie odpadów na poletkach osadowych
lub lagunach)
D5  Składowanie na składowiskach odpadów niebezpiecznych lub na składowiskach
odpadów innych niż niebezpieczne
D6  Odprowadzanie do wód z wyjątkiem mórz *
D7  Lokowanie (zatapianie) na dnie mórz
D8  Obróbka biologiczna nie wymieniona w innym punkcie niniejszego załącznika,
w   wyniku której powstają odpady, unieszkodliwiane za pomocą któregokolwiek z
pro-cesów    wymienionych w punktach od D1 do D12 (np. fermentacja)
D9  Obróbka fizyczno-chemiczna nie wymieniona w innym punkcie niniejszego
załącznika, w wyniku której powstają odpady, unieszkodliwiane za pomocą
któregokolwiek z procesów wymienionych w punktach od D1 do D12 (np. parowanie,
suszenie, strącanie)
D10 Termiczne przekształcanie odpadów w instalacjach lub urządzeniach zlokalizowanych
na lądzie
D11 Termiczne przekształcanie odpadów w instalacjach lub urządzeniach zlokalizowanych
na morzu
D12 Składowanie odpadów w pojemnikach w ziemi (np. w kopalni)
D13 Sporządzanie mieszanki lub mieszanie przed poddaniem któremukolwiek z
procesów wymienionych w punktach od D1 do D12
D14 Przepakowywanie przed poddaniem któremukolwiek z procesów wymienio- nych w
punktach od D1 do D13
D15 Magazynowanie w czasie któregokolwiek z procesów wymienionych w punktach od
D1 do D14 (z wyjątkiem tymczasowego magazynowania w czasie zbiórki w mie jscu,
gdzie odpady są wytwarzane)
* - Odprowadzanie do wód z wyjątkiem mórz w całości objęte jest zakazem.
                                                                                
