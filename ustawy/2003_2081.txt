



Dz.U. z 2003 r. Nr 213, poz. 2081
                                       
                                       
                                       
                                       
                                  U S T A W A
                          z dnia 14 listopada 2003 r.
                                       
   o zmianie ustawy - Kodeks pracy oraz o zmianie niektórych innych ustaw[1]
                                       
                                    Art. 1.
W ustawie z dnia 26 czerwca 1974 r. - Kodeks pracy (Dz.U. z 1998 r. Nr 21,
poz. 94, z późn. zm.)[2] wprowadza się następujące zmiany:
1) w art. 9 § 4 otrzymuje brzmienie:
  "§ 4. Postanowienia układów zbiorowych pracy i innych opartych na ustawie
      porozumień zbiorowych, regulaminów oraz statutów określających prawa i
      obowiązki stron stosunku pracy, naruszające zasadę równego traktowania
      w zatrudnieniu, nie obowiązują.";
2) w art. 9{1} § 4 otrzymuje brzmienie:
   "§ 4. Pracodawca przekazuje porozumienie właściwemu inspektorowi pracy.";
3) art. 11 otrzymuje brzmienie:
    "Art. 11. Nawiązanie stosunku pracy oraz ustalenie warunków pracy i
           płacy, bez względu na podstawę prawną tego stosunku, wymaga
           zgodnego oświadczenia woli pracodawcy i pracownika.";
4) art. 11{3} otrzymuje brzmienie:
    "Art. 11{3}. Jakakolwiek dyskryminacja w zatrudnieniu, bezpośrednia lub
            pośrednia, w szczególności ze względu na płeć, wiek,
            niepełnosprawność, rasę, religię, narodowość, przekonania
            polityczne, przynależność związkową, pochodzenie etniczne,
            wyznanie, orientację seksualną, a także ze względu na zatrudnienie
            na czas określony lub nie określony albo w pełnym lub w niepełnym
            wymiarze czasu pracy - jest niedopuszczalna.";
5) w art. 18 § 3 otrzymuje brzmienie:
    "§ 3. Postanowienia umów o pracę i innych aktów, na podstawie których
        powstaje stosunek pracy, naruszające zasadę równego traktowania w
        zatrudnieniu są nieważne. Zamiast takich postanowień stosuje się
        odpowiednie przepisy prawa pracy, a w razie braku takich przepisów postanowienia
te należy zastąpić odpowiednimi postanowieniami nie
        mającymi charakteru dyskryminacyjnego.";
6) w dziale pierwszym rozdział IIa otrzymuje brzmienie:
                                 "Rozdział IIa
                       Równe traktowanie w zatrudnieniu
   Art. 18{3a}. § 1. Pracownicy powinni być równo traktowani w zakresie
             nawiązania i rozwiązania stosunku pracy, warunków zatrudnienia,
             awansowania oraz dostępu do szkolenia w celu podnoszenia
             kwalifikacji zawodowych, w szczególności bez względu na płeć,
             wiek, niepełnosprawność, rasę, religię, narodowość, przekonania
             polityczne, przynależność związkową, pochodzenie etniczne,
   wyznanie, orientację seksualną, a także bez względu na
             zatrudnienie na czas określony lub nie określony albo w pełnym
             lub w niepełnym wymiarze czasu pracy.
        § 2. Równe traktowanie w zatrudnieniu oznacza niedyskryminowanie w
           jakikolwiek sposób, bezpośrednio lub pośrednio, z przyczyn
           określonych w § 1.
        § 3. Dyskryminowanie bezpośrednie istnieje wtedy, gdy pracownik z
           jednej lub z kilku przyczyn określonych w § 1 był, jest lub mógłby
           być traktowany w porównywalnej sytuacji mniej korzystnie niż inni
           pracownicy.
        § 4. Dyskryminowanie pośrednie istnieje wtedy, gdy na skutek pozornie
           neutralnego postanowienia, zastosowanego kryterium lub podjętego
           działania występują dysproporcje w zakresie warunków zatrudnienia
           na niekorzyść wszystkich lub znacznej liczby pracowników należących
           do grupy wyróżnionej ze względu na jedną lub kilka przyczyn
           określonych w § 1, jeżeli dysproporcje te nie mogą być uzasadnione
           innymi obiektywnymi powodami.
        § 5. Przejawem dyskryminowania w rozumieniu § 2 jest także:
           1) działanie polegające na zachęcaniu innej osoby do naruszania
             zasady równego traktowania w zatrudnieniu,
           2) zachowanie, którego celem lub skutkiem jest naruszenie godności
             albo poniżenie lub upokorzenie pracownika (molestowanie).
        § 6. Dyskryminowaniem ze względu na płeć jest także każde
           nieakceptowane zachowanie o charakterze seksualnym lub odnoszące
           się do płci pracownika, którego celem lub skutkiem jest naruszenie
           godności lub poniżenie albo upokorzenie pracownika; na zachowanie
           to mogą się składać fizyczne, werbalne lub pozawerbalne elementy
           (molestowanie seksualne).
   Art. 18{3b}. § 1. Za naruszenie zasady równego traktowania w zatrudnieniu,
             z zastrzeżeniem § 2-4, uważa się różnicowanie przez pracodawcę
             sytuacji pracownika z jednej lub kilku przyczyn określonych w
             art. 18{3a} § 1, którego skutkiem jest w szczególności:
           1) odmowa nawiązania lub rozwiązanie stosunku pracy,
           2) niekorzystne ukształtowanie wynagrodzenia za pracę lub innych
             warunków zatrudnienia albo pominięcie przy awansowaniu lub
             przyznawaniu innych świadczeń związanych z pracą,
           3) pominięcie przy typowaniu do udziału w szkoleniach podnoszących
             kwalifikacje zawodowe
          - chyba że pracodawca udowodni, że kierował się obiektywnymi
           powodami.
        § 2. Zasady równego traktowania w zatrudnieniu nie naruszają działania
           polegające na:
           1) niezatrudnianiu pracownika z jednej lub kilku przyczyn
             określonych w art. 18{3a} § 1, jeżeli jest to uzasadnione ze
             względu na rodzaj pracy, warunki jej wykonywania lub wymagania
             zawodowe stawiane pracownikom,
           2) wypowiedzeniu pracownikowi warunków zatrudnienia w zakresie
             wymiaru czasu pracy, jeżeli jest to uzasadnione przyczynami
             niedotyczącymi pracowników,
           3) stosowaniu środków, które różnicują sytuację prawną pracownika
             ze względu na ochronę rodzicielstwa, wiek lub niepełnosprawność
             pracownika,
           4) ustalaniu warunków zatrudniania i zwalniania pracowników, zasad
             wynagradzania i awansowania oraz dostępu do szkolenia w celu
             podnoszenia kwalifikacji zawodowych - z uwzględnieniem kryterium
             stażu pracy.
        § 3. Nie stanowią naruszenia zasady równego traktowania w zatrudnieniu
           działania podejmowane przez określony czas, zmierzające do
           wyrównywania szans wszystkich lub znacznej liczby pracowników
           wyróżnionych z jednej lub kilku przyczyn określonych w art. 18{3a}
           § 1, przez zmniejszenie na korzyść takich pracowników faktycznych
           nierówności, w zakresie określonym w tym przepisie.
        § 4. Różnicowanie pracowników ze względu na religię lub wyznanie nie
           stanowi naruszenia zasady równego traktowania w zatrudnieniu,
           jeżeli w związku z rodzajem i charakterem działalności prowadzonej
           w ramach kościołów i innych związków wyznaniowych, a także
           organizacji, których cel działania pozostaje w bezpośrednim związku
           z religią lub wyznaniem, religia lub wyznanie pracownika stanowi
           istotne, uzasadnione i usprawiedliwione wymaganie zawodowe.
   Art. 18{3c}. § 1. Pracownicy mają prawo do jednakowego wynagrodzenia za
             jednakową pracę lub za pracę o jednakowej wartości.
        § 2. Wynagrodzenie, o którym mowa w § 1, obejmuje wszystkie składniki
           wynagrodzenia, bez względu na ich nazwę i charakter, a także inne
           świadczenia związane z pracą, przyznawane pracownikom w formie
           pieniężnej lub w innej formie niż pieniężna.
        § 3. Pracami o jednakowej wartości są prace, których wykonywanie
           wymaga od pracowników porównywalnych kwalifikacji zawodowych,
           potwierdzonych dokumentami przewidzianymi w odrębnych przepisach
           lub praktyką i doświadczeniem zawodowym, a także porównywalnej
           odpowiedzialności i wysiłku.
    Art. 18{3d}. Osoba, wobec której pracodawca naruszył zasadę równego
           traktowania w zatrudnieniu, ma prawo do odszkodowania w wysokości
           nie niższej niż minimalne wynagrodzenie za pracę, ustalane na
           podstawie odrębnych przepisów.
    Art. 18{3e}. Skorzystanie przez pracownika z uprawnień przysługujących z
           tytułu naruszenia zasady równego traktowania w zatrudnieniu nie
           może stanowić przyczyny uzasadniającej wypowiedzenie przez
           pracodawcę stosunku pracy lub jego rozwiązanie bez wypowiedzenia.";
7) po art. 22 dodaje się art. 22{1} w brzmieniu:
   "Art. 22{1}. § 1. Pracodawca ma prawo żądać od osoby ubiegającej się o
             zatrudnienie podania danych osobowych obejmujących:
           1) imię (imiona) i nazwisko,
           2) imiona rodziców,
           3) datę urodzenia,
           4) miejsce zamieszkania (adres do korespondencji),
           5) wykształcenie,
           6) przebieg dotychczasowego zatrudnienia.
        § 2. Pracodawca ma prawo żądać od pracownika podania, niezależnie od
           danych osobowych, o których mowa w § 1, także:
           1) innych danych osobowych pracownika, a także imion i nazwisk oraz
             dat urodzenia dzieci pracownika, jeżeli podanie takich danych
             jest konieczne ze względu na korzystanie przez pracownika ze
             szczególnych uprawnień przewidzianych w prawie pracy,
           2) numeru PESEL pracownika nadanego przez Rządowe Centrum
             Informatyczne Powszechnego Elektronicznego Systemu Ewidencji
             Ludności (RCI PESEL).
        § 3. Udostępnienie pracodawcy danych osobowych następuje w formie
           oświadczenia osoby, której one dotyczą. Pracodawca ma prawo żądać
           udokumentowania danych osobowych osób, o których mowa w § 1 i 2.
        § 4. Pracodawca może żądać podania innych danych osobowych niż
           określone w § 1 i 2, jeżeli obowiązek ich podania wynika z
           odrębnych przepisów.
        § 5. W zakresie nie uregulowanym w § 1-4 do danych osobowych, o
           których mowa w tych przepisach, stosuje się przepisy o ochronie
           danych osobowych.";
8) w art. 23{1}:
   a) § 3 i 4 otrzymują brzmienie:
      "§ 3. Jeżeli u pracodawców, o których mowa w § 1, nie działają zakładowe
          organizacje związkowe, dotychczasowy i nowy pracodawca informują na
          piśmie swoich pracowników o przewidywanym terminie przejścia zakładu
          pracy lub jego części na innego pracodawcę, jego przyczynach,
          prawnych, ekonomicznych oraz socjalnych skutkach dla pracowników, a
          także zamierzonych działaniach dotyczących warunków zatrudnienia
          pracowników, w szczególności warunków pracy, płacy i
          przekwalifikowania; przekazanie informacji powinno nastąpić co
          najmniej na 30 dni przed przewidywanym terminem przejścia zakładu
          pracy lub jego części na innego pracodawcę.
      § 4. W terminie 2 miesięcy od przejścia zakładu pracy lub jego części na
         innego pracodawcę, pracownik może bez wypowiedzenia, za
         siedmiodniowym uprzedzeniem, rozwiązać stosunek pracy. Rozwiązanie
         stosunku pracy w tym trybie powoduje dla pracownika skutki, jakie
         przepisy prawa pracy wiążą z rozwiązaniem stosunku pracy przez
         pracodawcę za wypowiedzeniem.",
   b) po § 5 dodaje się § 6 w brzmieniu:
      "§ 6. Przejście zakładu pracy lub jego części na innego pracodawcę nie
          może stanowić przyczyny uzasadniającej wypowiedzenie przez
          pracodawcę stosunku pracy.";
9) w art. 23{1a} w § 2 wyrazy "§ 2-4" zastępuje się wyrazami "§ 1-4";
10) art. 25{1} otrzymuje brzmienie:
   "Art. 25{1}. § 1. Zawarcie kolejnej umowy o pracę na czas określony jest
             równoznaczne w skutkach prawnych z zawarciem umowy o pracę na
             czas nie określony, jeżeli poprzednio strony dwukrotnie zawarły
             umowę o pracę na czas określony na następujące po sobie okresy,
             o ile przerwa między rozwiązaniem poprzedniej a nawiązaniem
             kolejnej umowy o pracę nie przekroczyła 1 miesiąca.
        § 2. Uzgodnienie między stronami w trakcie trwania umowy o pracę na
           czas określony dłuższego okresu wykonywania pracy na podstawie tej
           umowy uważa się za zawarcie, od dnia następującego po jej
           rozwiązaniu, kolejnej umowy o pracę na czas określony w rozumieniu
           § 1.
        § 3. Przepis § 1 nie dotyczy umów o pracę na czas określony zawartych:
           1) w celu zastępstwa pracownika w czasie jego usprawiedliwionej
             nieobecności w pracy,
           2) w celu wykonywania pracy o charakterze dorywczym lub sezonowym
             albo zadań realizowanych cyklicznie.";
11) art. 29 otrzymuje brzmienie:
    "Art. 29. § 1. Umowa o pracę określa strony umowy, rodzaj umowy, datę jej
              zawarcia oraz warunki pracy i płacy, w szczególności:
           1) rodzaj pracy,
           2) miejsce wykonywania pracy,
           3) wynagrodzenie za pracę odpowiadające rodzajowi pracy, ze
             wskazaniem składników wynagrodzenia,
           4) wymiar czasu pracy,
           5) termin rozpoczęcia pracy.
        § 2. Umowę o pracę zawiera się na piśmie. Jeżeli umowa o pracę nie
           została zawarta z zachowaniem formy pisemnej, pracodawca powinien,
           najpóźniej w dniu rozpoczęcia pracy przez pracownika, potwierdzić
           pracownikowi na piśmie ustalenia co do rodzaju umowy oraz jej
           warunków.
        § 3. Pracodawca informuje pracownika na piśmie, nie później niż w
           ciągu 7 dni od dnia zawarcia umowy o pracę, o obowiązującej dobowej
           i tygodniowej normie czasu pracy, częstotliwości wypłaty
           wynagrodzenia za pracę, urlopie wypoczynkowym oraz długości okresu
           wypowiedzenia umowy, a jeżeli pracodawca nie ma obowiązku ustalenia
           regulaminu pracy - dodatkowo o porze nocnej, miejscu, terminie i
           czasie wypłaty wynagrodzenia oraz przyjętym sposobie potwierdzania
           przez pracowników przybycia i obecności w pracy oraz
           usprawiedliwiania nieobecności w pracy.
        § 4. Zmiana warunków umowy o pracę wymaga formy pisemnej.
        § 5. Przepisy § 1-4 stosuje się odpowiednio do stosunków pracy
           nawiązanych na innej podstawie niż umowa o pracę.";
12) po art. 29 dodaje się art. 29{1} i 29{2} w brzmieniu:
   "Art. 29{1}. § 1. Umowa o pracę z pracownikiem skierowanym do pracy na
             obszarze państwa niebędącego członkiem Unii Europejskiej na
             okres przekraczający 1 miesiąc, niezależnie od warunków
             określonych w art. 29 § 1, powinna określać:
           1) czas wykonywania pracy za granicą,
           2) walutę, w której będzie wypłacane pracownikowi wynagrodzenie w
             czasie wykonywania pracy za granicą.
        § 2. Pracodawca jest obowiązany poinformować na piśmie pracownika, o
           którym mowa w § 1, o świadczeniach przysługujących mu z tytułu
           skierowania do pracy za granicą, obejmujących zwrot kosztów
           przejazdu oraz zapewnienie zakwaterowania.
   Art. 29{2}. § 1. Zawarcie z pracownikiem umowy o pracę przewidującej
             zatrudnienie w niepełnym wymiarze czasu pracy nie może powodować
             ustalenia jego warunków pracy i płacy w sposób mniej korzystny w
             stosunku do pracowników wykonujących taką samą lub podobną pracę
             w pełnym wymiarze czasu pracy, z uwzględnieniem jednak
             proporcjonalności wynagrodzenia za pracę i innych świadczeń
             związanych z pracą, do wymiaru czasu pracy pracownika.
        § 2. Pracodawca powinien, w miarę możliwości, uwzględnić wniosek
           pracownika dotyczący zmiany wymiaru czasu pracy określonego w
           umowie o pracę.";
13) po art. 33 dodaje się art. 33{1} w brzmieniu:
    "Art. 33{1}. Okres wypowiedzenia umowy o pracę zawartej na czas określony
           w okolicznościach, o których mowa w art. 25 § 1 zdanie drugie,
           wynosi 3 dni robocze.";
14) w art. 36{1} § 1 otrzymuje brzmienie:
    "§ 1. Jeżeli wypowiedzenie pracownikowi umowy o pracę zawartej na czas
        nie określony następuje z powodu ogłoszenia upadłości lub likwidacji
        pracodawcy albo z innych przyczyn niedotyczących pracowników,
        pracodawca może, w celu wcześniejszego rozwiązania umowy o pracę,
        skrócić okres trzymiesięcznego wypowiedzenia, najwyżej jednak do 1
        miesiąca. W takim przypadku pracownikowi przysługuje odszkodowanie w
        wysokości wynagrodzenia za pozostałą część okresu wypowiedzenia.";
15) w art. 37:
   a) § 1 otrzymuje brzmienie:
     "§ 1. W okresie co najmniej dwutygodniowego wypowiedzenia umowy o pracę
       dokonanego przez pracodawcę pracownikowi przysługuje zwolnienie na
       poszukiwanie pracy, z zachowaniem prawa do wynagrodzenia.",
   b) w § 2 pkt 1 otrzymuje brzmienie:
      "1) 2 dni robocze - w okresie dwutygodniowego i jednomiesięcznego
         wypowiedzenia,";
16) art. 39 otrzymuje brzmienie:
    "Art. 39. Pracodawca nie może wypowiedzieć umowy o pracę pracownikowi,
           któremu brakuje nie więcej niż 2 lata do nabycia prawa do emerytury
           z Funduszu Ubezpieczeń Społecznych.";
17) w dziale drugim rozdział IIa otrzymuje brzmienie:
                                 "Rozdział IIa
     Warunki zatrudnienia pracowników skierowanych do pracy na terytorium
   Rzeczypospolitej Polskiej z państwa będącego członkiem Unii Europejskiej
     Art. 67{1}. § 1. Przepisy niniejszego rozdziału stosuje się w przypadku
              wykonywania pracy na terytorium Rzeczypospolitej Polskiej przez
              pracownika skierowanego do tej pracy na określony czas przez
              pracodawcę mającego siedzibę w państwie będącym członkiem Unii
              Europejskiej.
        § 2. Pracodawca, o którym mowa w § 1, kierujący pracownika do pracy na
           terytorium Rzeczypospolitej Polskiej:
           1) w związku z realizacją umowy zawartej przez tego pracodawcę z
             podmiotem zagranicznym,
           2) w zagranicznym oddziale (filii) tego pracodawcy,
           3) jako agencja pracy tymczasowej
          - zapewnia pracownikowi, w zakresie określonym w art. 67{2},
           warunki zatrudnienia nie mniej korzystne niż wynikające z
           przepisów Kodeksu pracy oraz innych przepisów regulujących prawa i
           obowiązki pracowników.
    Art. 67{2}. § 1. Warunki zatrudnienia dotyczą:
           1) norm i wymiaru czasu pracy oraz okresów odpoczynku dobowego i
             tygodniowego,
           2) wymiaru urlopu wypoczynkowego,
           3) minimalnego wynagrodzenia za pracę, ustalanego na podstawie
             odrębnych przepisów,
           4) wysokości dodatku za pracę w godzinach nadliczbowych,
           5) bezpieczeństwa i higieny pracy,
           6) uprawnień pracowników związanych z rodzicielstwem,
           7) zatrudniania młodocianych,
           8) zakazu dyskryminacji w zatrudnieniu,
           9) wykonywania pracy zgodnie z przepisami o zatrudnianiu
             pracowników tymczasowych.
        § 2. Do pracowników, o których mowa w art. 67{1}, wykonujących wstępne
           prace montażowe lub instalacyjne poza budownictwem przez okres nie
           dłuższy niż 8 dni, przepisu § 1 pkt 2-4 nie stosuje się.
    Art. 67{3}. Przepisy art. 67{1} i 67{2} stosuje się odpowiednio w
           przypadku wykonywania pracy na terytorium Rzeczypospolitej Polskiej
           przez pracownika skierowanego do tej pracy przez pracodawcę
           mającego siedzibę w państwie nie będącym członkiem Unii
           Europejskiej.";
18) w art. 68 § 1 otrzymuje brzmienie:
     "§ 1. Stosunek pracy nawiązuje się na podstawie powołania w przypadkach
         określonych w odrębnych przepisach.";
19) w art. 69 w pkt 2 uchyla się lit. b;
20) w art. 72 § 3 otrzymuje brzmienie:
     "§ 3. Przepis § 2 stosuje się odpowiednio w razie odwołania pracownika,
         któremu brakuje nie więcej niż 2 lata do nabycia prawa do emerytury z
         Funduszu Ubezpieczeń Społecznych.";
21) w dziale drugim w rozdziale III oddział 3 otrzymuje brzmienie:
                                  "Oddział 3
                    Stosunek pracy na podstawie mianowania
     Art. 76. Stosunek pracy nawiązuje się na podstawie mianowania w
           przypadkach określonych w odrębnych przepisach.";
22) art. 77{3} otrzymuje brzmienie:
   "Art. 77{3}. § 1. Warunki wynagradzania za pracę i przyznawania innych
             świadczeń związanych z pracą dla pracowników zatrudnionych w
             państwowych jednostkach sfery budżetowej, jeżeli nie są oni
             objęci układem zbiorowym pracy, określi, w drodze rozporządzenia
             - w zakresie nie zastrzeżonym w innych ustawach do właściwości
             innych organów - minister właściwy do spraw pracy na wniosek
             właściwego ministra.
        § 2. Z dniem wejścia w życie układu zbiorowego pracy do pracowników
           państwowych jednostek sfery budżetowej objętych tym układem nie
           mają zastosowania przepisy rozporządzenia, o którym mowa w § 1.
        § 3. Rozporządzenie, o którym mowa w § 1, powinno w szczególności
           określać warunki ustalania i wypłacania:
           1) wynagrodzenia zasadniczego pracowników,
           2) innych, poza wynagrodzeniem zasadniczym, składników
             uzasadnionych zwłaszcza szczególnymi właściwościami lub warunkami
             wykonywanej pracy, kwalifikacjami zawodowymi pracowników, z tym
             że wysokość składnika wynagrodzenia, którego przyznanie
             uwarunkowane będzie długością przepracowanego okresu, o ile taki
             składnik zostanie określony, nie może przekroczyć 20%
             wynagrodzenia zasadniczego,
           3) innych świadczeń związanych z pracą, w tym takich, które mogą
             być uzależnione od okresów przepracowanych przez pracownika; w
             szczególności może to dotyczyć nagrody jubileuszowej i
             jednorazowej odprawy pieniężnej przysługującej pracownikowi,
             którego stosunek pracy ustał w związku z przejściem na rentę z
             tytułu niezdolności do pracy lub emeryturę.";
23) w art. 87:
   a) uchyla się § 6,
   b) po § 7 dodaje się § 8 w brzmieniu:
     "§ 8. Potrąceń należności z wynagrodzenia pracownika w miesiącu, w
         którym są wypłacane składniki wynagrodzenia za okresy dłuższe niż 1
         miesiąc, dokonuje się od łącznej kwoty wynagrodzenia uwzględniającej
         te składniki wynagrodzenia.";
24) po art. 87 dodaje się art. 87{1} w brzmieniu:
  "Art. 87{1}. § 1. Wolna od potrąceń jest kwota wynagrodzenia za pracę w
            wysokości:
           1) minimalnego wynagrodzenia za pracę, ustalanego na podstawie
             odrębnych przepisów, przysługującego pracownikom zatrudnionym w
             pełnym wymiarze czasu pracy, po odliczeniu składek na
             ubezpieczenia społeczne oraz zaliczki na podatek dochodowy od
             osób fizycznych - przy potrącaniu sum egzekwowanych na mocy
             tytułów wykonawczych na pokrycie należności innych niż
             świadczenia alimentacyjne,
           2) 75% wynagrodzenia określonego w pkt 1 - przy potrącaniu zaliczek
             pieniężnych udzielonych pracownikowi,
           3) 90% wynagrodzenia określonego w pkt 1 - przy potrącaniu kar
             pieniężnych przewidzianych w art. 108.
        § 2. Jeżeli pracownik jest zatrudniony w niepełnym wymiarze czasu
           pracy, kwoty określone w § 1 ulegają zmniejszeniu proporcjonalnie
           do wymiaru czasu pracy.";
25) w art. 91 dodaje się zdanie drugie w brzmieniu:
 "W takim przypadku wolna od potrąceń jest kwota wynagrodzenia za pracę w
  wysokości określonej w art. 87{1} § 1 pkt 1.";
26) w art. 92 uchyla się § 1{1};
27) w art. 94 po pkt 2 dodaje się pkt 2a i 2b w brzmieniu:
   "2a) organizować pracę w sposób zapewniający zmniejszenie uciążliwości
       pracy, zwłaszcza pracy monotonnej i pracy w ustalonym z góry tempie,
    2b) przeciwdziałać dyskryminacji w zatrudnieniu, w szczególności ze
       względu na płeć, wiek, niepełnosprawność, rasę, religię, narodowość,
       przekonania polityczne, przynależność związkową, pochodzenie etniczne,
       wyznanie, orientację seksualną, a także ze względu na zatrudnienie na
       czas określony lub nie określony albo w pełnym lub w niepełnym
       wymiarze czasu pracy,";
28) art. 94{1} otrzymuje brzmienie:
    "Art. 94{1}. Pracodawca udostępnia pracownikom tekst przepisów
            dotyczących równego traktowania w zatrudnieniu w formie pisemnej
            informacji rozpowszechnionej na terenie zakładu pracy lub zapewnia
            pracownikom dostęp do tych przepisów w inny sposób przyjęty u
            danego pracodawcy.";
29) po art. 94{1} dodaje się art. 94{2} w brzmieniu:
    "Art. 94{2}. Pracodawca jest obowiązany informować pracowników w sposób
            przyjęty u danego pracodawcy o możliwości zatrudnienia w pełnym
            lub w niepełnym wymiarze czasu pracy, a pracowników zatrudnionych
            na czas określony - o wolnych miejscach pracy.";
30) po art. 94{2} dodaje się art. 94{3} w brzmieniu:
   "Art. 94{3}. § 1. Pracodawca jest obowiązany przeciwdziałać mobbingowi.
         § 2. Mobbing oznacza działania lub zachowania dotyczące pracownika
           lub skierowane przeciwko pracownikowi, polegające na uporczywym i
           długotrwałym nękaniu lub zastraszaniu pracownika, wywołujące u
           niego zaniżoną ocenę przydatności zawodowej, powodujące lub mające
           na celu poniżenie lub ośmieszenie pracownika, izolowanie go lub
           wyeliminowanie z zespołu współpracowników.
         § 3. Pracownik, u którego mobbing wywołał rozstrój zdrowia, może
           dochodzić od pracodawcy odpowiedniej sumy tytułem zadośćuczynienia
           pieniężnego za doznaną krzywdę.
         § 4. Pracownik, który wskutek mobbingu rozwiązał umowę o pracę, ma
           prawo dochodzić od pracodawcy odszkodowania w wysokości nie niższej
           niż minimalne wynagrodzenie za pracę, ustalane na podstawie
           odrębnych przepisów.
         § 5. Oświadczenie pracownika o rozwiązaniu umowy o pracę powinno
           nastąpić na piśmie z podaniem przyczyny, o której mowa w § 2,
           uzasadniającej rozwiązanie umowy.";
31) w art. 104{1} w § 1:
   a) pkt 2 otrzymuje brzmienie:
     "2) systemy i rozkłady czasu pracy oraz przyjęte okresy rozliczeniowe
       czasu pracy,",
   b) pkt 5 otrzymuje brzmienie:
     "5) termin, miejsce, czas i częstotliwość wypłaty wynagrodzenia,";
32) uchyla się art. 104{4};
33) w art. 105 dodaje się zdanie drugie w brzmieniu:
    "Odpis zawiadomienia o przyznaniu nagrody lub wyróżnienia składa się do
     akt osobowych pracownika.";
34) uchyla się art. 107;
35) w art. 108 § 1 otrzymuje brzmienie:
     "§ 1. Za nieprzestrzeganie przez pracownika ustalonej organizacji i
         porządku w procesie pracy, przepisów bezpieczeństwa i higieny pracy,
         przepisów przeciwpożarowych, a także przyjętego sposobu potwierdzania
         przybycia i obecności w pracy oraz usprawiedliwiania nieobecności w
         pracy, pracodawca może stosować:
         1) karę upomnienia,
         2) karę nagany.";
36) dział szósty otrzymuje brzmienie:
                                 "DZIAŁ SZÓSTY
                                  CZAS PRACY
                                  Rozdział I
                                Przepisy ogólne
   Art. 128. § 1. Czasem pracy jest czas, w którym pracownik pozostaje w
            dyspozycji pracodawcy w zakładzie pracy lub w innym miejscu
            wyznaczonym do wykonywania pracy.
        § 2. Ilekroć w przepisach działu jest mowa o:
           1) pracy zmianowej - należy przez to rozumieć wykonywanie pracy
             według ustalonego rozkładu czasu pracy przewidującego zmianę pory
             wykonywania pracy przez poszczególnych pracowników po upływie
             określonej liczby godzin, dni lub tygodni,
           2) pracownikach zarządzających w imieniu pracodawcy zakładem pracy
             - należy przez to rozumieć pracowników kierujących jednoosobowo
             zakładem pracy i ich zastępców lub pracowników wchodzących w
             skład kolegialnego organu zarządzającego zakładem pracy oraz
             głównych księgowych.
         § 3. Do celów rozliczania czasu pracy pracownika:
           1) przez dobę - należy rozumieć 24 kolejne godziny, poczynając od
             godziny, w której pracownik rozpoczyna pracę zgodnie z
             obowiązującym go rozkładem czasu pracy,
           2) przez tydzień - należy rozumieć 7 kolejnych dni kalendarzowych,
             poczynając od pierwszego dnia okresu rozliczeniowego.
                                  Rozdział II
                       Normy i ogólny wymiar czasu pracy
   Art. 129. § 1. Czas pracy nie może przekraczać 8 godzin na dobę i
            przeciętnie 40 godzin w przeciętnie pięciodniowym tygodniu pracy
            w przyjętym okresie rozliczeniowym nie przekraczającym 4
            miesięcy, z zastrzeżeniem § 2 oraz art. 135-138, 143 i 144.
         § 2. W rolnictwie i hodowli, a także przy pilnowaniu mienia lub
           ochronie osób może być wprowadzony okres rozliczeniowy nie
           przekraczający 6 miesięcy, a jeżeli jest to dodatkowo uzasadnione
           nietypowymi warunkami organizacyjnymi lub technicznymi mającymi
           wpływ na przebieg procesu pracy - okres rozliczeniowy nie
           przekraczający 12 miesięcy. Nie jest jednak dopuszczalne stosowanie
           przedłużonego okresu rozliczeniowego w systemach czasu pracy, o
           których mowa w art. 135-138.
   Art. 130. § 1. Obowiązujący pracownika wymiar czasu pracy w przyjętym
            okresie rozliczeniowym, ustalany zgodnie z art. 129 § 1, oblicza
            się:
           1) mnożąc 40 godzin przez liczbę tygodni przypadających w okresie
             rozliczeniowym, a następnie
           2) dodając do otrzymanej liczby godzin iloczyn 8 godzin i liczby
             dni pozostałych do końca okresu rozliczeniowego, przypadających
             od poniedziałku do piątku.
        § 2. Każde święto występujące w okresie rozliczeniowym i przypadające
           w innym dniu niż niedziela obniża wymiar czasu pracy o 8 godzin.
           Jeżeli jednak w tygodniu obejmującym siedem dni od poniedziałku do
           niedzieli, wystąpią dwa święta w inne dni niż niedziela, obniżenie
           wymiaru czasu pracy o 8 godzin następuje tylko z tytułu jednego z
           tych świąt.
        § 3. Wymiar czasu pracy pracownika w okresie rozliczeniowym, ustalony
           zgodnie z art. 129 § 1, ulega w tym okresie obniżeniu o liczbę
           godzin usprawiedliwionej nieobecności w pracy, przypadających do
           przepracowania w czasie tej nieobecności, zgodnie z przyjętym
           rozkładem czasu pracy.
    Art. 131. § 1. Tygodniowy czas pracy łącznie z godzinami nadliczbowymi nie
             może przekraczać przeciętnie 48 godzin w przyjętym okresie
             rozliczeniowym.
        § 2. Ograniczenie przewidziane w § 1 nie dotyczy pracowników
           zarządzających w imieniu pracodawcy zakładem pracy.
                                 Rozdział III
                               Okresy odpoczynku
    Art. 132. § 1. Pracownikowi przysługuje w każdej dobie prawo do co
             najmniej 11 godzin nieprzerwanego odpoczynku, z zastrzeżeniem §
             3 oraz art. 136 § 2 i art. 137.
        § 2. Przepis § 1 nie dotyczy:
           1) pracowników zarządzających w imieniu pracodawcy zakładem pracy,
           2) przypadków konieczności prowadzenia akcji ratowniczej w celu
             ochrony życia lub zdrowia ludzkiego, ochrony mienia lub
             środowiska albo usunięcia awarii.
         § 3. W przypadkach określonych w § 2 pracownikowi przysługuje, w
           okresie rozliczeniowym, równoważny okres odpoczynku.
    Art. 133. § 1. Pracownikowi przysługuje w każdym tygodniu prawo do co
             najmniej 35 godzin nieprzerwanego odpoczynku, obejmującego co
             najmniej 11 godzin nieprzerwanego odpoczynku dobowego.
        § 2. W przypadkach określonych w art. 132 § 2 oraz w przypadku zmiany
           pory wykonywania pracy przez pracownika w związku z jego przejściem
           na inną zmianę, zgodnie z ustalonym rozkładem czasu pracy,
           tygodniowy nieprzerwany odpoczynek może obejmować mniejszą liczbę
           godzin, nie może być jednak krótszy niż 24 godziny.
        § 3. Odpoczynek, o którym mowa w § 1 i 2, powinien przypadać w
           niedzielę. Niedziela obejmuje 24 kolejne godziny, poczynając od
           godziny 6.00 w tym dniu, chyba że u danego pracodawcy została
           ustalona inna godzina.
        § 4. W przypadkach dozwolonej pracy w niedzielę odpoczynek, o którym
           mowa w § 1 i 2, może przypadać w innym dniu niż niedziela.
     Art. 134. Jeżeli dobowy wymiar czasu pracy pracownika wynosi co najmniej
           6 godzin, pracownik ma prawo do przerwy w pracy trwającej co
           najmniej 15 minut, wliczanej do czasu pracy.
                                  Rozdział IV
                        Systemy i rozkłady czasu pracy
    Art. 135. § 1. Jeżeli jest to uzasadnione rodzajem pracy lub jej
             organizacją, może być stosowany system równoważnego czasu pracy,
             w którym jest dopuszczalne przedłużenie dobowego wymiaru czasu
             pracy, nie więcej jednak niż do 12 godzin, w okresie
             rozliczeniowym nie przekraczającym 1 miesiąca. Przedłużony
             dobowy wymiar czasu pracy jest równoważony krótszym dobowym
             wymiarem czasu pracy w niektórych dniach lub dniami wolnymi od
             pracy.
        § 2. W szczególnie uzasadnionych przypadkach okres rozliczeniowy, o
           którym mowa w § 1, może być przedłużony, nie więcej jednak niż do 3
           miesięcy.
        § 3. Przy pracach uzależnionych od pory roku lub warunków
           atmosferycznych okres rozliczeniowy, o którym mowa w § 1, może być
           przedłużony, nie więcej jednak niż do 4 miesięcy.
   Art. 136. § 1. Przy pracach polegających na dozorze urządzeń lub związanych
            z częściowym pozostawaniem w pogotowiu do pracy może być
            stosowany system równoważnego czasu pracy, w którym jest
            dopuszczalne przedłużenie dobowego wymiaru czasu pracy, nie
            więcej jednak niż do 16 godzin, w okresie rozliczeniowym nie
            przekraczającym 1 miesiąca.
        § 2. W systemie czasu pracy, o którym mowa w § 1, pracownikowi
           przysługuje, bezpośrednio po każdym okresie wykonywania pracy w
           przedłużonym dobowym wymiarze czasu pracy, odpoczynek przez czas
           odpowiadający co najmniej liczbie przepracowanych godzin,
           niezależnie od odpoczynku przewidzianego w art. 133.
     Art. 137. Do pracowników zatrudnionych przy pilnowaniu mienia lub
           ochronie osób, a także pracowników zakładowych straży pożarnych i
           zakładowych służb ratowniczych może być stosowany system
           równoważnego czasu pracy, w którym jest dopuszczalne przedłużenie
           dobowego wymiaru czasu pracy do 24 godzin, w okresie rozliczeniowym
           nie przekraczającym 1 miesiąca. Przepisy art. 135 § 2 i 3 oraz art.
           136 § 2 stosuje się odpowiednio.
    Art. 138. § 1. Przy pracach, które ze względu na technologię produkcji nie
             mogą być wstrzymane (praca w ruchu ciągłym), może być stosowany
             system czasu pracy, w którym jest dopuszczalne przedłużenie
             czasu pracy do 43 godzin przeciętnie na tydzień w okresie
             rozliczeniowym nie przekraczającym 4 tygodni, a jednego dnia w
             niektórych tygodniach w tym okresie dobowy wymiar czasu pracy
             może być przedłużony do 12 godzin. Za każdą godzinę pracy
             powyżej 8 godzin na dobę w dniu wykonywania pracy w przedłużonym
             wymiarze czasu pracy pracownikowi przysługuje dodatek do
             wynagrodzenia, o którym mowa w art. 151{1} § 1 pkt 1.
        § 2. Przepis § 1 stosuje się także w przypadku, gdy praca nie może być
           wstrzymana ze względu na konieczność ciągłego zaspokajania potrzeb
           ludności.
        § 3. W przypadkach określonych w § 1 i 2 obowiązujący pracownika
           wymiar czasu pracy w przyjętym okresie rozliczeniowym oblicza się:
           1) mnożąc 8 godzin przez liczbę dni kalendarzowych przypadających w
             okresie rozliczeniowym, z wyłączeniem niedziel, świąt oraz dni
             wolnych od pracy wynikających z rozkładu czasu pracy w
             przeciętnie pięciodniowym tygodniu pracy, a następnie
           2) dodając do otrzymanej liczby liczbę godzin odpowiadającą
             przedłużonemu u danego pracodawcy tygodniowemu wymiarowi czasu
             pracy.
        § 4. Liczba godzin odpowiadająca przedłużonemu u danego pracodawcy
           tygodniowemu wymiarowi czasu pracy nie może przekraczać 4 godzin na
           każdy tydzień okresu rozliczeniowego, w którym następuje
           przedłużenie czasu pracy.
        § 5. Przepisy art. 130 § 2 zdanie drugie i § 3 stosuje się
           odpowiednio.
   Art. 139. § 1. Jeżeli jest to uzasadnione rodzajem pracy lub jej
            organizacją, może być stosowany system przerywanego czasu pracy
            według z góry ustalonego rozkładu przewidującego nie więcej niż
            jedną przerwę w pracy w ciągu doby, trwającą nie dłużej niż 5
            godzin. Przerwy nie wlicza się do czasu pracy, jednakże za czas
            tej przerwy pracownikowi przysługuje prawo do wynagrodzenia w
            wysokości połowy wynagrodzenia należnego za czas przestoju.
        § 2. Systemu przerywanego czasu pracy nie stosuje się do pracownika
           objętego systemem czasu pracy, o którym mowa w art. 135-138, 143 i
           144.
        § 3. System przerywanego czasu pracy wprowadza się w układzie
           zbiorowym pracy, z zastrzeżeniem § 4.
        § 4. U pracodawcy będącego osobą fizyczną, prowadzącego działalność w
           zakresie rolnictwa i hodowli, u którego nie działa zakładowa
           organizacja związkowa, system przerywanego czasu pracy może być
           stosowany na podstawie umowy o pracę. Pracownikowi przysługuje
           wynagrodzenie za czas przerwy, o której mowa w § 1, jeżeli wynika
           to z umowy o pracę.
    Art. 140. W przypadkach uzasadnionych rodzajem pracy lub jej organizacją
           albo miejscem wykonywania pracy może być stosowany system
           zadaniowego czasu pracy. Pracodawca, po porozumieniu z
           pracownikiem, ustala czas niezbędny do wykonania powierzonych
           zadań, uwzględniając wymiar czasu pracy wynikający z norm
           określonych w art. 129.
   Art. 141. § 1. Pracodawca może wprowadzić jedną przerwę w pracy nie
            wliczaną do czasu pracy, w wymiarze nie przekraczającym 60 minut,
            przeznaczoną na spożycie posiłku lub załatwienie spraw
            osobistych.
        § 2. Przerwę w pracy, o której mowa w § 1, wprowadza się w układzie
           zbiorowym pracy lub regulaminie pracy albo w umowie o pracę, jeżeli
           pracodawca nie jest objęty układem zbiorowym pracy lub nie jest
           obowiązany do ustalenia regulaminu pracy.
    Art. 142. Na pisemny wniosek pracownika pracodawca może ustalić
           indywidualny rozkład jego czasu pracy w ramach systemu czasu pracy,
           którym pracownik jest objęty.
    Art. 143. Na pisemny wniosek pracownika może być do niego stosowany system
           skróconego tygodnia pracy. W tym systemie jest dopuszczalne
           wykonywanie pracy przez pracownika przez mniej niż 5 dni w ciągu
           tygodnia, przy równoczesnym przedłużeniu dobowego wymiaru czasu
           pracy, nie więcej niż do 12 godzin, w okresie rozliczeniowym nie
           przekraczającym 1 miesiąca.
    Art. 144. Na pisemny wniosek pracownika może być do niego stosowany system
           czasu pracy, w którym praca jest świadczona wyłącznie w piątki,
           soboty, niedziele i święta. W tym systemie jest dopuszczalne
           przedłużenie dobowego wymiaru czasu pracy, nie więcej jednak niż do
           12 godzin, w okresie rozliczeniowym nie przekraczającym 1 miesiąca.
   Art. 145. § 1. Skrócenie czasu pracy poniżej norm określonych w art. 129 §
             1 dla pracowników zatrudnionych w warunkach szczególnie
             uciążliwych lub szczególnie szkodliwych dla zdrowia może polegać
             na ustanowieniu przerw w pracy wliczanych do czasu pracy albo na
             obniżeniu tych norm, a w przypadku pracy monotonnej lub pracy w
             ustalonym z góry tempie polega na wprowadzeniu przerw w pracy
             wliczanych do czasu pracy.
        § 2. Wykaz prac, o których mowa w § 1, ustala pracodawca po
           konsultacji z pracownikami lub ich przedstawicielami w trybie i na
           zasadach określonych w art. 237{11a} i art. 237{13a} oraz po
           zasięgnięciu opinii lekarza sprawującego profilaktyczną opiekę
           zdrowotną nad pracownikami.
    Art. 146. Praca zmianowa jest dopuszczalna bez względu na stosowany system
           czasu pracy.
    Art. 147. W każdym systemie czasu pracy, jeżeli przewiduje on rozkład
           czasu pracy obejmujący pracę w niedziele i święta, pracownikom
           zapewnia się łączną liczbę dni wolnych od pracy w przyjętym okresie
           rozliczeniowym odpowiadającą co najmniej liczbie niedziel, świąt
           oraz dni wolnych od pracy w przeciętnie pięciodniowym tygodniu
           pracy przypadających w tym okresie.
    Art. 148. W systemach i rozkładach czasu pracy, o których mowa w art. 135138,
143 i 144, czas pracy:
           1) pracowników zatrudnionych na stanowiskach pracy, na których
             występują przekroczenia najwyższych dopuszczalnych stężeń lub
             natężeń czynników szkodliwych dla zdrowia,
           2) pracownic w ciąży,
           3) pracowników opiekujących się dzieckiem do ukończenia przez nie 4
             roku życia, bez ich zgody
      - nie może przekraczać 8 godzin. Pracownik zachowuje prawo do
           wynagrodzenia za czas nie przepracowany w związku ze zmniejszeniem
           z tego powodu wymiaru jego czasu pracy.
    Art. 149. § 1. Pracodawca prowadzi ewidencję czasu pracy pracownika do
             celów prawidłowego ustalenia jego wynagrodzenia i innych
             świadczeń związanych z pracą. Pracodawca udostępnia tę ewidencję
             pracownikowi, na jego żądanie.
        § 2. W stosunku do pracowników objętych systemem zadaniowego czasu
           pracy, pracowników zarządzających w imieniu pracodawcy zakładem
           pracy oraz pracowników otrzymujących ryczałt za godziny nadliczbowe
           lub za pracę w porze nocnej nie ewidencjonuje się godzin pracy.
   Art. 150. § 1. Systemy i rozkłady czasu pracy oraz przyjęte okresy
            rozliczeniowe czasu pracy ustala się w układzie zbiorowym pracy
            lub w regulaminie pracy albo w obwieszczeniu, jeżeli pracodawca
            nie jest objęty układem zbiorowym pracy lub nie jest obowiązany
            do ustalenia regulaminu pracy, z zastrzeżeniem § 2 i 3 oraz art.
            139 § 3 i 4.
        § 2. Pracodawca, u którego nie działa zakładowa organizacja związkowa,
           a także pracodawca, u którego zakładowa organizacja związkowa nie
           wyraża zgody na ustalenie lub zmianę systemów i rozkładów czasu
           pracy oraz okresów rozliczeniowych czasu pracy, może stosować
           okresy rozliczeniowe czasu pracy określone w art. 129 § 2 i w art.
           135 § 2 i 3 - po uprzednim zawiadomieniu właściwego inspektora
           pracy.
        § 3. Zastosowanie do pracownika systemów czasu pracy, o których mowa w
           art. 143 i 144, następuje na podstawie umowy o pracę.
        § 4. Do obwieszczenia, o którym mowa w § 1, stosuje się odpowiednio
           art. 104{3}.
                                  Rozdział V
                        Praca w godzinach nadliczbowych
   Art. 151. § 1. Praca wykonywana ponad obowiązujące pracownika normy czasu
            pracy, a także praca wykonywana ponad przedłużony dobowy wymiar
            czasu pracy, wynikający z obowiązującego pracownika systemu i
            rozkładu czasu pracy, stanowi pracę w godzinach nadliczbowych.
            Praca w godzinach nadliczbowych jest dopuszczalna w razie:
           1) konieczności prowadzenia akcji ratowniczej w celu ochrony życia
             lub zdrowia ludzkiego, ochrony mienia lub środowiska albo
             usunięcia awarii,
           2) szczególnych potrzeb pracodawcy.
        § 2. Przepisu § 1 pkt 2 nie stosuje się do pracowników zatrudnionych
           na stanowiskach pracy, na których występują przekroczenia
           najwyższych dopuszczalnych stężeń lub natężeń czynników szkodliwych
           dla zdrowia.
        § 3. Liczba godzin nadliczbowych przepracowanych w związku z
           okolicznościami określonymi w § 1 pkt 2 nie może przekroczyć dla
           poszczególnego pracownika 150 godzin w roku kalendarzowym.
        § 4. W układzie zbiorowym pracy lub w regulaminie pracy albo w umowie
           o pracę, jeżeli pracodawca nie jest objęty układem zbiorowym pracy
           lub nie jest obowiązany do ustalenia regulaminu pracy, jest
           dopuszczalne ustalenie innej liczby godzin nadliczbowych w roku
           kalendarzowym niż określona w § 3.
        § 5. Strony ustalają w umowie o pracę dopuszczalną liczbę godzin pracy
           ponad określony w umowie wymiar czasu pracy pracownika
           zatrudnionego w niepełnym wymiarze czasu pracy, których
           przekroczenie uprawnia pracownika, oprócz normalnego wynagrodzenia,
           do dodatku do wynagrodzenia, o którym mowa w art. 151{1} § 1.
   Art. 151{1}. § 1. Za pracę w godzinach nadliczbowych, oprócz normalnego
             wynagrodzenia, przysługuje dodatek w wysokości:
           1) 100% wynagrodzenia - za pracę w godzinach nadliczbowych
             przypadających:
                 a) w nocy,
                 b) w niedziele i święta niebędące dla pracownika dniami
                  pracy, zgodnie z obowiązującym go rozkładem czasu pracy,
                 c) w dniu wolnym od pracy udzielonym pracownikowi w zamian za
                  pracę w niedzielę lub w święto, zgodnie z obowiązującym go
                  rozkładem czasu pracy,
           2) 50% wynagrodzenia - za pracę w godzinach nadliczbowych
             przypadających w każdym innym dniu niż określony w pkt 1.
        § 2. Dodatek w wysokości określonej w § 1 pkt 1 przysługuje także za
           każdą godzinę pracy nadliczbowej z tytułu przekroczenia przeciętnej
           tygodniowej normy czasu pracy w przyjętym okresie rozliczeniowym,
           chyba że przekroczenie tej normy nastąpiło w wyniku pracy w
           godzinach nadliczbowych, za które pracownikowi przysługuje prawo do
           dodatku w wysokości określonej w § 1.
        § 3. Wynagrodzenie stanowiące podstawę obliczania dodatku, o którym
           mowa w § 1, obejmuje wynagrodzenie pracownika wynikające z jego
           osobistego zaszeregowania określonego stawką godzinową lub
           miesięczną, a jeżeli taki składnik wynagrodzenia nie został
           wyodrębniony przy określaniu warunków wynagradzania - 60%
           wynagrodzenia.
        § 4. W stosunku do pracowników wykonujących stale pracę poza zakładem
           pracy wynagrodzenie wraz z dodatkiem, o którym mowa w § 1, może być
           zastąpione ryczałtem, którego wysokość powinna odpowiadać
           przewidywanemu wymiarowi pracy w godzinach nadliczbowych.
   Art. 151{2}. § 1. W zamian za czas przepracowany w godzinach nadliczbowych
             pracodawca, na pisemny wniosek pracownika, może udzielić mu w
             tym samym wymiarze czasu wolnego od pracy.
        § 2. Udzielenie czasu wolnego w zamian za czas przepracowany w
           godzinach nadliczbowych może nastąpić także bez wniosku pracownika.
           W takim przypadku pracodawca udziela czasu wolnego od pracy,
           najpóźniej do końca okresu rozliczeniowego, w wymiarze o połowę
           wyższym niż liczba przepracowanych godzin nadliczbowych, jednakże
           nie może to spowodować obniżenia wynagrodzenia należnego
           pracownikowi za pełny miesięczny wymiar czasu pracy.
        § 3. W przypadkach określonych w § 1 i 2 pracownikowi nie przysługuje
           dodatek za pracę w godzinach nadliczbowych.
    Art. 151{3}. Pracownikowi, który ze względu na okoliczności przewidziane w
           art. 151 § 1 wykonywał pracę w dniu wolnym od pracy wynikającym z
           rozkładu czasu pracy w przeciętnie pięciodniowym tygodniu pracy,
           przysługuje w zamian inny dzień wolny od pracy udzielony
           pracownikowi do końca okresu rozliczeniowego, w terminie z nim
           uzgodnionym.
   Art. 151{4}. § 1. Pracownicy zarządzający w imieniu pracodawcy zakładem
             pracy i kierownicy wyodrębnionych komórek organizacyjnych
             wykonują, w razie konieczności, pracę poza normalnymi godzinami
             pracy bez prawa do wynagrodzenia oraz dodatku z tytułu pracy w
             godzinach nadliczbowych, z zastrzeżeniem § 2.
        § 2. Kierownikom wyodrębnionych komórek organizacyjnych za pracę w
           godzinach nadliczbowych przypadających w niedzielę i święto
           przysługuje prawo do wynagrodzenia oraz dodatku z tytułu pracy w
           godzinach nadliczbowych w wysokości określonej w art. 151{1} § 1,
           jeżeli w zamian za pracę w takim dniu nie otrzymali innego dnia
           wolnego od pracy.
   Art. 151{5}. § 1. Pracodawca może zobowiązać pracownika do pozostawania
             poza normalnymi godzinami pracy w gotowości do wykonywania pracy
             wynikającej z umowy o pracę w zakładzie pracy lub w innym
             miejscu wyznaczonym przez pracodawcę (dyżur).
        § 2. Czasu dyżuru nie wlicza się do czasu pracy, jeżeli podczas dyżuru
           pracownik nie wykonywał pracy. Czas pełnienia dyżuru nie może
           naruszać prawa pracownika do odpoczynku, o którym mowa w art. 132 i
           133.
        § 3. Za czas dyżuru, z wyjątkiem dyżuru pełnionego w domu,
           pracownikowi przysługuje czas wolny od pracy w wymiarze
           odpowiadającym długości dyżuru, a w razie braku możliwości
           udzielenia czasu wolnego - wynagrodzenie wynikające z jego
           osobistego zaszeregowania, określonego stawką godzinową lub
           miesięczną, a jeżeli taki składnik wynagrodzenia nie został
           wyodrębniony przy określaniu warunków wynagradzania - 60%
           wynagrodzenia.
        § 4. Przepisu § 2 zdanie drugie oraz § 3 nie stosuje się do
           pracowników zarządzających w imieniu pracodawcy zakładem pracy.
   Art. 151{6}. § 1. W razie ustania stosunku pracy przed upływem okresu
             rozliczeniowego pracownikowi przysługuje, oprócz normalnego
             wynagrodzenia, prawo do dodatku, o którym mowa w art. 151{1} §
             1, jeżeli w okresie od początku okresu rozliczeniowego do dnia
             ustania stosunku pracy pracował w wymiarze godzin
             przekraczającym normy czasu pracy, o których mowa w art. 129.
        § 2. Przepis § 1 stosuje się odpowiednio w razie nawiązania stosunku
           pracy w trakcie okresu rozliczeniowego.
                                  Rozdział VI
                             Praca w porze nocnej
   Art. 151{7}. § 1. Pora nocna obejmuje 8 godzin między godzinami 21.00 a
             7.00.
        § 2. Pracownik, którego rozkład czasu pracy obejmuje w każdej dobie co
           najmniej 3 godziny pracy w porze nocnej lub którego co najmniej 1/4
           czasu pracy w okresie rozliczeniowym przypada na porę nocną, jest
           pracującym w nocy.
        § 3. Czas pracy pracującego w nocy nie może przekraczać 8 godzin na
           dobę, jeżeli wykonuje prace szczególnie niebezpieczne albo związane
           z dużym wysiłkiem fizycznym lub umysłowym.
        § 4. Wykaz prac, o których mowa w § 3, określa pracodawca w
           porozumieniu z zakładową organizacją związkową, a jeżeli u
           pracodawcy nie działa zakładowa organizacja związkowa - z
           przedstawicielami pracowników wybranymi w trybie przyjętym u danego
           pracodawcy, oraz po zasięgnięciu opinii lekarza sprawującego
           profilaktyczną opiekę zdrowotną nad pracownikami, uwzględniając
           konieczność zapewnienia bezpieczeństwa pracy i ochrony zdrowia
           pracowników.
        § 5. Przepis § 3 nie dotyczy:
           1) pracowników zarządzających w imieniu pracodawcy zakładem pracy,
           2) przypadków konieczności prowadzenia akcji ratowniczej w celu
             ochrony życia lub zdrowia ludzkiego, ochrony mienia lub
             środowiska albo usunięcia awarii.
        § 6. Na pisemny wniosek pracownika, o którym mowa w § 2, pracodawca
           informuje właściwego inspektora pracy o zatrudnianiu pracowników
           pracujących w nocy.
   Art. 151{8}. § 1. Pracownikowi wykonującemu pracę w porze nocnej
             przysługuje dodatek do wynagrodzenia za każdą godzinę pracy w
             porze nocnej w wysokości 20% stawki godzinowej wynikającej z
             minimalnego wynagrodzenia za pracę, ustalanego na podstawie
             odrębnych przepisów.
        § 2. W stosunku do pracowników wykonujących pracę w porze nocnej stale
           poza zakładem pracy dodatek, o którym mowa w § 1, może być
           zastąpiony ryczałtem, którego wysokość odpowiada przewidywanemu
           wymiarowi pracy w porze nocnej.
                                 Rozdział VII
                          Praca w niedziele i święta
   Art. 151{9}. § 1. Dniami wolnymi od pracy są niedziele i święta określone
             w przepisach o dniach wolnych od pracy.
        § 2. Za pracę w niedzielę i święto uważa się pracę wykonywaną między
           godziną 6.00 w tym dniu a godziną 6.00 w następnym dniu, chyba że u
           danego pracodawcy została ustalona inna godzina.
    Art. 151{10}. Praca w niedziele i święta jest dozwolona:
           1) w razie konieczności prowadzenia akcji ratowniczej w celu
             ochrony życia lub zdrowia ludzkiego, ochrony mienia lub
             środowiska albo usunięcia awarii,
           2) w ruchu ciągłym,
           3) przy pracy zmianowej,
           4) przy niezbędnych remontach,
           5) w transporcie i w komunikacji,
           6) w zakładowych strażach pożarnych i w zakładowych służbach
             ratowniczych,
           7) przy pilnowaniu mienia lub ochronie osób,
           8) w rolnictwie i hodowli,
           9) przy wykonywaniu prac koniecznych ze względu na ich użyteczność
             społeczną i codzienne potrzeby ludności, w szczególności w:
             a) placówkach handlowych,
             b) zakładach świadczących usługi dla ludności,
             c) gastronomii,
             d) zakładach hotelarskich,
             e) jednostkach gospodarki komunalnej,
             f) zakładach opieki zdrowotnej i innych placówkach służby
               zdrowia przeznaczonych dla osób, których stan zdrowia wymaga
               całodobowych lub całodziennych świadczeń zdrowotnych,
             g) jednostkach organizacyjnych pomocy społecznej oraz placówkach
               opiekuńczo-wychowawczych, zapewniających całodobową opiekę,
             h) zakładach prowadzących działalność w zakresie kultury,
               oświaty, turystyki i wypoczynku,
          10) w stosunku do pracowników zatrudnionych w systemie czasu pracy,
            w którym praca jest świadczona wyłącznie w piątki, soboty,
            niedziele i święta.
  Art. 151{11}. § 1. Pracownikowi wykonującemu pracę w niedziele i święta, w
             przypadkach, o których mowa w art. 151{10} pkt 1-9, pracodawca
             jest obowiązany zapewnić inny dzień wolny od pracy:
           1) w zamian za pracę w niedzielę - w okresie 6 dni kalendarzowych
             poprzedzających lub następujących po takiej niedzieli,
           2) w zamian za pracę w święto - w ciągu okresu rozliczeniowego.
        § 2. Jeżeli nie jest możliwe wykorzystanie w terminie wskazanym w § 1
           pkt 1 dnia wolnego od pracy w zamian za pracę w niedzielę,
           pracownikowi przysługuje dzień wolny od pracy do końca okresu
           rozliczeniowego, a w razie braku możliwości udzielenia dnia wolnego
           od pracy w tym terminie - dodatek do wynagrodzenia w wysokości
           określonej w art. 151{1} § 1 pkt 1, za każdą godzinę pracy w
           niedzielę.
        § 3. Jeżeli nie jest możliwe wykorzystanie w terminie wskazanym w § 1
           pkt 2 dnia wolnego od pracy w zamian za pracę w święto,
           pracownikowi przysługuje dodatek do wynagrodzenia w wysokości
           określonej w art. 151{1} § 1 pkt 1, za każdą godzinę pracy w
           święto.
        § 4. Do pracy w święto przypadające w niedzielę stosuje się przepisy
           dotyczące pracy w niedzielę.
   Art. 151{12}. Pracownik pracujący w niedziele powinien korzystać co
           najmniej raz na 4 tygodnie z niedzieli wolnej od pracy. Nie dotyczy
           to pracownika zatrudnionego w systemie czasu pracy, o którym mowa w
           art. 144.";
37) art. 153 otrzymuje brzmienie:
   "Art. 153. § 1. Pracownik podejmujący pracę po raz pierwszy, w roku
             kalendarzowym, w którym podjął pracę, uzyskuje prawo do urlopu z
             upływem każdego miesiąca pracy, w wymiarze 1/12 wymiaru urlopu
             przysługującego mu po przepracowaniu roku.
        § 2. Prawo do kolejnych urlopów pracownik nabywa w każdym następnym
           roku kalendarzowym.";
38) art. 154 otrzymuje brzmienie:
  "Art. 154. § 1. Wymiar urlopu wynosi:
           1) 20 dni - jeżeli pracownik jest zatrudniony krócej niż 10 lat,
           2) 26 dni - jeżeli pracownik jest zatrudniony co najmniej 10 lat.
        § 2. Wymiar urlopu dla pracownika zatrudnionego w niepełnym wymiarze
           czasu pracy ustala się proporcjonalnie do wymiaru czasu pracy tego
           pracownika, biorąc za podstawę wymiar urlopu określony w § 1;
           niepełny dzień urlopu zaokrągla się w górę do pełnego dnia.
        § 3. Wymiar urlopu w danym roku kalendarzowym, ustalony na podstawie §
           1 i 2, nie może przekroczyć wymiaru określonego w § 1.";
39) w art. 154{1} dotychczasową treść oznacza się jako § 1 i dodaje się § 2 w
  brzmieniu:
     "§ 2. W przypadku jednoczesnego pozostawania w dwóch lub więcej
       stosunkach pracy wliczeniu podlega także okres poprzedniego
       niezakończonego zatrudnienia w części przypadającej przed nawiązaniem
       drugiego lub kolejnego stosunku pracy.";
40) po art. 154{1} dodaje się art. 154{2} w brzmieniu:
   "Art. 154{2}. § 1. Urlopu udziela się w dni, które są dla pracownika dniami
             pracy, zgodnie z obowiązującym go rozkładem czasu pracy, w
             wymiarze godzinowym, odpowiadającym dobowemu wymiarowi czasu
             pracy pracownika w danym dniu, z zastrzeżeniem § 4.
        § 2. Przy udzielaniu urlopu zgodnie z § 1, jeden dzień urlopu
           odpowiada 8 godzinom pracy.
        § 3. Przepis § 1 i 2 stosuje się odpowiednio do pracownika, dla
           którego dobowa norma czasu pracy, wynikająca z odrębnych przepisów,
           jest niższa niż 8 godzin.
        § 4. Udzielenie pracownikowi urlopu w dniu pracy w wymiarze godzinowym
           odpowiadającym części dobowego wymiaru czasu pracy jest
           dopuszczalne jedynie w przypadku, gdy część urlopu pozostała do
           wykorzystania jest niższa niż pełny dobowy wymiar czasu pracy
           pracownika w dniu, na który ma być udzielony urlop.";
41) uchyla się art. 159;
42) w art. 171:
   a) § 1 otrzymuje brzmienie:
      "§ 1. W przypadku niewykorzystania przysługującego urlopu w całości lub
          w części z powodu rozwiązania lub wygaśnięcia stosunku pracy
          pracownikowi przysługuje ekwiwalent pieniężny.",
   b) uchyla się § 2;
43) w art. 172 zdanie pierwsze otrzymuje brzmienie:
   "Za czas urlopu pracownikowi przysługuje wynagrodzenie, jakie by otrzymał,
     gdyby w tym czasie pracował.";
44) po art. 172 dodaje się art. 172{1} w brzmieniu:
  "Art. 172{1}. § 1. Jeżeli pracodawca na podstawie odrębnych przepisów jest
             obowiązany objąć pracownika ubezpieczeniem gwarantującym mu
             otrzymanie świadczenia pieniężnego za czas urlopu, pracownikowi
             nie przysługuje wynagrodzenie przewidziane w art. 172 lub
             ekwiwalent pieniężny, o którym mowa w art. 171.
        § 2. Jeżeli świadczenie pieniężne za czas urlopu, o którym mowa w § 1,
           jest niższe od wynagrodzenia przewidzianego w art. 172 lub od
           ekwiwalentu pieniężnego, o którym mowa w art. 171, pracodawca jest
           obowiązany wypłacić pracownikowi kwotę stanowiącą różnicę między
           tymi należnościami.";
45) art. 178 otrzymuje brzmienie:
   "Art. 178. § 1. Pracownicy w ciąży nie wolno zatrudniać w godzinach
             nadliczbowych ani w porze nocnej. Pracownicy w ciąży nie wolno
             bez jej zgody delegować poza stałe miejsce pracy ani zatrudniać
             w systemie czasu pracy, o którym mowa w art. 139.
        § 2. Pracownika opiekującego się dzieckiem do ukończenia przez nie 4
           roku życia nie wolno bez jego zgody zatrudniać w godzinach
           nadliczbowych, w porze nocnej, w systemie czasu pracy, o którym
           mowa w art. 139, jak również delegować poza stałe miejsce pracy.";
46) po art. 178 dodaje się art. 178{1} w brzmieniu:
   "Art. 178{1}. Pracodawca zatrudniający pracownicę w porze nocnej jest
           obowiązany na okres jej ciąży zmienić rozkład czasu pracy w sposób
           umożliwiający wykonywanie pracy poza porą nocną, a jeżeli jest to
           niemożliwe lub niecelowe, przenieść pracownicę do innej pracy,
           której wykonywanie nie wymaga pracy w porze nocnej; w razie braku
           takich możliwości pracodawca jest obowiązany zwolnić pracownicę na
           czas niezbędny z obowiązku świadczenia pracy. Przepis art. 179 § 46
stosuje się odpowiednio.";
47) w art. 179 § 3 otrzymuje brzmienie:
      "§ 3. Przepis § 2 stosuje się odpowiednio do pracodawcy w przypadku, gdy
         przeciwwskazania zdrowotne do wykonywania dotychczasowej pracy przez
         pracownicę w ciąży lub karmiącą dziecko piersią wynikają z
         orzeczenia lekarskiego.";
48) w art. 180 § 2 otrzymuje brzmienie:
  "§ 2. Pracownicy, która wychowuje dziecko przysposobione lub która przyjęła
     dziecko na wychowanie jako rodzina zastępcza, z wyjątkiem rodziny
     zastępczej pełniącej zadania pogotowia rodzinnego, przysługuje urlop
     macierzyński w wymiarze 18 tygodni również przy pierwszym porodzie.";
49) art. 183 otrzymuje brzmienie:
      "Art. 183. § 1. Pracownik, który przyjął dziecko na wychowanie i
             wystąpił do sądu opiekuńczego z wnioskiem o wszczęcie
             postępowania w sprawie przysposobienia dziecka lub który przyjął
             dziecko na wychowanie jako rodzina zastępcza, z wyjątkiem
             rodziny zastępczej pełniącej zadania pogotowia rodzinnego, ma
             prawo do 16 tygodni urlopu na warunkach urlopu macierzyńskiego,
             nie dłużej jednak niż do ukończenia przez dziecko 12 miesięcy
             życia. Przepisy art. 180 § 5-7 stosuje się odpowiednio.
         § 2. Jeżeli pracownik, o którym mowa w § 1, przyjął dziecko w wieku
           do 1 roku, ma prawo do 8 tygodni urlopu na warunkach urlopu
           macierzyńskiego.";
50) art. 186 otrzymuje brzmienie:
   "Art. 186. § 1. Pracownik zatrudniony co najmniej 6 miesięcy ma prawo do
             urlopu wychowawczego w wymiarze do 3 lat w celu sprawowania
             osobistej opieki nad dzieckiem, nie dłużej jednak niż do
             ukończenia przez nie 4 roku życia. Do sześciomiesięcznego okresu
             zatrudnienia wlicza się poprzednie okresy zatrudnienia.
        § 2. Pracownik mający okres zatrudnienia określony w § 1, bez względu
           na to, czy korzystał z urlopu wychowawczego przewidzianego w tym
           przepisie, może skorzystać z urlopu wychowawczego w wymiarze do 3
           lat, nie dłużej jednak niż do ukończenia przez dziecko 18 roku
           życia, jeżeli z powodu stanu zdrowia potwierdzonego orzeczeniem o
           niepełnosprawności lub stopniu niepełnosprawności dziecko wymaga
           osobistej opieki pracownika.
        § 3. Rodzice lub opiekunowie dziecka spełniający warunki do
           korzystania z urlopu wychowawczego mogą jednocześnie korzystać z
           takiego urlopu przez okres nie przekraczający 3 miesięcy.
        § 4. Urlopu wychowawczego udziela się na wniosek pracownika.
        § 5. Urlop wychowawczy może być wykorzystany najwyżej w 4 częściach.";
51) po art. 186 dodaje się art. 186{1}-186{7} w brzmieniu:
  "Art. 186{1}. § 1. Pracodawca nie może wypowiedzieć ani rozwiązać umowy o
             pracę w okresie od dnia złożenia przez pracownika wniosku o
             udzielenie urlopu wychowawczego do dnia zakończenia tego urlopu.
             Rozwiązanie przez pracodawcę umowy w tym czasie jest
             dopuszczalne tylko w razie ogłoszenia upadłości lub likwidacji
             pracodawcy, a także gdy zachodzą przyczyny uzasadniające
             rozwiązanie umowy o pracę bez wypowiedzenia z winy pracownika.
        § 2. W przypadku złożenia przez pracownika wniosku o udzielenie urlopu
           wychowawczego po dokonaniu czynności zmierzającej do rozwiązania
           umowy o pracę, umowa rozwiązuje się w terminie wynikającym z tej
           czynności.
   Art. 186{2}. § 1. W czasie urlopu wychowawczego pracownik ma prawo podjąć
             pracę zarobkową u dotychczasowego lub innego pracodawcy albo
             inną działalność, a także naukę lub szkolenie, jeżeli nie
             wyłącza to możliwości sprawowania osobistej opieki nad
             dzieckiem.
        § 2. W razie ustalenia, że pracownik trwale zaprzestał sprawowania
           osobistej opieki nad dzieckiem, pracodawca wzywa pracownika do
           stawienia się do pracy w terminie przez siebie wskazanym, nie
           później jednak niż w ciągu 30 dni od dnia powzięcia takiej
           wiadomości i nie wcześniej niż po upływie 3 dni od dnia wezwania.
        § 3. Przepis § 2 stosuje się także w razie stwierdzenia przez
           pracodawcę, że z urlopu wychowawczego korzystają w tym samym czasie
           oboje rodzice lub opiekunowie dziecka; nie dotyczy to przypadku
           określonego w art. 186 § 3.
   Art. 186{3}. Pracownik może zrezygnować z urlopu wychowawczego:
           1) w każdym czasie - za zgodą pracodawcy,
           2) po uprzednim zawiadomieniu pracodawcy - najpóźniej na 30 dni
             przed terminem zamierzonego podjęcia pracy.
   Art. 186{4}. Pracodawca dopuszcza pracownika po zakończeniu urlopu
           wychowawczego do pracy na dotychczasowym stanowisku, a jeżeli nie
           jest to możliwe, na stanowisku równorzędnym z zajmowanym przed
           rozpoczęciem urlopu lub na innym stanowisku odpowiadającym jego
           kwalifikacjom zawodowym, za wynagrodzeniem nie niższym od
           wynagrodzenia za pracę przysługującego pracownikowi w dniu podjęcia
           pracy na stanowisku zajmowanym przed tym urlopem.
   Art. 186{5}. Okres urlopu wychowawczego, w dniu jego zakończenia, wlicza
           się do okresu zatrudnienia, od którego zależą uprawnienia
           pracownicze.
   Art. 186{6}. Minister właściwy do spraw pracy określi, w drodze
           rozporządzenia, szczegółowe warunki udzielania urlopu
           wychowawczego, w tym formę i termin złożenia wniosku w sprawie
           udzielenia urlopu, biorąc pod uwagę wymagania dotyczące zapewnienia
           normalnego toku pracy w zakładzie pracy, oraz dodatkowe wymagania
           dotyczące wniosku o udzielenie urlopu wychowawczego, w przypadkach
           określonych w art. 186 § 2 i 3.
   Art. 186{7}. Pracownik uprawniony do urlopu wychowawczego może złożyć
           pracodawcy wniosek o obniżenie jego wymiaru czasu pracy do wymiaru
           nie niższego niż połowa pełnego wymiaru czasu pracy w okresie, w
           którym mógłby korzystać z takiego urlopu. Pracodawca jest
           obowiązany uwzględnić wniosek pracownika.";
52) art. 188 otrzymuje brzmienie:
   "Art. 188. Pracownikowi wychowującemu przynajmniej jedno dziecko w wieku do
           14 lat przysługuje w ciągu roku kalendarzowego zwolnienie od pracy
           na 2 dni, z zachowaniem prawa do wynagrodzenia.";
53) art. 189{1} otrzymuje brzmienie:
       "Art. 189{1}. Jeżeli oboje rodzice lub opiekunowie dziecka są
              zatrudnieni, z uprawnień określonych w art. 148 pkt 3, art. 178
              § 2, art. 186 § 1 i 2, art. 186{1}-186{5}, art. 186{7}
              i art. 188 może korzystać jedno z nich.";
54) w dziale dziesiątym tytuł rozdziału V otrzymuje brzmienie:
   "Czynniki oraz procesy pracy stwarzające szczególne zagrożenie dla zdrowia
     lub życia";
55) art. 222 otrzymuje brzmienie:
   "Art. 222. § 1. W razie zatrudniania pracownika w warunkach narażenia na
             działanie substancji, preparatów, czynników lub procesów
             technologicznych o działaniu rakotwórczym lub mutagennym,
             pracodawca zastępuje te substancje, preparaty, czynniki lub
             procesy technologiczne mniej szkodliwymi dla zdrowia lub stosuje
             inne dostępne środki ograniczające stopień tego narażenia, przy
             odpowiednim wykorzystaniu osiągnięć nauki i techniki.
        § 2. Pracodawca rejestruje wszystkie rodzaje prac w kontakcie z
           substancjami, preparatami, czynnikami lub procesami
           technologicznymi o działaniu rakotwórczym lub mutagennym,
           określonymi w wykazie, o którym mowa w § 3, a także prowadzi
           rejestr pracowników zatrudnionych przy tych pracach.
        § 3. Minister właściwy do spraw zdrowia, w porozumieniu z ministrem
           właściwym do spraw pracy, uwzględniając zróżnicowane właściwości
           substancji, preparatów, czynników lub procesów technologicznych o
           działaniu rakotwórczym lub mutagennym, ich zastosowanie oraz
           konieczność podjęcia niezbędnych środków zabezpieczających przed
           zagrożeniami wynikającymi z ich stosowania, określi, w drodze
           rozporządzenia:
           1) wykaz substancji, preparatów, czynników lub procesów
             technologicznych o działaniu rakotwórczym lub mutagennym i sposób
             ich rejestrowania,
           2) sposób prowadzenia rejestru prac, których wykonywanie powoduje
             konieczność pozostawania w kontakcie z substancjami, preparatami,
             czynnikami lub procesami technologicznymi o działaniu
             rakotwórczym lub mutagennym,
           3) sposób prowadzenia rejestru pracowników zatrudnionych przy tych
             pracach,
           4) wzory dokumentów dotyczących narażenia pracowników na
             substancje, preparaty, czynniki lub procesy technologiczne o
             działaniu rakotwórczym lub mutagennym oraz sposób przechowywania
             i przekazywania tych dokumentów do podmiotów właściwych do
             rozpoznawania lub stwierdzania chorób zawodowych,
           5) szczegółowe warunki ochrony pracowników przed zagrożeniami
             spowodowanymi przez substancje, preparaty, czynniki lub procesy
             technologiczne o działaniu rakotwórczym lub mutagennym,
           6) warunki i sposób monitorowania stanu zdrowia pracowników
             narażonych na działanie substancji, preparatów, czynników lub
             procesów technologicznych o działaniu rakotwórczym lub
             mutagennym.";
56) po art. 222 dodaje się art. 222{1} w brzmieniu:
  "Art. 222{1}. § 1. W razie zatrudniania pracownika w warunkach narażenia na
             działanie szkodliwych czynników biologicznych pracodawca stosuje
             wszelkie dostępne środki eliminujące narażenie, a jeżeli jest to
             niemożliwe - ograniczające stopień tego narażenia, przy
             odpowiednim wykorzystaniu osiągnięć nauki i techniki.
        § 2. Pracodawca prowadzi rejestr prac narażających pracowników na
           działanie szkodliwych czynników biologicznych oraz rejestr
           pracowników zatrudnionych przy takich pracach.
        § 3. Minister właściwy do spraw zdrowia, w porozumieniu z ministrem
           właściwym do spraw pracy, uwzględniając zróżnicowane działanie
           czynników biologicznych na organizm człowieka oraz konieczność
           podjęcia niezbędnych środków zabezpieczających przed zagrożeniami
           wynikającymi z wykonywania pracy w warunkach narażenia na działanie
           czynników biologicznych, określi, w drodze rozporządzenia:
           1) klasyfikację i wykaz szkodliwych czynników biologicznych,
           2) wykaz prac narażających pracowników na działanie czynników
             biologicznych,
           3) szczegółowe warunki ochrony pracowników przed zagrożeniami
             spowodowanymi przez szkodliwe czynniki biologiczne, w tym rodzaje
             środków niezbędnych do zapewnienia ochrony zdrowia i życia pra
             cowników narażonych na działanie tych czynników, zakres
             stosowania tych środków oraz warunki i sposób monitorowania stanu
             zdrowia narażonych pracowników,
           4) sposób prowadzenia rejestrów prac i pracowników, o których mowa
             w § 2, oraz sposób przechowywania i przekazywania tych rejestrów
             do podmiotów właściwych do rozpoznawania lub stwierdzania chorób
             zawodowych.";
57) art. 226 otrzymuje brzmienie:
       "Art. 226. Pracodawca:
           1) ocenia i dokumentuje ryzyko zawodowe związane z wykonywaną pracą
             oraz stosuje niezbędne środki profilaktyczne zmniejszające
             ryzyko,
           2) informuje pracowników o ryzyku zawodowym, które wiąże się z
             wykonywaną pracą, oraz o zasadach ochrony przed zagrożeniami.";
58) w art. 227 § 2 otrzymuje brzmienie:
  "§ 2. Minister właściwy do spraw zdrowia, uwzględniając zróżnicowane
      działanie na organizm człowieka czynników szkodliwych występujących w
      środowisku pracy oraz konieczność podjęcia niezbędnych środków
      zabezpieczających przed ich działaniem, określi, w drodze
      rozporządzenia:
     1) tryb, metody, rodzaj i częstotliwość wykonywania badań i pomiarów, o
       których mowa w § 1 pkt 2,
     2) przypadki, w których jest konieczne prowadzenie pomiarów ciągłych,
     3) wymagania, jakie powinny spełniać laboratoria wykonujące badania i
       pomiary,
     4) sposób rejestrowania i przechowywania wyników tych badań i pomiarów,
     5) wzory dokumentów oraz sposób udostępniania wyników badań i pomiarów
       pracownikom.";
59) art. 231 otrzymuje brzmienie:
    "Art. 231. Pracodawca, na podstawie orzeczenia lekarskiego, przenosi do
           odpowiedniej pracy pracownika, który stał się niezdolny do
           wykonywania dotychczasowej pracy wskutek wypadku przy pracy lub
           choroby zawodowej i nie został uznany za niezdolnego do pracy w
           rozumieniu przepisów o emeryturach i rentach z Funduszu Ubezpieczeń
           Społecznych. Przepis art. 230 § 2 stosuje się odpowiednio.";
60) w art. 237{3} po § 2 dodaje się § 2{1} w brzmieniu:
  "§ 2{1}. Pracodawca jest obowiązany odbyć szkolenie w dziedzinie
       bezpieczeństwa i higieny pracy w zakresie niezbędnym do wykonywania
       ciążących na nim obowiązków. Szkolenie to powinno być okresowo
       powtarzane.";
61) art. 237{5} otrzymuje brzmienie:
      "Art. 237{5}. Minister właściwy do spraw pracy określi, w drodze
              rozporządzenia, szczegółowe zasady szkolenia w dziedzinie
              bezpieczeństwa i higieny pracy, zakres tego szkolenia, wymagania
              dotyczące treści i realizacji programów szkolenia, sposób
              dokumentowania szkolenia oraz przypadki, w których pracodawcy
              lub pracownicy mogą być zwolnieni z określonych rodzajów
              szkolenia.";
62) w art. 237{7} § 2 otrzymuje brzmienie:
   "§ 2. Pracodawca może ustalić stanowiska, na których dopuszcza się
       używanie przez pracowników, za ich zgodą, własnej odzieży i obuwia
       roboczego, spełniających wymagania bezpieczeństwa i higieny pracy.";
63) w art. 237{8} § 1 otrzymuje brzmienie:
   "§ 1. Pracodawca ustala rodzaje środków ochrony indywidualnej oraz odzieży
       i obuwia roboczego, których stosowanie na określonych stanowiskach
       jest niezbędne w związku z art. 237{6} § 1 i art. 237{7} § 1, oraz
       przewidywane okresy użytkowania odzieży i obuwia roboczego.";
64) w art. 237{11} § 1-4 otrzymują brzmienie:
   "§ 1. Pracodawca zatrudniający więcej niż 100 pracowników tworzy służbę
       bezpieczeństwa i higieny pracy, zwaną dalej "służbą bhp", pełniącą
       funkcje doradcze i kontrolne w zakresie bezpieczeństwa i higieny
       pracy, zaś pracodawca zatrudniający do 100 pracowników powierza
       wykonywanie zadań służby bhp pracownikowi zatrudnionemu przy innej
       pracy. Pracodawca posiadający ukończone szkolenie niezbędne do
       wykonywania zadań służby bhp może sam wykonywać zadania tej służby,
       jeżeli:
         1) zatrudnia do 10 pracowników albo
         2) zatrudnia do 20 pracowników i jest zakwalifikowany do grupy
           działalności, dla której ustalono nie wyższą niż trzecia kategorię
           ryzyka w rozumieniu przepisów o ubezpieczeniu społecznym z tytułu
           wypadków przy pracy i chorób zawodowych.
    § 2. Pracodawca - w przypadku braku kompetentnych pracowników - może
       powierzyć wykonywanie zadań służby bhp specjalistom spoza zakładu
       pracy. Pracownik służby bhp oraz pracownik zatrudniony przy innej
       pracy, któremu powierzono wykonywanie zadań służby bhp, o którym mowa
       w § 1, a także specjalista spoza zakładu pracy powinni spełniać
       wymagania kwalifikacyjne niezbędne do wykonywania zadań służby bhp
       oraz ukończyć szkolenie w dziedzinie bezpieczeństwa i higieny pracy
       dla pracowników tej służby.
    § 3. Pracownik służby bhp oraz pracownik zatrudniony przy innej pracy,
       któremu powierzono wykonywanie zadań tej służby, nie mogą ponosić
       jakichkolwiek niekorzystnych dla nich następstw z powodu wykonywania
       zadań i uprawnień służby bhp.
    § 4. Właściwy inspektor pracy może nakazać utworzenie służby bhp, albo
       zwiększenie liczby pracowników tej służby, jeżeli jest to uzasadnione
       stwierdzonymi zagrożeniami zawodowymi.";
65) w dziale dziesiątym rozdział XI otrzymuje brzmienie:
                                 "Rozdział XI
      Konsultacje w zakresie bezpieczeństwa i higieny pracy oraz komisja
                        bezpieczeństwa i higieny pracy
  Art. 237{11a}. § 1. Pracodawca konsultuje z pracownikami lub ich
             przedstawicielami wszystkie działania związane z bezpieczeństwem
             i higieną pracy, w szczególności dotyczące:
           1) zmian w organizacji pracy i wyposażeniu stanowisk pracy,
             wprowadzania nowych procesów technologicznych oraz substancji i
             preparatów chemicznych, jeżeli mogą one stwarzać zagrożenie dla
             zdrowia lub życia pracowników,
           2) oceny ryzyka zawodowego występującego przy wykonywaniu
             określonych prac oraz informowania pracowników o tym ryzyku,
           3) tworzenia służby bhp lub powierzania wykonywania zadań tej
             służby innym osobom oraz wyznaczania pracowników do udzielania
             pierwszej pomocy,
           4) przydzielania pracownikom środków ochrony indywidualnej oraz
             odzieży i obuwia roboczego,
           5) szkolenia pracowników w dziedzinie bezpieczeństwa i higieny
             pracy.
        § 2. Pracownicy lub ich przedstawiciele mogą przedstawiać pracodawcy
           wnioski w sprawie eliminacji lub ograniczenia zagrożeń zawodowych.
        § 3. Pracodawca zapewnia odpowiednie warunki do przeprowadzania
           konsultacji, a zwłaszcza zapewnia, aby odbywały się w godzinach
           pracy. Za czas nie przepracowany w związku z udziałem w
           konsultacjach pracownicy lub ich przedstawiciele zachowują prawo do
           wynagrodzenia.
        § 4. Na umotywowany wniosek pracowników lub ich przedstawicieli
           dotyczący spraw zagrożenia zdrowia i życia pracowników inspektorzy
           pracy Państwowej Inspekcji Pracy przeprowadzają kontrole oraz
           stosują środki prawne przewidziane w przepisach o Państwowej
           Inspekcji Pracy.
        § 5. U pracodawcy, u którego została powołana komisja bezpieczeństwa i
           higieny pracy - konsultacje, o których mowa w § 1, mogą być
           prowadzone w ramach tej komisji, natomiast uprawnienia, o których
           mowa w § 2 i 4, przysługują pracownikom lub ich przedstawicielom
           wchodzącym w skład komisji.
        § 6. Pracownicy lub ich przedstawiciele nie mogą ponosić jakichkolwiek
           niekorzystnych dla nich konsekwencji z tytułu działalności, o
           której mowa w § 1, 2 i 4. Dotyczy to również pracowników lub ich
           przedstawicieli, o których mowa w § 5.
  Art. 237{12}. § 1. Pracodawca zatrudniający więcej niż 250 pracowników
             powołuje komisję bezpieczeństwa i higieny pracy, zwaną dalej
             "komisją bhp", jako swój organ doradczy i opiniodawczy. W skład
             komisji bhp wchodzą w równej liczbie przedstawiciele pracodawcy,
             w tym pracownicy służby bhp i lekarz sprawujący profilaktyczną
             opiekę zdrowotną nad pracownikami, oraz przedstawiciele pracow
             ników, w tym społeczny inspektor pracy.
         § 2. Przewodniczącym komisji bhp jest pracodawca lub osoba przez
           niego upoważniona, a wiceprzewodniczącym - społeczny inspektor
           pracy lub przedstawiciel pracowników.
  Art. 237{13}. § 1. Zadaniem komisji bhp jest dokonywanie przeglądu warunków
             pracy, okresowej oceny stanu bezpieczeństwa i higieny pracy,
             opiniowanie podejmowanych przez pracodawcę środków
             zapobiegających wypadkom przy pracy i chorobom zawodowym,
             formułowanie wniosków dotyczących poprawy warunków pracy oraz
             współdziałanie z pracodawcą w realizacji jego obowiązków w
             zakresie bezpieczeństwa i higieny pracy.
        § 2. Posiedzenia komisji bhp odbywają się w godzinach pracy, nie
           rzadziej niż raz na kwartał. Za czas nie przepracowany w związku z
           udziałem w posiedzeniach komisji bhp pracownik zachowuje prawo do
           wynagrodzenia.
        § 3. Komisja bhp w związku z wykonywaniem zadań wymienionych w § 1
           korzysta z ekspertyz lub opinii specjalistów spoza zakładu pracy w
           przypadkach uzgodnionych z pracodawcą i na jego koszt.
  Art. 237{13a}. Przedstawiciele pracowników, o których mowa w art. 237{11a} i
           art. 237{12}, są wybierani przez zakładowe organizacje związkowe, a
           jeżeli u pracodawcy takie organizacje nie działają - przez
           pracowników, w trybie przyjętym w zakładzie pracy.";
66) w art. 241{11} § 5{3} otrzymuje brzmienie:
    "§ 5{3}. W razie stwierdzenia, że układ został zawarty z naruszeniem
         przepisów o zawieraniu układów zbiorowych pracy, organ rejestrujący
         wzywa strony układu do usunięcia tych nieprawidłowości, chyba że ich
         usunięcie nie jest możliwe.";
67) w art. 241{26} § 2 otrzymuje brzmienie:
      "§ 2. Układ zakładowy nie może określać warunków wynagradzania
         pracowników zarządzających w imieniu pracodawcy zakładem pracy, w
         rozumieniu art. 128 § 2 pkt 2, oraz osób zarządzających zakładem
         pracy na innej podstawie niż stosunek pracy.";
68) w art. 281 pkt 2 otrzymuje brzmienie:
     "2) nie potwierdza na piśmie zawartej z pracownikiem umowy o pracę,";
69) uchyla się dział czternastya;
70) uchyla się art. 298;
71) art. 304{1} otrzymuje brzmienie:
   "Art. 304{1}. Obowiązki, o których mowa w art. 211, w zakresie określonym
           przez pracodawcę, ciążą również na osobach fizycznych wykonujących
           pracę na innej podstawie niż stosunek pracy w zakładzie pracy lub w
           miejscu wyznaczonym przez pracodawcę.";
72) po art. 304{4} dodaje się art. 304{5} w brzmieniu:
  "Art. 304{5}. § 1. Wykonywanie pracy lub innych zajęć zarobkowych przez
            dziecko do ukończenia przez nie 16 roku życia jest dozwolone
            wyłącznie na rzecz podmiotu prowadzącego działalność kulturalną,
            artystyczną, sportową lub reklamową i wymaga uprzedniej zgody
            przedstawiciela ustawowego lub opiekuna tego dziecka, a także
            zezwolenia właściwego inspektora pracy.
        § 2. Właściwy inspektor pracy wydaje zezwolenie, o którym mowa w § 1,
           na wniosek podmiotu określonego w tym przepisie.
        § 3. Właściwy inspektor pracy odmawia wydania zezwolenia, jeżeli
           wykonywanie pracy lub innych zajęć zarobkowych w zakresie
           przewidzianym w § 1:
           1) powoduje zagrożenie dla życia, zdrowia i rozwoju
             psychofizycznego dziecka,
           2) zagraża wypełnianiu obowiązku szkolnego przez dziecko.
        § 4. Podmiot, o którym mowa w § 1, dołącza do wniosku o wydanie
           zezwolenia:
           1) pisemną zgodę przedstawiciela ustawowego lub opiekuna dziecka na
             wykonywanie przez dziecko pracy lub innych zajęć zarobkowych,
           2) opinię poradni psychologiczno-pedagogicznej dotyczącą braku
             przeciwwskazań do wykonywania przez dziecko pracy lub innych
             zajęć zarobkowych,
           3) orzeczenie lekarza stwierdzające brak przeciwwskazań do
             wykonywania przez dziecko pracy lub innych zajęć zarobkowych,
           4) jeżeli dziecko podlega obowiązkowi szkolnemu - opinię dyrektora
             szkoły, do której dziecko uczęszcza, dotyczącą możliwości
             wypełniania przez dziecko tego obowiązku w czasie wykonywania
             przez nie pracy lub innych zajęć zarobkowych.
        § 5. Zezwolenie, o którym mowa w § 1, powinno zawierać:
           1) dane osobowe dziecka i jego przedstawiciela ustawowego lub
             opiekuna,
           2) oznaczenie podmiotu prowadzącego działalność w zakresie
             przewidzianym w § 1,
           3) określenie rodzaju pracy lub innych zajęć zarobkowych, które
             może wykonywać dziecko,
           4) określenie dopuszczalnego okresu wykonywania przez dziecko pracy
             lub innych zajęć zarobkowych,
           5) określenie dopuszczalnego dobowego wymiaru czasu pracy lub
             innych zajęć zarobkowych,
           6) inne niezbędne ustalenia, wymagane ze względu na dobro dziecka
             lub rodzaj, charakter albo warunki wykonywania pracy lub innych
             zajęć zarobkowych przez dziecko.
        § 6. Na wniosek przedstawiciela ustawowego lub opiekuna dziecka
           właściwy inspektor pracy cofa wydane zezwolenie.
        § 7. Właściwy inspektor pracy cofa wydane zezwolenie z urzędu, jeżeli
           stwierdzi, że warunki pracy dziecka nie odpowiadają warunkom
           określonym w wydanym zezwoleniu.".
                                       
                                    Art. 2.
W ustawie z dnia 6 marca 1981 r. o Państwowej Inspekcji Pracy (Dz.U. z 2001 r.
Nr 124, poz. 1362, Nr 128, poz. 1405 i Nr 154, poz. 1800 oraz z 2002 r. Nr
166, poz. 1360) w art. 8 w ust. 1 po pkt 11a dodaje się pkt 11b i 11c w
brzmieniu:
    "11b) wydanie zezwolenia i cofnięcie wydanego zezwolenia w przypadkach, o
        których mowa w art. 304{5} Kodeksu pracy,
    11c) realizowanie zadań instytucji właściwej do informowania, na pisemny
       wniosek, o minimalnych warunkach zatrudnienia pracowników, w zakresie
       wynikającym z przepisów działu drugiego rozdziału IIa Kodeksu pracy,".
                                       
                                    Art. 3.
W ustawie z dnia 26 stycznia 1982 r. - Karta Nauczyciela (Dz.U. z 2003 r. Nr
118, poz. 1112 i Nr 137, poz. 1304) po art. 67 dodaje się art. 67a-67c w
brzmieniu:
    "Art. 67a. 1. Z wnioskiem o udzielenie urlopu wychowawczego nauczyciel
             występuje do organu, który nawiązał z nim stosunek pracy.
         2. Wniosek o udzielenie urlopu wychowawczego powinien być zgłoszony
           co najmniej na 1 miesiąc przed wskazanym terminem rozpoczęcia tego
           urlopu.
         3. Termin zakończenia urlopu wychowawczego powinien przypadać na
           dzień poprzedzający rozpoczęcie roku szkolnego; w takim przypadku
           termin udzielonego urlopu ulega odpowiedniemu skróceniu, a na
           wniosek nauczyciela - odpowiedniemu przedłużeniu.
         4. Przepis ust. 3 nie ma zastosowania, jeżeli urlop wychowawczy
           został udzielony w wymiarze nie przekraczającym 1 miesiąca.
    Art. 67b. Nauczyciel może zrezygnować z udzielonego mu urlopu
           wychowawczego:
           1) w każdym czasie - za zgodą organu udzielającego urlopu,
           2) z początkiem roku szkolnego - po uprzednim zawiadomieniu organu
             udzielającego urlopu, co najmniej na 3 miesiące przed zamierzonym
             terminem podjęcia pracy.
      Art. 67c. 1. W przypadku wykorzystywania urlopu wychowawczego nauczyciel
             nabywa prawo do urlopu wypoczynkowego z dniem rozpoczęcia ferii
             szkolnych przypadających po zakończeniu urlopu wychowawczego.
         2. Nauczycielowi, który w związku z rozpoczęciem urlopu
           wychowawczego nie mógł wykorzystać przypadającego w okresie
           letnich ferii szkolnych urlopu wypoczynkowego, do którego nabył
           prawo - termin zakończenia urlopu wychowawczego powinien przypadać
           na koniec zajęć szkolnych.".
                                       
                                    Art. 4.
W ustawie z dnia 12 września 1990 r. o szkolnictwie wyższym (Dz.U. Nr 65, poz.
385, z późn. zm.)[3] po art. 108 dodaje się art. 108a-108c w brzmieniu:
   "Art. 108a. 1. Z wnioskiem o udzielenie urlopu wychowawczego nauczyciel
             akademicki występuje do organu, który go mianował lub zawarł z
             nim umowę o pracę.
         2. Wniosek o udzielenie urlopu wychowawczego powinien być zgłoszony
           co najmniej na 1 miesiąc przed wskazanym terminem rozpoczęcia tego
           urlopu.
         3. Termin zakończenia urlopu wychowawczego powinien przypadać na
           dzień poprzedzający rozpoczęcie roku akademickiego; w takim
           przypadku termin udzielonego urlopu ulega odpowiedniemu skróceniu,
           a na wniosek nauczyciela - odpowiedniemu przedłużeniu.
         4. Przepis ust. 3 nie ma zastosowania, jeżeli urlop wychowawczy
           został udzielony w wymiarze nie przekraczającym 1 miesiąca.
   Art. 108b. Nauczyciel akademicki może zrezygnować z udzielonego urlopu
           wychowawczego:
           1) w każdym czasie - za zgodą organu udzielającego urlopu,
           2) z początkiem roku akademickiego - po uprzednim zawiadomieniu
             organu udzielającego urlopu, co najmniej na 3 miesiące przed
             zamierzonym terminem podjęcia pracy.
    Art. 108c. 1. W przypadku wykorzystywania urlopu wychowawczego nauczyciel
             akademicki nabywa prawo do urlopu wypoczynkowego z dniem
             rozpoczęcia czasu wolnego od zajęć dydaktycznych po zakończeniu
             urlopu wychowawczego.
         2. Nauczycielowi akademickiemu, który w związku z rozpoczęciem
           urlopu wychowawczego nie może wykorzystać przypadającego w czasie
           wolnym od zajęć dydaktycznych urlopu wypoczynkowego, do którego
           nabył prawo - termin zakończenia urlopu wychowawczego powinien
           przypadać na koniec zajęć dydaktycznych.".
                                       
                                    Art. 5.
W ustawie z dnia 23 maja 1991 r. o związkach zawodowych (Dz.U. z 2001 r. Nr
79, poz. 854, Nr 100, poz. 1080 i Nr 128, poz. 1405, z 2002 r. Nr 135, poz.
1146, Nr 153, poz. 1271 i Nr 240, poz. 2052 oraz z 2003 r. Nr 63, poz. 590) w
art. 30 ust. 5 otrzymuje brzmienie:
     "5. Jeżeli w sprawie ustalenia regulaminu wynagradzania, regulaminów
       nagród i premiowania, regulaminu zakładowego funduszu świadczeń
       socjalnych, planu urlopów lub regulaminu pracy, a także okresów
       rozliczeniowych, o których mowa w art. 129 § 2 i art. 135 § 2 i 3
       Kodeksu pracy, oraz wykazu prac, o którym mowa w art. 151{7} § 4
       Kodeksu pracy, organizacje związkowe albo organizacje związkowe
       reprezentatywne w rozumieniu art. 241{25a} Kodeksu pracy nie
       przedstawią wspólnie uzgodnionego stanowiska w terminie 30 dni,
       decyzje w tych sprawach podejmuje pracodawca, po rozpatrzeniu
     odrębnych stanowisk organizacji związkowych.".
                                       
                                    Art. 6.
W ustawie z dnia 30 sierpnia 1991 r. o zakładach opieki zdrowotnej (Dz.U. Nr
91, poz. 408, z późn. zm.)[4] w art. 32i w ust. 2 zdanie drugie otrzymuje
brzmienie:
    "W szczególnie uzasadnionych przypadkach okres rozliczeniowy może być
     przedłużony w trybie określonym w art. 150 § 2 Kodeksu pracy - nie więcej
     jednak niż do 12 miesięcy.".
                                       
                                    Art. 7.
W ustawie z dnia 25 października 1991 r. o organizowaniu i prowadzeniu
działalności kulturalnej (Dz.U. z 2001 r. Nr 13, poz. 123, z 2002 r. Nr 41,
poz. 364 oraz z 2003 r. Nr 96, poz. 874) wprowadza się następujące zmiany:
1) w art. 26c ust. 3 otrzymuje brzmienie:
     "3. W uzasadnionych przypadkach do pracowników, o których mowa w ust. 1,
       można stosować równocześnie system organizacji czasu pracy określony w
       art. 135 § 1 Kodeksu pracy.";
2) art. 26e otrzymuje brzmienie:
       "Art. 26e. Do pracowników instytucji kultury nie stosuje się przepisu
              art. 151{12} zdanie pierwsze Kodeksu pracy.".
                                    Art. 8.
W ustawie z dnia 4 marca 1994 r. o zakładowym funduszu świadczeń socjalnych
(Dz.U. z 1996 r. Nr 70, poz. 335, Nr 118, poz. 561, Nr 139, poz. 647 i Nr 147,
poz. 686, z 1997 r. Nr 82, poz. 518 i Nr 121, poz. 770, z 1998 r. Nr 75, poz.
486 i Nr 113, poz. 717 oraz z 2002 r. Nr 135, poz. 1146) wprowadza się
następujące zmiany:
1) w art. 3:
   a) ust. 1 otrzymuje brzmienie:
     "1. Fundusz tworzą, z zastrzeżeniem ust. 2, pracodawcy zatrudniający
       według stanu na dzień 1 stycznia danego roku co najmniej 20
       pracowników w przeliczeniu na pełne etaty.",
   b) ust. 1a i 1b uchyla się,
   c) ust. 3 otrzymuje brzmienie:
     "3. Pracodawcy zatrudniający według stanu na dzień 1 stycznia danego roku
       mniej niż 20 pracowników w przeliczeniu na pełne etaty, z
       zastrzeżeniem ust. 2, mogą tworzyć Fundusz do wysokości i na zasadach
       określonych w art. 5 lub mogą wypłacać świadczenie urlopowe, o którym
       mowa w ust. 4-6.",
   d) po ust. 3 dodaje się ust. 3a i 3b w brzmieniu:
      "3a. Pracodawcy, o których mowa w ust. 3, nie objęci układem zbiorowym
         pracy oraz nie zobowiązani do wydania regulaminu wynagradzania,
         informacje w sprawie nie tworzenia Funduszu i nie wypłacania
         świadczenia urlopowego, przekazują pracownikom w pierwszym miesiącu
         danego roku kalendarzowego, w sposób przyjęty u danego pracodawcy.
      3b. U pracodawców, o których mowa w ust. 3, zatrudniających co najmniej
         20 pracowników, objętych układem zbiorowym pracy, postanowienia w
      sprawie nie tworzenia Funduszu i nie wypłacania świadczenia
         urlopowego zawiera się w układzie zbiorowym pracy. Jeżeli u takich
         pracodawców pracownicy nie są objęci układem zbiorowym pracy
         postanowienia w sprawie nie tworzenia Funduszu i nie wypłacania
         świadczenia urlopowego zawiera się w regulaminie wynagradzania; art.
         4 ust. 3 stosuje się odpowiednio.",
   e) w ust. 4 skreśla się wyrazy "1b i";
2) art. 4 otrzymuje brzmienie:
       "Art. 4. 1. U pracodawców, o których mowa w art. 3 ust. 1, układ
              zbiorowy pracy może dowolnie kształtować wysokość odpisu na
              Fundusz; może również postanawiać, że Fundusz nie będzie
              tworzony.
         2. U pracodawców określonych w art. 3 ust. 1, których pracownicy nie
           są objęci układem zbiorowym pracy, postanowienia w sprawach, o
           których mowa w ust. 1, może zawierać regulamin wynagradzania.
         3. Jeżeli u pracodawcy, o którym mowa w ust. 2, nie działa zakładowa
           organizacja związkowa, postanowienia regulaminu wynagradzania w
           sprawie wysokości odpisu na Fundusz lub nie tworzenia Funduszu
           wymagają uzgodnienia z pracownikiem, o którym mowa w art. 8 ust.
           2.";
3) w art. 6a ust. 1a otrzymuje brzmienie:
   "1a. Jeżeli rozpoczęcie działalności następuje w roku kalendarzowym w
       wyniku komercjalizacji, przejęcia, podziału lub połączenia zakładu lub
       jego części z równoczesnym przejęciem pracowników, pracodawca
       zatrudniający co najmniej 20 pracowników w przeliczeniu na pełne etaty
       oraz pracodawca, o którym mowa w art. 3 ust. 2, tworzą Fundusz.".
                                       
                                    Art. 9.
W ustawie z dnia 26 czerwca 1997 r. o wyższych szkołach zawodowych (Dz.U. Nr
96, poz. 590, z późn. zm.[5] art. 61 otrzymuje brzmienie:
    "Art. 61. Nauczyciel akademicki państwowej uczelni zawodowej ma prawo do
           urlopu wypoczynkowego, urlopu wychowawczego, płatnego urlopu dla
           poratowania zdrowia, urlopu z tytułu przygotowywania rozprawy
           doktorskiej lub habilitacyjnej, prawo do podyplomowego doskonalenia
           się oraz innych form kształcenia zawodowego i praktycznego na koszt
           uczelni, na zasadach określonych dla nauczycieli akademickich w
           ustawie o szkolnictwie wyższym.".
    
                                   Art. 10.
W ustawie z dnia 9 listopada 2000 r. o zmianie ustawy - Kodeks pracy oraz
niektórych innych ustaw (Dz.U. Nr 107, poz. 1127) wprowadza się następujące
zmiany:
1) art. 9 otrzymuje brzmienie:
     "Art. 9. Do dnia 31 grudnia 2008 r. ponadzakładowy układ zbiorowy pracy
           ze strony pracodawców zawiera:
           1) właściwy minister lub centralny organ administracji rządowej - w
             imieniu pracodawców zatrudniających pracowników państwowych
             jednostek sfery budżetowej niezrzeszonych w organizacji
             pracodawców,
           2) odpowiednio wójt (burmistrz, prezydent miasta), starosta,
             marszałek województwa oraz przewodniczący zarządu związku
             międzygminnego lub powiatowego - w imieniu pracodawców
           zatrudniających pracowników samorządowych jednostek sfery
             budżetowej niezrzeszonych w organizacji pracodawców.";
2) art. 12 otrzymuje brzmienie:
     "Art. 12. Ponadzakładowy układ zbiorowy pracy, zawarty przez organy
           określone w art. 9 oraz w art. 241{14} § 1 pkt 2 lit. b i lit. c
           Kodeksu pracy w brzmieniu obowiązującym przed dniem wejścia w życie
           ustawy, obowiązuje do dnia 31 grudnia 2008 r. Układ nie obowiązuje
           jednak u tych pracodawców, których pracownicy zostaną objęci przed
           tym terminem ponadzakładowym układem zbiorowym pracy zawartym przez
           organizację pracodawców. Przepis art. 241{8} § 2 Kodeksu pracy
           stosuje się.".
                                       
                                   Art. 11.
W ustawie z dnia 24 sierpnia 2001 r. - Kodeks postępowania w sprawach o
wykroczenia (Dz.U. Nr 106, poz. 1148) w art. 96 § 1 otrzymuje brzmienie:
  "§ 1. W postępowaniu mandatowym można nałożyć grzywnę w wysokości do 500
     złotych, a w sprawach, w których oskarżycielem publicznym jest inspektor
     pracy oraz w wypadku, o którym mowa w art. 9 § 1 Kodeksu wykroczeń - do 1
     000 złotych.".
  
                                   Art. 12.
W ustawie z dnia 13 marca 2003 r. o szczególnych zasadach rozwiązywania z
pracownikami stosunków pracy z przyczyn niedotyczących pracowników (Dz.U. Nr
90, poz. 844) wprowadza się następujące zmiany:
1) w art. 5 w ust. 5:
   a) po pkt 4 dodaje się pkt 4a w brzmieniu:
     "4a) będącemu członkiem specjalnego zespołu negocjacyjnego lub
       europejskiej rady zakładowej,",
   b) pkt 6 otrzymuje brzmienie:
     "6) powołanemu do odbycia czynnej służby wojskowej lub jej form
       zastępczych.";
2) w art. 7 po wyrazach "art. 177 § 4 i 5" dodaje się wyrazy " , art. 1861".
                                   Art. 13.
Pracodawca w terminie 6 miesięcy od dnia wejścia w życie ustawy informuje na
piśmie pracowników, z którymi zostały zawarte umowy o pracę przed tym dniem, o
warunkach zatrudnienia i uprawnieniach pracowniczych, o których mowa w art. 29
§ 3 Kodeksu pracy w brzmieniu nadanym niniejszą ustawą.
                                       
                                   Art. 14.
Do umów o pracę zawartych przed dniem wejścia w życie ustawy w innej formie
niż pisemna, w zakresie terminu i sposobu potwierdzenia rodzaju umowy i jej
warunków, stosuje się przepisy dotychczasowe.
                                   Art. 15.
Przepisy art. 25{1} Kodeksu pracy w brzmieniu nadanym niniejszą ustawą stosuje
się do umów o pracę zawartych lub zmienianych w sposób określony w tych
przepisach od dnia uzyskania przez Rzeczpospolitą Polską członkostwa w Unii
Europejskiej.
                                   Art. 16.
Do umów o pracę wypowiedzianych przed dniem wejścia w życie ustawy, z
zastosowaniem okresu wypowiedzenia krótszego niż 2 tygodnie, w zakresie
dotyczącym zwolnienia na poszukiwanie pracy stosuje się przepisy
dotychczasowe.
                                   Art. 17.
Strony trwających w dniu wejścia w życie ustawy umów o pracę zawartych z
pracownikami zatrudnionymi w niepełnym wymiarze czasu pracy, w terminie 3
miesięcy od tego dnia, uzupełnią umowy o ustalenia wynikające z art. 151 § 5
Kodeksu pracy.
                                   Art. 18.
Do pracowników, którzy do dnia wejścia w życie ustawy nie nabyli prawa do
kolejnego urlopu, stosuje się do czasu nabycia prawa do kolejnego urlopu art.
153 Kodeksu pracy w dotychczasowym brzmieniu.
                                   Art. 19.
Dotychczasowe przepisy wykonawcze wydane na podstawie art. 77{3} i 237{5}
Kodeksu pracy zachowują moc do czasu wydania nowych przepisów wykonawczych i
mogą być zmieniane na podstawie upoważnienia w brzmieniu nadanym niniejszą
ustawą.
                                       
                                   Art. 20.
Ustawa wchodzi w życie z dniem 1 stycznia 2004 r., z tym że przepisy art. 1
pkt 10, 17, 55, 56, 58 i 72 oraz art. 2 i art. 12 pkt 1 lit. a stosuje się od
dnia uzyskania przez Rzeczpospolitą Polską członkostwa w Unii Europejskiej.
_______________________________
[1] Niniejszą ustawą zmienia się ustawy: ustawę z dnia 6 marca 1981 r. o
 Państwowej Inspekcji Pracy, ustawę z dnia 26 stycznia 1982 r. - Karta
 Nauczyciela, ustawę z dnia 12 września 1990 r. o szkolnictwie wyższym, ustawę
 z dnia 23 maja 1991 r. o związkach zawodowych, ustawę z dnia 30 sierpnia 1991
 r. o zakładach opieki zdrowotnej, ustawę z dnia 25 października 1991 r. o
 organizowaniu i prowadzeniu działalności kulturalnej, ustawę z dnia 4 marca
 1994 r. o zakładowym funduszu świadczeń socjalnych, ustawę z dnia 26 czerwca
 1997 r. o wyższych szkołach zawodowych, ustawę z dnia 9 listopada 2000 r. o
 zmianie ustawy - Kodeks pracy oraz niektórych innych ustaw, ustawę z dnia 24
 sierpnia 2001 r. - Kodeks postępowania w sprawach o wykroczenia i ustawę z
 dnia 13 marca 2003 r. o szczególnych zasadach rozwiązywania z pracownikami
 stosunku pracy z przyczyn niedotyczących pracowników.
[2] Zmiany tekstu jednolitego ustawy zostały ogłoszone w Dz.U. z 1998 r. Nr
 106, poz. 668 i Nr 113, poz. 717, z 1999 r. Nr 99, poz. 1152, z 2000 r. Nr
 19, poz. 239, Nr 43, poz. 489, Nr 107, poz. 1127 i Nr 120, poz. 1268, z 2001
 r. Nr 11, poz. 84, Nr 28, poz. 301, Nr 52, poz. 538, Nr 99, poz. 1075, Nr
 111, poz. 1194, Nr 123, poz. 1354, Nr 128, poz. 1405 i Nr 154, poz. 1805 oraz
 z 2002 r. Nr 74, poz. 676, Nr 135, poz. 1146, Nr 196, poz. 1660, Nr 199, poz.
 1673 i Nr 200, poz. 1679.
[3] Zmiany ustawy zostały ogłoszone w Dz.U. z 1991 r. Nr 104, poz. 450, z 1992
 r. Nr 54, poz. 254 i Nr 63, poz. 314, z 1994 r. Nr 1, poz. 3, Nr 43, poz.
 163, Nr 105, poz. 509 i Nr 121, poz. 591, z 1996 r. Nr 5, poz. 34 i Nr 24,
 poz. 110, z 1997r. Nr 28, poz. 153, Nr 96, poz. 590, Nr 104, poz. 661, Nr
 121, poz. 770 i Nr 141, poz. 943, z 1998 r. Nr 50, poz. 310, Nr 106, poz. 668
 i Nr 162, poz. 1115 i 1118, z 2000 r. Nr 120, poz. 1268 i Nr 122, poz. 1314,
 z 2001 r. Nr 85, poz. 924, Nr 103, poz. 1129, Nr 111, poz. 1193 i 1194 i Nr
 126, poz. 1383, z 2002 r. Nr 4, poz. 33 i 34, Nr 150, poz. 1239, Nr 153,
 poz. 1271 i Nr 200, poz. 1683 oraz z 2003 r. Nr 65, poz. 595, Nr 128, poz.
 1176 i Nr 137, poz. 1304.
[4] Zmiany ustawy zostały ogłoszone w Dz.U. z 1992 r. Nr 63, poz. 315, z 1994
 r. Nr 121, poz. 591, z 1995 r. Nr 138, poz. 682, z 1996 r. Nr 24, poz. 110,
 z 1997 r. Nr 104, poz.  661, Nr 121, poz. 769 i Nr 158, poz. 1041, z 1998 r.
 Nr 106, poz. 668, Nr 117, poz. 756 i Nr 162, poz. 1115, z 1999 r. Nr 28,
 poz. 255 i 256 i Nr 84, poz. 935, z 2000 r. Nr 3, poz. 28, Nr 12, poz. 136,
 Nr 43, poz. 489, Nr 84, poz. 948, Nr 114, poz. 1193 i Nr 120, poz. 1268,
 z 2001 r. Nr 5, poz. 45, Nr 88, poz. 961, Nr 100, poz. 1083, Nr 111, poz. 1193,
 Nr 113, poz. 1207, Nr 126, poz. 1382, 1383 i 1384 i Nr 128, poz. 1407, z 2002 r.
 Nr 113, poz. 984 oraz z 2003 r. Nr 45, poz. 391 i Nr 124, poz. 1152.
[5] Zmiany ustawy zostały ogłoszone w Dz.U. z 1998 r. Nr 106, poz. 668, z
 2000 r. Nr 120, poz. 1268 i Nr 122, poz. 1314, z 2001 r. Nr 85, poz. 924
 i Nr 111, poz. 1194, z 2002 r. Nr 4, poz. 33 i Nr 150, poz. 1239 oraz z
 2003 r. Nr 65, poz. 595 i Nr 137, poz. 1304.
