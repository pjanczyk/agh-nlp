



Dz.U. z 2001 r. Nr 62, poz. 627
                                                    
                                        
                                        
                                     USTAWA
                           z dnia 27 kwietnia 2001 r.
                                        
                            Prawo ochrony środowiska
                                        
                                        
                                        
                                     Tytuł I
                                 Przepisy ogólne
                                        
                                        
                                     Dział I
                           Zakres obowiązywania ustawy
                                        
                                     Art. 1.
Ustawa określa zasady ochrony środowiska oraz warunki korzystania z jego
zasobów, z uwzględnieniem wymagań zrównoważonego rozwoju, a w szczególności:
   1) zasady ustalania:
     a) warunków ochrony zasobów środowiska,
     b) warunków wprowadzania substancji lub energii do środowiska,
     c) kosztów korzystania ze środowiska,
   2) udostępnianie informacji o środowisku i jego ochronie,
   3) udział społeczeństwa w postępowaniu w sprawie ochrony środowiska,
   4) obowiązki organów administracji,
   5) odpowiedzialność i sankcje.
                                        
                                     Art. 2.
1. Przepisów ustawy, z wyjątkiem tytułu I działu IV rozdziału 1 i 2, nie
  stosuje się do spraw uregulowanych w przepisach prawa atomowego.
2. Przepisów ustawy nie stosuje się także w zakresie:
   1) obowiązku posiadania pozwolenia,
   2) ponoszenia opłat,
 w razie prowadzenia działań ratowniczych.
3. Przepisy ustawy nie naruszają przepisów ustawy z dnia 22 stycznia 1999 r. o
  ochronie informacji niejawnych (Dz.U. Nr 11, poz. 95 oraz z 2000 r. Nr 12,
  poz. 136 i Nr 39, poz. 462).
4. Zasady ochrony morza przed zanieczyszczeniem przez statki oraz organy
  administracji właściwe w sprawach tej ochrony określają przepisy odrębne.
                                        
                                    Dział II
                            Definicje i zasady ogólne
                                        
                                     Art. 3.
Ilekroć w ustawie jest mowa o:
   1) aglomeracji " rozumie się przez to miasto lub kilka miast o wspólnych
     granicach administracyjnych,
   2) autostradzie - rozumie się przez to także drogę ekspresową, jeżeli
     przepisy o autostradach płatnych mają zastosowanie do tej drogi,
   3) eksploatacji instalacji lub urządzenia  - rozumie się przez to
     użytkowanie instalacji lub urządzenia oraz utrzymywanie ich w sprawności,
   4) emisji " rozumie się przez to wprowadzane bezpośrednio lub pośrednio, w
     wyniku działalności człowieka, do powietrza, wody, gleby lub ziemi:
     a) substancje,
     b) energie, takie jak ciepło, hałas, wibracje lub pola elektromagnetyczne,
   5) hałasie - rozumie się przez to dźwięki o częstotliwościach od 16 Hz do
     16 000 Hz,
   6) instalacji - rozumie się przez to:
     a) stacjonarne urządzenie techniczne,
     b) zespół stacjonarnych urządzeń technicznych powiązanych technologicznie,
       do których tytułem prawnym dysponuje ten sam podmiot i położonych na
       terenie jednego zakładu,
     c) obiekty budowlane niebędące urządzeniami technicznymi ani ich
       zespołami,
     których eksploatacja może spowodować emisję,
   7) istotnej zmianie instalacji - rozumie się przez to taką zmianę sposobu
     funkcjonowania instalacji lub jej rozbudowę, która może powodować
     zwiększenie negatywnego oddziaływania na środowisko,
   8) kompensacji przyrodniczej - rozumie się przez to zespół działań
     obejmujących w szczególności roboty budowlane, roboty ziemne, rekultywację
     gleby, zalesianie, zadrzewianie lub tworzenie skupień roślinności,
     prowadzących do przywrócenia równowagi przyrodniczej lub tworzenie skupień
     roślinności, prowadzących do przywrócenia równowagi przyrodniczej na danym
     terenie, wyrównania szkód dokonanych w środowisku przez realizację
     przedsięwzięcia i zachowanie walorów krajobrazowych,
   9) metodyce referencyjnej - rozumie się przez to określoną na podstawie
     ustawy metodę pomiarów lub badań, która może obejmować w szczególności
     sposób poboru próbek, sposób interpretacji uzyskanych danych, a także
     metodyki modelowania rozprzestrzeniania substancji oraz energii w
     środowisku,
  10) najlepszej dostępnej technice - rozumie się przez to najbardziej
     efektywny oraz zaawansowany poziom rozwoju technologii i metod prowadzenia
     danej działalności, wykorzystywany jako podstawa ustalania granicznych
     wielkości emisyjnych, mających na celu eliminowanie emisji lub, jeżeli nie
     jest to praktycznie możliwe, ograniczanie emisji i wpływu na środowisko
     jako całość, z tym że pojęcie:
     a) "technika" oznacza zarówno stosowaną technologię, jak i sposób, w jaki
       dana instalacja jest projektowana, wykonywana, eksploatowana oraz
       likwidowana,
     b) "dostępne techniki" oznacza techniki o takim stopniu rozwoju, który
       umożliwia ich praktyczne zastosowanie w danej dziedzinie przemysłu, z
       uwzględnieniem warunków ekonomicznych i technicznych oraz rachunku
       kosztów inwestycyjnych i korzyści dla środowiska, a które to techniki
       prowadzący daną działalność może uzyskać,
     c) "najlepsza technika" oznacza najbardziej efektywną technikę w osiąganiu
       wysokiego ogólnego poziomu ochrony środowiska jako całości,
  11) oddziaływaniu na środowisko - rozumie się przez to również oddziaływanie
     na zdrowie ludzi,
  12) odpadach - rozumie się przez to odpady w rozumieniu przepisów ustawy z
     dnia 27 kwietnia 2001 r. o odpadach (Dz.U. Nr ..., poz. ...),
  13) ochronie środowiska - rozumie się przez to podjęcie lub zaniechanie
     działań, umożliwiające zachowanie lub przywracanie równowagi
     przyrodniczej; ochrona ta polega w szczególności na:
     a) racjonalnym kształtowaniu środowiska i gospodarowaniu zasobami
       środowiska zgodnie z zasadą zrównoważonego rozwoju,
     b) przeciwdziałaniu zanieczyszczeniom,
     c) przywracaniu elementów przyrodniczych do stanu właściwego,
  14) organie administracji - rozumie się przez to:
     a) ministrów, centralne organy administracji rządowej, wojewodów,
       działające w ich lub we własnym imieniu inne terenowe organy
       administracji rządowej, organy jednostek samorządu terytorialnego,
     b) inne podmioty, gdy są one powołane z mocy prawa lub na podstawie
       porozumień do wykonywania zadań publicznych dotyczących środowiska i
       jego ochrony,
  15) organie ochrony środowiska - rozumie się przez to organy administracji
     powołane do wykonywania zadań publicznych z zakresu ochrony środowiska,
     stosownie do ich właściwości określonej w tytule VII w dziale I,
  16) organizacji ekologicznej - rozumie się przez to organizacje społeczne,
     których statutowym celem jest ochrona środowiska,
  17) PCB - rozumie się przez to polichlorowane difenyle, polichlorowane
     trifenyle, monometylotetrachlorodifenylometan,
     monometylodichlorodifenylometan, monometylofibromodifenylometan oraz
     mieszaniny zawierające jakąkolwiek z tych substancji w ilości powyżej
     0,005% wagowo łącznie,
  18) polach elektromagnetycznych " rozumie się przez to pole elektryczne,
     magnetyczne oraz elektromagnetyczne o częstotliwościach od 0 Hz do 300
     GHz,
  19) podaniu do publicznej wiadomości - rozumie się przez to ogłoszenie
     informacji, w sposób zwyczajowo przyjęty, w siedzibie organu właściwego w
     sprawie oraz poprzez obwieszczenie w pobliżu miejsca planowanego
     przedsięwzięcia, a w sytuacji gdy siedziba właściwego organu mieści się na
     terenie innej gminy niż gmina właściwa miejscowo ze względu na przedmiot
     ogłoszenia - także przez ogłoszenie w prasie lub w sposób zwyczajowo
     przyjęty w miejscowości lub miejscowościach właściwych ze względu na
     przedmiot ogłoszenia,
  20) podmiocie korzystającym ze środowiska - rozumie się przez to:
     a) przedsiębiorcę w rozumieniu ustawy z dnia 19 listopada 1999 r. " Prawo
       działalności gospodarczej (Dz.U. Nr 101, poz. 1178 oraz z 2000 r. Nr 86,
       poz. 958 i Nr 114, poz. 1193) oraz osoby prowadzące działalność
       wytwórczą w rolnictwie w zakresie upraw rolnych, chowu lub hodowli
       zwierząt, ogrodnictwa, warzywnictwa, leśnictwa i rybactwa śródlądowego,
       oraz osoby wykonujące zawód medyczny w ramach indywidualnej praktyki lub
       indywidualnej specjalistycznej praktyki,
     b) jednostkę organizacyjną niebędącą przedsiębiorcą w rozumieniu ustawy Prawo
działalności gospodarczej,
     c) osobę fizyczną niebędącą podmiotem, o którym mowa w lit. a),
       korzystającą ze środowiska w zakresie, w jakim korzystanie ze środowiska
       wymaga pozwolenia,
  21) pomiarze - rozumie się przez to również obserwacje oraz analizy,
  22) porze dnia oraz porze nocy - rozumie się przez to przedział czasu
     odpowiednio od godz. 6 do godz. 22 (pora dnia) i od godz. 22 do godz. 6
     (pora nocy),
  23) poważnej awarii - rozumie się przez to zdarzenie, w szczególności emisję,
     pożar lub eksplozję, powstałe w trakcie procesu przemysłowego,
     magazynowania lub transportu, w których występuje jedna lub więcej
     niebezpiecznych substancji, prowadzące do natychmiastowego powstania
     zagrożenia życia lub zdrowia ludzi lub środowiska lub powstania takiego
     zagrożenia z opóźnieniem,
  24) poważnej awarii przemysłowej - rozumie się przez to poważną awarię w
     zakładzie,
  25) powierzchni ziemi - rozumie się przez to naturalne ukształtowanie terenu,
     glebę oraz znajdującą się pod nią ziemię do głębokości oddziaływania
     człowieka, z tym że pojęcie "gleba" oznacza górną warstwę litosfery,
     złożoną z części mineralnych, materii organicznej, wody, powietrza i
     organizmów, obejmującą wierzchnią warstwę gleby i podglebie,
  26) powietrzu - rozumie się przez to powietrze znajdujące się w troposferze,
     z wyłączeniem wnętrz budynków i miejsc pracy,
  27) poziomie hałasu - rozumie się przez to równoważny poziom dźwięku A
     wyrażony w decybelach (dB),
  28) poziomie substancji w powietrzu - rozumie się przez to stężenie
     substancji w powietrzu w odniesieniu do ustalonego czasu lub opad takiej
     substancji w odniesieniu do ustalonego czasu i powierzchni,
  29) pozwoleniu, bez podania jego rodzaju - rozumie się przez to pozwolenie na
     wprowadzanie do środowiska substancji lub energii, o którym mowa w art.
     181 ust. 1,
  30) produkcie - rozumie się przez to wprowadzaną do obrotu substancję,
     energię, instalację, urządzenie oraz inny przedmiot lub jego część,
  31) prowadzącym instalację lub zakład - rozumie się przez to właściciela
     instalacji lub zakładu albo podmiot, który włada instalacją lub zakładem
     na podstawie innego tytułu prawnego,
  32) równowadze przyrodniczej - rozumie się przez to stan, w którym na
     określonym obszarze istnieje równowaga we wzajemnym
     oddziaływaniu: człowieka, składników przyrody żywej i układu warunków
     siedliskowych tworzonych przez składniki przyrody nieożywionej,
  33) standardach emisyjnych - rozumie się przez to dopuszczalne wielkości
     emisji,
  34) standardzie jakości środowiska - rozumie się przez to wymagania, które
     muszą być spełnione w określonym czasie przez środowisko jako całość lub
     jego poszczególne elementy przyrodnicze,
  35) staroście - rozumie się przez to także prezydenta miasta na prawach
     powiatu,
  36) substancji - rozumie się przez to pierwiastki chemiczne oraz ich związki,
     mieszaniny lub roztwory występujące w środowisku lub powstałe w wyniku
     działalności człowieka,
  37) substancji niebezpiecznej - rozumie się przez to jedną lub więcej
     substancji albo mieszaniny substancji, które ze względu na swoje
     właściwości chemiczne, biologiczne lub promieniotwórcze mogą, w razie
     nieprawidłowego obchodzenia się z nimi, spowodować zagrożenie życia lub
     zdrowia ludzi lub środowiska; substancją niebezpieczną może być surowiec,
     produkt, półprodukt, odpad, a także substancja powstała w wyniku awarii,
  38) ściekach - rozumie się przez to wprowadzane do wód lub do ziemi:
     a) wody zużyte na cele bytowe lub gospodarcze,
     b) ciekłe odchody zwierzęce, z wyjątkiem gnojówki i gnojowicy
       przeznaczonych do rolniczego wykorzystania w sposób i na zasadach
       określonych w przepisach o nawozach i nawożeniu,
     c) wody opadowe lub roztopowe, ujęte w systemy kanalizacyjne, pochodzące z
       powierzchni zanieczyszczonych, w tym z centrów miast, terenów
       przemysłowych i składowych, baz transportowych oraz dróg i parkingów o
       trwałej nawierzchni,
     d) wody odciekowe ze składowisk odpadów, wykorzystane solanki, wody
       lecznicze i termalne,
     e) wody pochodzące z odwodnienia zakładów górniczych, z wyjątkiem wód
       wprowadzanych do górotworu, jeżeli rodzaje i ilość substancji zawartych
       w wodzie wprowadzanej do górotworu są tożsame z rodzajami i ilością
       zawartymi w pobranej wodzie,
     f) wody wykorzystane, odprowadzane z obiektów gospodarki rybackiej, jeżeli
       występują w nich nowe substancje lub zwiększone zostaną ilości
       substancji w stosunku do zawartych w pobranej wodzie,
  39) środowisku - rozumie się przez to ogół elementów przyrodniczych, w tym
     także przekształconych w wyniku działalności człowieka, a w szczególności
     powierzchnię ziemi, kopaliny, wody, powietrze, zwierzęta i rośliny,
     krajobraz oraz klimat,
  40) terenie zamkniętym - rozumie się przez to teren, a w szczególnych
     przypadkach obiekt budowlany lub jego część, dostępny wyłącznie dla osób
     uprawnionych oraz wyznaczony w sposób określony w ustawie z dnia 17 maja
     1989 r. - Prawo geodezyjne i kartograficzne (Dz.U. z 2000 r. Nr 100, poz.
     1086 i Nr 120, poz. 1268), niezbędny do celów obronności lub
     bezpieczeństwa państwa, będący w dyspozycji jednostek organizacyjnych
     podległych Ministrowi Obrony Narodowej, ministrowi właściwemu do spraw
     wewnętrznych, ministrowi właściwemu do spraw zagranicznych lub Szefowi
     Urzędu Ochrony Państwa,
  41) tytule prawnym - rozumie się przez to prawo własności, użytkowanie
     wieczyste, trwały zarząd, ograniczone prawo rzeczowe albo stosunek
     zobowiązaniowy,
  42) urządzeniu - rozumie się przez to niestacjonarne urządzenie techniczne, w
     tym środki transportu,
  43) wielkości emisji - rozumie się przez to rodzaj i ilość wprowadzanych
     substancji lub energii w określonym czasie oraz stężenia lub poziomy
     substancji lub energii, w szczególności w gazach odlotowych, wprowadzanych
     ściekach oraz wytwarzanych odpadach,
  44) władającym powierzchnią ziemi - rozumie się przez to właściciela
     nieruchomości, a jeżeli w ewidencji gruntów i budynków prowadzonej na
     podstawie ustawy - Prawo geodezyjne i kartograficzne  ujawniono inny
     podmiot władający gruntem - podmiot ujawniony jako władający,
  45) właściwym organie Państwowej Straży Pożarnej - rozumie się przez to:
     a) komendanta powiatowego - w sprawach dotyczących zakładów o zwiększonym
       ryzyku,
     b) komendanta wojewódzkiego - w sprawach dotyczących zakładów o dużym
       ryzyku,
  46) wprowadzaniu ścieków do ziemi - rozumie się przez to także wprowadzanie
     ścieków do gleby,
  47) wykorzystywaniu substancji - rozumie się przez to także ich gromadzenie,
  48) zakładzie - rozumie się przez to jedną lub kilka instalacji wraz z
     terenem, do którego prowadzący instalacje posiada tytuł prawny, oraz
     znajdującymi się na nim urządzeniami,
  49) zanieczyszczeniu - rozumie się przez to emisję, która jest szkodliwa dla
     zdrowia ludzi lub stanu środowiska, powoduje szkodę w dobrach
     materialnych, pogarsza walory estetyczne środowiska lub koliduje z innymi,
     uzasadnionymi sposobami korzystania ze środowiska,
  50) zrównoważonym rozwoju - rozumie się przez to taki rozwój społeczno-gospodarczy,
w którym następuje proces integrowania działań politycznych,
     gospodarczych i społecznych, z zachowaniem równowagi przyrodniczej oraz
     trwałości podstawowych procesów przyrodniczych, w celu zagwarantowania
     możliwości zaspokajania podstawowych potrzeb poszczególnych społeczności
     lub obywateli zarówno współczesnego pokolenia, jak i przyszłych pokoleń.
                                     Art. 4.
1. Powszechne korzystanie ze środowiska przysługuje z mocy ustawy każdemu i
  obejmuje korzystanie ze środowiska, bez użycia instalacji, w celu
  zaspokojenia potrzeb osobistych oraz gospodarstwa domowego, w tym wypoczynku
  oraz uprawiania sportu, w zakresie:
   1) wprowadzania do środowiska substancji lub energii,
   2) innych niż wymienione w pkt 1 rodzajów powszechnego korzystania z wód w
     rozumieniu ustawy z dnia 24 października 1974 r. - Prawo wodne (Dz.U.
     Nr 38, poz. 230, z 1980 r. Nr 3, poz. 6, z 1983 r. Nr 44, poz. 201, z 1989
     r. Nr 26, poz. 139 i Nr 35, poz. 192, z 1990 r. Nr 34, poz. 198 i Nr 39,
     poz. 222, z 1991 r. Nr 32, poz. 131 i Nr 77, poz. 335, z 1993 r. Nr 40,
     poz. 183, z 1994 r. Nr 27, poz. 96, z 1995 r. Nr 47, poz. 243, z 1996 r.
     Nr 106, poz. 496, z 1997 r. Nr 47, poz. 299, Nr 88, poz. 554 i Nr 133,
     poz. 885, z 1998 r. Nr 106, poz. 668, z 2000 r. Nr 12, poz. 136, Nr 89,
     poz. 991, Nr 109, poz. 1157 i Nr 120, poz. 1268 oraz z 2001 r. Nr 5, poz.
     43).
2. Korzystanie ze środowiska wykraczające poza ramy korzystania powszechnego
  może być, w drodze ustawy, obwarowane obowiązkiem uzyskania pozwolenia,
  ustalającego w szczególności zakres i warunki tego korzystania, wydanego
  przez właściwy organ ochrony środowiska.
3. Zwykłym korzystaniem ze środowiska jest takie korzystanie wykraczające poza
  ramy korzystania powszechnego, co do którego ustawa nie wprowadza obowiązku
  uzyskania pozwolenia, oraz zwykłe korzystanie z wody w rozumieniu przepisów
  ustawy - Prawo wodne.
                                     Art. 5.
Ochrona jednego lub kilku elementów przyrodniczych powinna być realizowana z
uwzględnieniem ochrony pozostałych elementów.
                                        
                                     Art. 6.
1. Kto podejmuje działalność mogącą negatywnie oddziaływać na środowisko, jest
  obowiązany do zapobiegania temu oddziaływaniu.
2. Kto podejmuje działalność, której negatywne oddziaływanie na środowisko nie
  jest jeszcze w pełni rozpoznane, jest obowiązany, kierując się przezornością,
  podjąć wszelkie możliwe środki zapobiegawcze.
                                     Art. 7.
1. Kto powoduje zanieczyszczenie środowiska, ponosi koszty usunięcia skutków
  tego zanieczyszczenia.
2. Kto może spowodować zanieczyszczenie środowiska, ponosi koszty zapobiegania
  temu zanieczyszczeniu.
                                     Art. 8.
Polityki, strategie, plany lub programy dotyczące w szczególności przemysłu,
energetyki, transportu, telekomunikacji, gospodarki wodnej, gospodarki odpadami,
gospodarki przestrzennej, leśnictwa, rolnictwa, rybołówstwa, turystyki i
wykorzystywania terenu powinny uwzględniać zasady ochrony środowiska i
zrównoważonego rozwoju.
                                        
                                     Art. 9.
Każdy ma prawo do informacji o środowisku i jego ochronie na warunkach
określonych ustawą.
                                        
                                    Art. 10.
Każdy w przypadkach określonych w ustawie ma prawo do uczestniczenia w
postępowaniu w sprawie wydania decyzji z zakresu ochrony środowiska lub
przyjęcia projektu polityki, strategii, planu lub programu rozwoju i
restrukturyzacji oraz projektu studium i planu zagospodarowania przestrzennego.
                                    Art. 11.
Decyzja wydana z naruszeniem przepisów dotyczących ochrony środowiska jest
nieważna.
                                        
                                    Art. 12.
1. Podmioty korzystające ze środowiska oraz organy ochrony środowiska są
  obowiązane, z zastrzeżeniem ust. 2, do stosowania metodyk referencyjnych,
  jeżeli metodyki takie zostały określone na podstawie ustaw.
2. Jeżeli na podstawie ustaw wprowadzono obowiązek korzystania z metodyki
  referencyjnej, dopuszczalne jest stosowanie innej metodyki pod warunkiem
  udowodnienia pełnej równoważności uzyskiwanych wyników.
                                        
                                    Dział III
              Polityka ekologiczna oraz programy ochrony środowiska
                                        
                                    Art. 13.
Polityka ekologiczna państwa ma na celu stworzenie warunków niezbędnych do
realizacji ochrony środowiska.
                                        
                                    Art. 14.
1. Polityka ekologiczna państwa, na podstawie aktualnego stanu środowiska,
  określa w szczególności:
   1) cele ekologiczne,
   2) priorytety ekologiczne,
   3) rodzaj i harmonogram działań proekologicznych,
   4) środki niezbędne do osiągnięcia celów, w tym mechanizmy prawnoekonomiczne
i środki finansowe.
2. Politykę ekologiczną państwa przyjmuje się na 4 lata, z tym że przewidziane
  w niej działania w perspektywie obejmują kolejne 4 lata.
                                        
                                    Art. 15.
1. Politykę ekologiczną państwa uchwala Sejm na wniosek Rady Ministrów.
2. Minister właściwy do spraw środowiska, po zasięgnięciu opinii marszałków
  województw, opracowuje projekt polityki ekologicznej państwa.
                                        
                                    Art. 16.
Rada Ministrów przedkłada Sejmowi co 4 lata raport z realizacji polityki
ekologicznej państwa.
                                        
                                    Art. 17.
1. Zarząd województwa, powiatu i gminy w celu realizacji polityki ekologicznej
  państwa, sporządza odpowiednio wojewódzkie, powiatowe i gminne programy
  ochrony środowiska, uwzględniając wymagania, o których mowa w art. 14.
2. Projekty programów ochrony środowiska są opiniowane odpowiednio przez zarząd
  jednostki wyższego szczebla lub ministra właściwego do spraw środowiska.
3. W miastach, w których funkcje organów powiatu sprawują organy gminy, program
  ochrony środowiska obejmuje działania powiatu i gminy.
                                        
                                    Art. 18.
1. Programy, o których mowa w art. 17 ust. 1, uchwala odpowiednio sejmik
  województwa, rada powiatu albo rada gminy.
2. Z wykonania programów zarząd województwa, powiatu i gminy sporządza co 2
  lata raporty, które przedstawia się odpowiednio sejmikowi województwa, radzie
  powiatu lub radzie gminy.
                                    Dział IV
                             Informacje o środowisku
                                        
                                   Rozdział 1
                              Dostęp do informacji
                                        
                                    Art. 19.
1. Organy administracji są obowiązane udostępniać każdemu informacje o
  środowisku i jego ochronie, znajdujące się w ich posiadaniu.
2. Udostępnieniu, o którym mowa w ust. 1, podlegają:
   1) projekty polityk, strategii, planów lub programów, o których mowa w
     art. 40 ust. 1, przed skierowaniem ich do postępowania z udziałem
     społeczeństwa oraz uzyskania opinii organu, o którym mowa w art. 45 i 381,
   2) polityki, strategie, plany lub programy, o których mowa w art. 40 ust. 1,
   3) prognozy oddziaływania na środowisko,
   4) wnioski o wydanie decyzji oraz decyzje, o których mowa w art. 46 ust. 4,
   5) postanowienia, o których mowa w art. 51 ust. 2,
   6) wnioski o udzielenie wskazań lokalizacyjnych oraz wskazania
     lokalizacyjne, o których mowa w art. 46 ust. 5,
   7) raporty o oddziaływaniu przedsięwzięcia na środowisko,
   8) analizy porealizacyjne,
   9) dokumenty, o których mowa w art. 66 ust. 1,
  10) opracowania ekofizjograficzne,
  11) wnioski o wydanie decyzji oraz decyzje, o których mowa w art. 106, a
     także decyzje, o których mowa w art. 108 ust. 1,
  12) zgłoszenia, o których mowa w art. 152 ust. 1,
  13) wnioski o wydanie pozwolenia oraz pozwolenia, o których mowa w art. 181
     ust. 1,
  14) przeglądy ekologiczne,
  15) rejestry substancji niebezpiecznych, o których mowa w art. 267 ust. 1,
  16) raporty o bezpieczeństwie oraz decyzje, o których mowa w art. 259 ust. 1,
  17) projekty zewnętrznych planów operacyjno-ratowniczych przed ich
     skierowaniem do postępowania z udziałem społeczeństwa i zewnętrzne plany
     operacyjno-ratownicze po ich przyjęciu,
  18) wykazy, o których mowa w art. 286 ust. 1,
  19) decyzje o wymiarze, odroczeniu terminu płatności, zmniejszeniu i
     umorzeniu opłat za korzystanie ze środowiska lub administracyjnych kar
     pieniężnych,
  20) decyzje określające wymiar kary biegnącej,
  21) wnioski o ustalenie programu dostosowawczego, o którym mowa w art. 426
     ust. 1,
  22) dokumentacje mierniczo-geologiczne zlikwidowanych zakładów górniczych,
  23) wyniki prac badawczych i studialnych z zakresu ochrony środowiska,
  24) z zakresu ustawy z dnia 16 października 1991 r. o ochronie przyrody
     (Dz.U. Nr 114, poz. 492, z 1992 r. Nr 54, poz. 254, z 1994 r. Nr 89,
     poz. 415, z 1995 r. Nr 147, poz. 713, z 1996 r. Nr 91, poz. 409, z 1997 r.
     Nr 14, poz. 72, Nr 43, poz. 272, Nr 54, poz. 349 i Nr 133, poz. 885, z
     1998 r. Nr 106, poz. 668 oraz z 2001 r. Nr 3, poz. 21):
     a) wnioski o wydanie zezwolenia oraz zezwolenia na usunięcie drzew lub
       krzewów,
     b) wnioski o wydanie zezwolenia oraz zezwolenia na zamierzone uwolnienie
       organizmów genetycznie zmodyfikowanych do środowiska w celach
       eksperymentalnych lub wprowadzenie do obrotu produktu zawierającego
       organizmy genetycznie zmodyfikowane lub składającego się z takich
       organizmów albo ich części,
     c) decyzje o wymiarze administracyjnych kar pieniężnych za:
        - zniszczenie terenów zieleni, drzew lub krzewów spowodowane
         niewłaściwym wykonywaniem robót ziemnych, wykorzystaniem sprzętu
         mechanicznego lub urządzeń technicznych lub zastosowaniem środków
         chemicznych w sposób szkodliwy dla roślinności,
        - usuwanie drzew lub krzewów bez wymaganego zezwolenia,
        - niszczenie spowodowane niewłaściwą pielęgnacją terenów zieleni,
         zadrzewień, drzew lub krzewów,
  25) z zakresu ustawy o odpadach:
     a) wnioski o wydanie decyzji o zatwierdzeniu programu gospodarki odpadami
       niebezpiecznymi oraz decyzja zatwierdzająca ten program, a także
       informacje o wytwarzanych odpadach oraz o sposobach gospodarowania
       wytworzonymi odpadami,
     b) wnioski o wydanie zezwolenia oraz zezwolenie na prowadzenie
       działalności w zakresie zbierania, transportu, odzysku lub
       unieszkodliwiania odpadów,
     c) dokumenty sporządzane na potrzeby ewidencji odpadów,
  26) z zakresu ustawy z dnia 13 września 1996 r. o utrzymaniu czystości i
     porządku w gminach (Dz.U. Nr 132, poz. 622, z 1997 r. Nr 60, poz. 369 i
     Nr 121, poz. 770 oraz z 2000 r. Nr 22, poz. 272) - wnioski o wydanie
     zezwolenia oraz zezwolenia na prowadzenie działalności polegającej na
     zbieraniu, transporcie, odzysku lub unieszkodliwianiu odpadów komunalnych,
  27) z zakresu ustawy Prawo wodne - wnioski o wydanie pozwolenia oraz
     pozwolenie wodnoprawne na pobór wód,
  28) z zakresu ustawy z dnia 20 lipca 1991 r. o Inspekcji Ochrony Środowiska
     (Dz.U. Nr 77, poz. 335, z 1996 r. Nr 106, poz. 496, z 1997 r. Nr 121,
     poz. 770, Nr 133, poz. 885 i Nr 141, poz. 943, z 1998 r. Nr 106, poz. 668
     oraz z 2000 r. Nr 12, poz. 136 i Nr 109, poz. 1157) - rejestry poważnych
     awarii.
3. Udostępnieniu, o którym mowa w ust. 1, podlegają także inne informacje w
  postaci dokumentów, danych gromadzonych w szczególności w formie pisemnej,
  wizualnej, fonicznej lub baz danych na innych nośnikach, dotyczące:
   1) stanu elementów przyrodniczych i ich wzajemnego oddziaływania,
   2) emisji oraz działań i środków wpływających lub mogących wpływać
     negatywnie na środowisko,
   3) wpływu stanu środowiska na zdrowie i warunki życia ludzi oraz na dobra
     kultury,
   4) działań oraz środków w szczególności administracyjnych i ekonomicznych,
     mających na celu ochronę środowiska,
   5) planów, programów oraz analiz finansowych, związanych z podejmowaniem
     rozstrzygnięć istotnych dla ochrony środowiska.
4. Informacje, o których mowa w ust. 2 i 3, udostępnia się na pisemny wniosek,
  z zastrzeżeniem ust. 5.
5. Informację niewymagającą wyszukiwania, która może być przekazana w formie
  ustnej, udostępnia się bez pisemnego wniosku.
6. Organy administracji właściwe w sprawach, o których mowa w ust. 2, są
  obowiązane do prowadzenia publicznie dostępnych wykazów danych o tych
  dokumentach oraz mogą zamieszczać w tych wykazach dane o dokumentach, o
  których mowa w ust. 3.
7. Publicznie dostępne wykazy danych o dokumentach, o których mowa w ust. 2
  pkt 7 i 8, prowadzą także organy administracji właściwe do prowadzenia
  postępowania, w ramach którego lub w wyniku którego sporządzane są te
  dokumenty.
8. Minister właściwy do spraw środowiska określi, w drodze rozporządzenia, wzór
  publicznie dostępnego wykazu, o którym mowa w ust. 6, mając na uwadze
  zapewnienie przejrzystości wykazu i łatwości wyszukiwania zawartych w nim
  informacji.
9. W rozporządzeniu, o którym mowa w ust. 8, zostaną ustalone:
   1) zawartość wykazu, zawierającego w szczególności nazwy zamieszczonych w
     nim dokumentów, miejsca i daty ich wydania, miejsca przechowywania, oraz
     zastrzeżenia dotyczące udostępniania informacji,
   2) forma i układ wykazu.
                                        
                                    Art. 20.
1. Organ administracji nie udostępnia informacji, o których mowa w art. 19,
  jeżeli ich udostępnienie mogłoby naruszyć przepisy o ochronie danych
  jednostkowych uzyskiwanych w badaniach statystycznych statystyki publicznej,
  o których mowa w ustawie z dnia 29 czerwca 1995 r. o statystyce publicznej
  (Dz. U. Nr 88, poz. 439, z 1996 r. Nr 156, poz. 775, z 1997 r. Nr 88, poz.
  554 i Nr 121, poz. 769 oraz z 1998 r. Nr 99, poz. 632 i Nr 106, poz. 668),
  oraz nie udostępnia informacji dotyczących:
   1) spraw objętych toczącym się postępowaniem sądowym, dyscyplinarnym lub
     karnym, jeżeli ujawnienie informacji mogłoby zakłócić przebieg
     postępowania,
   2) spraw będących przedmiotem praw autorskich oraz patentowych, jeżeli
     udostępnienie mogłoby naruszyć te prawa,
   3) dokumentów lub danych dostarczonych przez osoby trzecie, jeżeli nie miały
     one obowiązku ich dostarczenia i złożyły zastrzeżenie o ich
     nieudostępnianiu,
   4) dokumentów lub danych, których ujawnienie mogłoby spowodować zagrożenie
     środowiska.
2. Organ administracji może:
   1) odmówić udostępnienia informacji, jeżeli:
     a) wymagałoby to dostarczenia dokumentów lub danych będących w trakcie
       opracowywania lub przeznaczonych do wewnętrznego komunikowania się,
     b) wniosek o udostępnienie informacji jest w sposób oczywisty niemożliwy
       do zrealizowania lub sformułowany w sposób zbyt ogólny,
   2) na uzasadniony wniosek przekazującego informacje, o których mowa w art.
     19 ust. 2 i 3, wyłączyć z udostępniania dane o wartości handlowej, w tym
     zwłaszcza dane technologiczne, o ile ich ujawnienie mogłoby pogorszyć jego
     konkurencyjną pozycję.
3. Przepisu ust. 2 pkt 2 nie stosuje się, jeżeli informacja dotyczy:
   1) ilości i rodzajów pyłów lub gazów wprowadzanych do powietrza oraz miejsca
     ich wprowadzania,
   2) stanu, składu i ilości ścieków wprowadzanych do wód lub do ziemi oraz
     miejsca ich wprowadzania,
   3) rodzaju i ilości wytwarzanych odpadów oraz miejsca ich wytwarzania,
   4) poziomu emitowanego hałasu,
   5) poziomu emitowanych pól elektromagnetycznych.
4. Odmowa udostępnienia informacji następuje w drodze decyzji.
                                        
                                    Art. 21.
1. Organ administracji jest obowiązany udostępnić informację bez zbędnej
  zwłoki, nie później niż w ciągu miesiąca od dnia otrzymania wniosku, z
  zastrzeżeniem ust. 2.
2. Termin, o którym mowa w ust. 1, może zostać przedłużony do 2 miesięcy ze
  względu na stopień skomplikowania sprawy; w tym przypadku przepisy art. 36
  Kodeksu postępowania administracyjnego stosuje się odpowiednio.
3. Dokumenty, o których dane zamieszczane są w publicznie dostępnych wykazach,
  udostępnia się w dniu złożenia wniosku o udostępnienie informacji.
4. W przypadku odmowy udostępnienia informacji ust. 1 i 2 stosuje się
  odpowiednio.
                                        
                                    Art. 22.
Jeżeli jest możliwe oddzielenie części informacji podlegającej wyłączeniu z
udostępniania z przyczyn, o których mowa w art. 20 i 21, organ administracji
udostępnia pozostałą część informacji.
                                        
                                    Art. 23.
Organ administracji, udostępniając informacje przekazane przez osoby trzecie,
wskazuje źródło ich pochodzenia.
                                        
                                    Art. 24.
1. Wyszukiwanie i przeglądanie w siedzibie organu administracji dokumentów
  wyszczególnionych w publicznie dostępnym wykazie jest bezpłatne.
2. Za wyszukiwanie informacji, sporządzanie kopii dokumentów lub danych oraz
  ich przesyłanie organ administracji pobiera opłatę w wysokości
  odzwierciedlającej związane z tym uzasadnione koszty.
3. Minister właściwy do spraw środowiska, w porozumieniu z ministrem właściwym
  do spraw finansów publicznych, określi, w drodze rozporządzenia, stawki opłat
  za udostępnianie informacji o środowisku i jego ochronie oraz sposób
  uiszczania opłat, biorąc pod uwagę, iż opłaty te nie powinny stanowić
  przeszkody w dostępie do informacji.
4. W rozporządzeniu, o którym mowa w ust. 3, zostaną ustalone:
   1) wysokość opłat za wyszukiwanie informacji, sporządzanie kopii dokumentów
     lub danych oraz ich przesyłanie,
   2) współczynniki różnicujące wysokość opłat,
   3) terminy i sposób uiszczania opłat.
                                        
                                   Rozdział 2
 Państwowy monitoring środowiska oraz rozpowszechnianie informacji o środowisku
                                        
                                    Art. 25.
1. Źródłem informacji o środowisku jest w szczególności państwowy monitoring
  środowiska.
2. Państwowy monitoring środowiska stanowi system pomiarów, ocen i prognoz
  stanu środowiska oraz gromadzenia, przetwarzania i rozpowszechniania
  informacji o środowisku.
3. Państwowy monitoring środowiska wspomaga działania na rzecz ochrony
  środowiska poprzez systematyczne informowanie organów administracji i
  społeczeństwa o:
   1) jakości elementów przyrodniczych, dotrzymywaniu standardów jakości
     środowiska określonych przepisami oraz obszarach występowania przekroczeń
     tych standardów,
   2) występujących zmianach jakości elementów przyrodniczych i przyczynach
     tych zmian, w tym powiązaniach przyczynowo-skutkowych występujących
     pomiędzy emisjami i stanem elementów przyrodniczych.
                                        
                                    Art. 26.
1. Państwowy monitoring środowiska obejmuje, uzyskiwane na podstawie badań
  monitoringowych, informacje w zakresie:
   1) jakości powietrza,
   2) jakości wód śródlądowych powierzchniowych i podziemnych oraz morskich wód
     wewnętrznych i wód morza terytorialnego,
   3) jakości gleby i ziemi,
   4) hałasu,
   5) promieniowania jonizującego i pól elektromagnetycznych,
   6) stanu zasobów środowiska, w tym lasów,
   7) rodzajów i ilości substancji lub energii wprowadzanych do powietrza, wód,
     gleby i ziemi,
   8) wytwarzania i gospodarowania odpadami.
2. Badania monitoringowe przeprowadza się w sposób cykliczny, stosując
  ujednolicone metody zbierania, gromadzenia i przetwarzania danych.
                                        
                                    Art. 27.
1. Państwowy monitoring środowiska zbiera dane na podstawie:
   1) pomiarów dokonywanych przez organy administracji, obowiązane na podstawie
     ustawy do wykonywania badań monitoringowych,
   2) danych zbieranych w ramach statystyki publicznej, określanych corocznie w
     programach badań statystycznych statystyki publicznej,
   3) informacji udostępnionych przez inne organy administracji,
   4) pomiarów stanu środowiska, wielkości i rodzajów emisji, a także
     ewidencji, do których prowadzenia obowiązane są podmioty z mocy prawa albo
     na mocy decyzji,
   5) innych niż wymienione w pkt 4 informacji, uzyskanych odpłatnie lub
     nieodpłatnie od podmiotów niebędących organami administracji.
2. Zasady funkcjonowania państwowego monitoringu środowiska oraz zadania
  organów Inspekcji Ochrony Środowiska w zakresie jego koordynacji określają
  przepisy ustawy o Inspekcji Ochrony Środowiska.
                                        
                                    Art. 28.
Podmioty korzystające ze środowiska, obowiązane z mocy prawa oraz na mocy
decyzji do pomiaru poziomu substancji lub energii w środowisku oraz wielkości
emisji, gromadzą i przetwarzają dane z zachowaniem zasad określonych w ustawie i
nieodpłatnie udostępniają informacje na potrzeby państwowego monitoringu
środowiska.
                                        
                                    Art. 29.
1. Organy administracji obowiązane do wykonywania badań monitoringowych mają
  obowiązek wzajemnego, nieodpłatnego udostępniania informacji o środowisku.
2. Inne organy administracji, dysponujące informacjami, które mogą być
  wykorzystane na potrzeby państwowego monitoringu środowiska, są obowiązane do
  ich nieodpłatnego udostępniania organom, o których mowa w ust. 1.
                                        
                                    Art. 30.
1. Informacje dotyczące:
   1) klasyfikacji stref, o której mowa w art. 88 ust. 2 i art. 89 ust. 1,
   2) wyników pomiarów, o których mowa w art. 90 ust. 1,
   3) obszarów, na których obowiązują ograniczenia wynikające z przepisów
     wydanych na podstawie art. 92 ust. 1,
   4) wyników badań, o których mowa w art. 109 ust. 2,
   5) terenów, o których mowa w art. 110,
   6) wyników pomiarów, o których mowa w art. 118 ust. 1,
   7) terenów, o których mowa w art. 118 ust. 6 i art. 119 ust. 1,
   8) wyników pomiarów, o których mowa w art. 123 ust. 2,
   9) terenów, o których mowa w art. 124,
  10) wyników pomiarów, o których mowa w art. 62a ustawy - Prawo wodne,
 są umieszczane w szczególności w elektronicznych bazach danych, dostępnych za
  pośrednictwem publicznych sieci telekomunikacyjnych.
 2. Dostępne bazy danych prowadzą:
   1) wojewoda - w zakresie informacji, o których mowa w ust. 1 pkt 1-3 i 8-10
     oraz, z zastrzeżeniem pkt 2, w zakresie informacji, o których mowa w ust.
     1 pkt 6 i 7,
   2) starosta " w zakresie informacji, o których mowa w ust. 1 pkt 4 i 5 oraz,
     gdy dotyczy to terenów, o których mowa w art. 117 ust. 2 pkt 1 i ust. 3, w
     zakresie informacji, o których mowa w ust. 1 pkt 6 i 7.
3. Minister właściwy do spraw środowiska określi, w drodze rozporządzenia,
  sposób udostępniania informacji, o których mowa w ust. 1.
4. W rozporządzeniu, o którym mowa w ust. 3, ustalone zostaną:
   1) minimalny zakres udostępnianych informacji,
   2) forma udostępniania informacji.
   
                                     Dział V
        Udział społeczeństwa w postępowaniu w sprawie ochrony środowiska
                                        
                                    Art. 31.
Każdy ma prawo składania uwag i wniosków w postępowaniu prowadzonym z udziałem
społeczeństwa.
                                        
                                    Art. 32.
1. Przed wydaniem decyzji wymagających udziału społeczeństwa organ
  administracji właściwy do ich wydania, wszczynając postępowanie:
   1) podaje do publicznej wiadomości informację o zamieszczeniu w publicznie
     dostępnym wykazie danych o wniosku o wydanie decyzji oraz o możliwości
     składania uwag i wniosków w terminie 21 dni od daty podania do publicznej
     wiadomości, wskazując jednocześnie miejsce ich składania,
   2) może przeprowadzić rozprawę administracyjną, otwartą dla społeczeństwa,
   3) rozpatruje zgłoszone uwagi i wnioski.
2. Organ administracji właściwy do wydania decyzji podaje do publicznej
  wiadomości informację o zamieszczeniu w publicznie dostępnym wykazie danych o
  decyzjach wymagających udziału społeczeństwa, w trybie określonym w
  niniejszym dziale.
3. W przypadku, o którym mowa w ust. 1 pkt 1 i ust. 2, podanie do publicznej
  wiadomości powinno nastąpić także poprzez zamieszczenie informacji na stronie
  internetowej organu właściwego do wydania decyzji, jeśli organ ten prowadzi
  taką stronę.
                                        
                                    Art. 33.
1. Organizacje ekologiczne, które powołując się na miejsce swego działania,
  zgłoszą chęć uczestniczenia w określonym postępowaniu wymagającym udziału
  społeczeństwa, uczestniczą w nim na prawach strony; przepisu art. 31 § 4
  Kodeksu postępowania administracyjnego nie stosuje się.
2. Na postanowienie o odmowie dopuszczenia do udziału w postępowaniu
  organizacji ekologicznej służy zażalenie.
                                        
                                    Art. 34.
1. Organ administracji właściwy do opracowania dokumentów, o których mowa w
  art. 40 i 265, zapewnia możliwość udziału społeczeństwa poprzedzającego ich
  przyjęcie; przepisy art. 32 ust. 1 pkt 1 i 3 oraz ust. 2 stosuje się
  odpowiednio.
2. Do dokumentów, o których mowa w ust. 1, załącza się informacje o zgłoszonych
  uwagach, wnioskach oraz  sposobie ich wykorzystania.
                                        
                                    Art. 35.
Do prowadzenia postępowań wymagających udziału społeczeństwa przepisy art. 20
stosuje się odpowiednio.
                                        
                                    Art. 36.
Do uwag i wniosków zgłaszanych w postępowaniu wymagającym udziału społeczeństwa
przepisów Kodeksu postępowania administracyjnego dotyczących skarg i wniosków
nie stosuje się.
                                        
                                    Art. 37.
Do przedsięwzięcia realizowanego na terenach zamkniętych nie stosuje się
przepisów art. 31-36.
                                        
                                    Art. 38.
1. Organizacje ekologiczne, jednostki pomocnicze samorządu gminnego, samorząd
  pracowniczy, jednostki ochotniczych straży pożarnych oraz związki zawodowe
  mogą współdziałać w dziedzinie ochrony środowiska z organami administracji.
2. Związki zawodowe i samorządy pracownicze mogą powoływać zakładowe komisje
  ochrony środowiska oraz społecznych inspektorów ochrony środowiska w celu
  organizowania i przeprowadzania społecznej kontroli ochrony środowiska na
  terenie zakładu pracy.
3. Organy administracji mogą udzielać pomocy organizacjom ekologicznym w ich
  działalności w dziedzinie ochrony środowiska.
                                        
                                    Art. 39.
Organizacje społeczne mogą występować do właściwych organów administracji o
zastosowanie środków zmierzających do zaprzestania reklamy lub innego rodzaju
promocji towaru lub usługi, jeśli reklama ta lub inny rodzaj promocji sprzeczne
są z art. 80.
                                    Dział VI
            Postępowanie w sprawie oceny oddziaływania na środowisko
                                        
                                   Rozdział 1
   Postępowanie w sprawie oceny oddziaływania na środowisko skutków realizacji
                               planów i programów
                                        
                                    Art. 40.
1. Przeprowadzenia postępowania w sprawie oceny oddziaływania na środowisko,
  zgodnie z przepisami niniejszego rozdziału, z zastrzeżeniem ust. 3, wymagają:
   1) projekt koncepcji polityki przestrzennego zagospodarowania kraju,
     projekty planów zagospodarowania przestrzennego oraz projekty strategii
     rozwoju regionalnego,
   2) projekty polityk, strategii, planów lub programów w dziedzinie przemysłu,
     energetyki, transportu, telekomunikacji, gospodarki wodnej, gospodarki
     odpadami, leśnictwa, rolnictwa, rybołówstwa, turystyki i wykorzystywania
     terenu, których opracowywanie przez centralne lub wojewódzkie organy
     administracji przewidziane jest w ustawach.
2. Przeprowadzenie postępowania w sprawie oceny oddziaływania na środowisko,
  zgodnie z przepisami niniejszego rozdziału, z zastrzeżeniem ust. 3, wymagane
  jest też w przypadku wprowadzania zmian do przyjętych dokumentów, o których
  mowa w ust. 1.
3. Organ administracji opracowujący projekty dokumentów, o których mowa w ust.
  1 pkt 2, lub wprowadzający zmiany do tych dokumentów może, w porozumieniu z
  organem ochrony środowiska oraz organem, o którym mowa w art. 45, odstąpić od
  przeprowadzenia określonego w niniejszym rozdziale postępowania w sprawie
  oceny oddziaływania na środowisko, gdy uzna, biorąc pod uwagę w szczególności
  charakter działań przewidzianych w tych dokumentach oraz rodzaj i skalę
  oddziaływania na środowisko, a także cechy obszaru objętego tym
  oddziaływaniem, iż realizacja tych dokumentów nie spowoduje znaczącego
  oddziaływania na środowisko.
                                        
                                    Art. 41.
1. Organ administracji opracowujący projekt dokumentu lub wprowadzający zmiany
  do przyjętego już dokumentu, o którym mowa w art. 40 ust. 1, sporządza
  prognozę oddziaływania na środowisko.
2. Prognoza oddziaływania na środowisko, o której mowa w ust. 1, powinna:
   1) zawierać informacje o zawartości, głównych celach projektowanego
     dokumentu oraz jego powiązaniach z innymi dokumentami,
   2) określać, analizować i oceniać istniejący stan środowiska oraz
     potencjalne zmiany tego stanu w przypadku braku realizacji projektowanego
     dokumentu,
   3) określać, analizować i oceniać stan środowiska na obszarach objętych
     przewidywanym znaczącym oddziaływaniem,
   4) określać, analizować i oceniać istniejące problemy ochrony środowiska
     istotne z punktu widzenia projektowanego dokumentu, w szczególności
     dotyczące obszarów chronionych,
   5) określać, analizować i oceniać cele ochrony środowiska ustanowione na
     szczeblu międzynarodowym albo krajowym, istotne z punktu widzenia
     projektowanego dokumentu oraz sposoby, w jakich te cele i inne problemy
     środowiska zostały uwzględnione podczas opracowywania dokumentu,
   6) określać, analizować i oceniać przewidywane znaczące oddziaływania na
     środowisko,
   7) przedstawiać rozwiązania mające na celu zapobieganie, ograniczanie lub
     kompensację przyrodniczą negatywnych oddziaływań na środowisko, mogących
     być rezultatem realizacji projektowanego dokumentu,
   8) przedstawiać rozwiązania alternatywne do rozwiązań zawartych w
     projektowanym dokumencie wraz z uzasadnieniem ich wyboru oraz opis metod
     dokonania oceny prowadzącej do tego wyboru, w tym także wskazania
     napotkanych trudności wynikających z niedostatków techniki lub luk we
     współczesnej wiedzy,
   9) zawierać informacje o metodach zastosowanych przy sporządzaniu prognozy,
  10) zawierać informacje o przewidywanych metodach analizy realizacji
     projektowanego dokumentu,
  11) zawierać informacje o możliwym transgranicznym oddziaływaniu na
     środowisko,
  12) zawierać streszczenie sporządzone w języku niespecjalistycznym.
3. Minister właściwy do spraw środowiska, w porozumieniu z ministrem właściwym
  do spraw zdrowia oraz ministrem właściwym do spraw gospodarki przestrzennej i
  mieszkaniowej, kierując się wymaganiami, o których mowa w ust. 2, określi, w
  drodze rozporządzenia, szczegółowe warunki, jakim powinna odpowiadać prognoza
  oddziaływania na środowisko dotycząca projektów miejscowych planów
  zagospodarowania przestrzennego.
4. W rozporządzeniu, o którym mowa w ust. 3, należy uwzględnić:
   1) formę sporządzenia prognozy,
   2) zakres zagadnień, które powinny zostać określone i ocenione w prognozie,
   3) zakres terytorialny prognozy,
   4) rodzaje dokumentów, z których informacje powinny być uwzględnione w
     prognozie.
                                        
                                    Art. 42.
1. Organ administracji opracowujący projekt dokumentu lub wprowadzający zmiany
  do przyjętego już dokumentu, o którym mowa w art. 40 ust. 1, uzgadnia z
  organem ochrony środowiska oraz organem, o którym mowa w art. 45, zakres i
  stopień szczegółowości informacji wymaganych w prognozie oddziaływania na
  środowisko.
2. Obowiązku, o którym mowa w ust. 1, nie stosuje się do sporządzania prognoz
  oddziaływania na środowisko projektów miejscowych planów zagospodarowania
  przestrzennego.
                                        
                                    Art. 43.
1. Organ administracji opracowujący projekt dokumentu lub wprowadzający zmiany
  do przyjętego już dokumentu, o którym mowa w art. 40 ust. 1, poddaje go, wraz
  z prognozą oddziaływania na środowisko, opiniowaniu przez organ ochrony
  środowiska oraz organ, o którym mowa w art. 45.
2. Organ administracji, z zastrzeżeniem ust. 3, zapewnia możliwość udziału
  społeczeństwa w postępowaniu w sprawie oceny oddziaływania na środowisko
  projektów, o których mowa w art. 40 ust. 1.
3. Zasady wnoszenia uwag i wniosków oraz opiniowania projektów miejscowych
  planów zagospodarowania przestrzennego określają przepisy ustawy z dnia 7
  lipca 1994 r. o zagospodarowaniu przestrzennym (Dz.U. z 1999 r. Nr 15,
  poz. 139, Nr 41, poz. 412 i Nr 111, poz. 1279, z 2000 r. Nr 12, poz. 136, Nr
  109, poz. 1157 i Nr 120, poz. 1268 oraz z 2001 r. Nr 5, poz. 42 i Nr 14, poz.
  124).
                                        
                                    Art. 44.
Organ administracji opracowujący projekt dokumentu lub wprowadzający zmiany do
przyjętego już dokumentu, o którym mowa w art. 40 ust. 1, bierze pod uwagę
ustalenia zawarte w prognozie oddziaływania na środowisko, opinię organu ochrony
środowiska oraz organu, o którym mowa w art. 45, a także rozpatruje uwagi i
wnioski zgłoszone w związku z udziałem społeczeństwa.
                                        
                                    Art. 45.
Jeżeli postępowanie w sprawie oceny oddziaływania na środowisko przeprowadza
centralny organ administracji rządowej, organem administracji właściwym do
uzgadniania zakresu i szczegółowości wymaganych informacji w prognozie
oddziaływania na środowisko oraz opiniowania projektów, o których mowa w art.
40, jest Główny Inspektor Sanitarny.
                                   Rozdział 2
            Postępowanie w sprawie oceny oddziaływania na środowisko
                            planowanych przedsięwzięć
                                        
                                    Art. 46.
1. Wydanie decyzji w sprawie planowanego przedsięwzięcia mogącego znacząco
  oddziaływać na środowisko wymaga, z zastrzeżeniem ust. 7, przeprowadzenia
  postępowania w sprawie oceny oddziaływania na środowisko.
2. Ilekroć w przepisach niniejszego działu jest mowa o przedsięwzięciu, rozumie
  się przez to inwestycję budowlaną lub inną ingerencję w środowisko,
  polegającą na przekształceniu lub zmianie sposobu wykorzystania terenu, w tym
  również na wydobywaniu kopalin, wymagającą decyzji, o której mowa w ust. 4.
3. Postępowanie w sprawie oceny oddziaływania na środowisko stanowi część
  postępowania zmierzającego do wydania decyzji, o których mowa w ust. 4.
4. Decyzją, o której mowa w ust. 1, jest:
   1) decyzja o warunkach zabudowy i zagospodarowania terenu - wydawana na
     podstawie przepisów ustawy o zagospodarowaniu przestrzennym.
   2) decyzja o pozwoleniu na budowę lub rozbiórkę obiektu budowlanego oraz
     decyzja o pozwoleniu na zmianę sposobu użytkowania obiektu budowlanego lub
     jego części, wydawana na podstawie ustawy z dnia 7 lipca 1994 r. - Prawo
     budowlane (Dz.U. z 2000 r. Nr 106, poz. 1126, Nr 109, poz. 1157 i Nr 120,
     poz. 1268 oraz z 2001 r. Nr 5, poz. 42),
   3) koncesja na poszukiwanie lub rozpoznawanie złóż kopalin, na wydobywanie
     kopalin ze złóż, na bezzbiornikowe magazynowanie substancji oraz
     składowanie odpadów w górotworze, w tym w podziemnych wyrobiskach
     górniczych, wydawana na podstawie ustawy z dnia 4 lutego 1994 r. - Prawo
     geologiczne i górnicze (Dz.U. Nr 27, poz. 96, z 1996 r. Nr 106, poz. 496,
     z 1997 r. Nr 88, poz. 554, Nr 111, poz. 726 i Nr 133, poz. 885, z 1998 r.
     Nr 106, poz. 668 oraz z 2000 r. Nr 109, poz. 1157 i Nr 120, poz. 1268),
   4) pozwolenie wodnoprawne w zakresie:
     a) wykonywania urządzeń wodnych,
     b) poboru wód podziemnych,
     c) rolniczego wykorzystania ścieków,
    wydawane na podstawie przepisów ustawy - Prawo wodne,
   5) decyzja ustalająca warunki prowadzenia robót polegających na regulacji
     wód oraz budowie wałów przeciwpowodziowych, a także robót melioracyjnych,
     odwodnień budowlanych oraz innych robót ziemnych zmieniających stosunki
     wodne na terenach o szczególnych wartościach przyrodniczych, zwłaszcza na
     terenach, na których znajdują się skupienia roślinności o szczególnej
     wartości z punktu widzenia przyrodniczego, terenach o walorach
     krajobrazowych i ekologicznych, terenach masowych lęgów ptactwa,
     występowania skupień gatunków chronionych oraz tarlisk, zimowisk,
     przepławek i miejsc masowej migracji ryb i innych organizmów
     wodnych, wydawana na podstawie przepisów ustawy o ochronie przyrody,
   6) decyzja zatwierdzająca projekt scalania lub wymiany gruntów, wydawana na
     podstawie ustawy z dnia 26 marca 1982 r. o scalaniu i wymianie gruntów
     (Dz.U. z 1989 r. Nr 58, poz. 349, z 1990 r. Nr 34, poz. 198, z 1994 r.
     Nr 127, poz. 627, z 1998 r. Nr 106, poz. 668 oraz z 2000 r. Nr 12,
     poz. 136),
   7) decyzja o zmianie lasu na użytek rolny, wydawana na podstawie ustawy z
     dnia 28 września 1991 r. o lasach (Dz.U. z 2000 r. Nr 56, poz. 679, Nr 86,
     poz. 958 i Nr 120, poz. 1268),
   8) decyzja o ustaleniu lokalizacji autostrady, wydawana na podstawie ustawy
     z dnia 27 października 1994 r. o autostradach płatnych (Dz.U. Nr 127,
     poz. 627, z 1996 r. Nr 106, poz. 496 i Nr 156, poz. 775, z 1997 r. Nr 133,
     poz. 885, z 1998 r. Nr 106, poz. 668 oraz z 2000 r. Nr 48, poz. 550, Nr
     86, poz. 958 i Nr 109, poz. 1157), gdy decyzja ta dotyczy odcinków, które
     we wskazaniach lokalizacyjnych zostały wskazane jako newralgiczne z uwagi
     na uwarunkowania ochrony środowiska lub możliwość wystąpienia konfliktów
     społecznych.
5. Postępowanie w sprawie oceny oddziaływania na środowisko przeprowadza się
  także przed udzieleniem wskazań lokalizacyjnych autostrady.
6. Przepisy dotyczące decyzji, o których mowa w ust. 4, stosuje się odpowiednio
  do wskazań lokalizacyjnych udzielanych na mocy przepisów ustawy o
  autostradach płatnych. Przepisy dotyczące organów właściwych do wydania tych
  decyzji stosuje się do organu właściwego do udzielania wskazań
  lokalizacyjnych.
7. Postępowania w sprawie oceny oddziaływania na środowisko nie przeprowadza
  się, jeżeli:
   1) wydanie decyzji, o której mowa w ust. 4 pkt 2, dotyczącej tego samego
     przedsięwzięcia, zostało poprzedzone wydaniem decyzji wymienionej w ust. 4
     pkt 4 lub 5,
   2) wydanie decyzji, o której mowa w ust. 4 pkt 4, dotyczącej tego samego
     przedsięwzięcia, zostało poprzedzone wydaniem decyzji wymienionej w ust. 4
     pkt 5
 i postępowanie to zostało przeprowadzone przed wydaniem tej decyzji.
8. W przypadku, o którym mowa w ust. 7 pkt 1, do postępowania w sprawie oceny
  oddziaływania na środowisko poprzedzającego wydanie decyzji, o której mowa w
  ust. 4 pkt 4 lub 5, stosuje się odpowiednio przepisy art. 51 ust. 6 i  art.
  52 ust. 4 i 5.
9. Decyzje, o których mowa w ust. 4, wymagają uzasadnienia.
10. Uzasadnienie decyzji, niezależnie od wymagań wynikających z przepisów
  Kodeksu postępowania administracyjnego, powinno zawierać informacje o
  sposobie wykorzystania uwag i wniosków zgłoszonych w związku z udziałem
  społeczeństwa oraz informacje dotyczące konieczności wykonania analizy
  porealizacyjnej, o której mowa w art. 56.
                                        
                                    Art. 47.
W postępowaniu w sprawie oceny oddziaływania na środowisko określa się,
analizuje oraz ocenia:
   1) bezpośredni i pośredni wpływ danego przedsięwzięcia na:
      a) środowisko oraz zdrowie i warunki życia ludzi,
      b) dobra materialne,
      c) dobra kultury,
      d) wzajemne oddziaływanie między czynnikami, o których mowa w lit. a)-c),
      e) dostępność do złóż kopalin,
   2) możliwości oraz sposoby zapobiegania i ograniczania negatywnego
     oddziaływania na środowisko,
   3) wymagany zakres monitoringu.
                                        
                                    Art. 48.
1. Postępowanie w sprawie oceny oddziaływania na środowisko przeprowadza organ
  administracji właściwy do wydania decyzji, o których mowa w art. 46 ust. 4.
2. Decyzję, o której mowa w art. 46 ust. 4, wydaje się, z zastrzeżeniem ust. 4,
  po uzgodnieniu:
   1) z organem ochrony środowiska, gdy dotyczy to decyzji, o której mowa w
     art. 46 ust. 4 pkt 1, 2 i 4-7,
   2) z organem określonym w art. 57, gdy dotyczy to decyzji, o której mowa w
     art. 46 ust. 4 pkt 1 i 2.
3. Organ występujący o uzgodnienie przedkłada:
   1) wniosek o wydanie decyzji wraz z wymaganą na podstawie przepisów
     odrębnych dokumentacją,
   2) raport o oddziaływaniu przedsięwzięcia na środowisko albo informacje
     zawierające dane określone w art. 49 ust. 3, jeżeli sporządzenie raportu
     nie jest wymagane.
4. W sprawach, o których mowa w art. 46 ust. 4 pkt 2, do przeprowadzenia
  uzgodnienia z organem ochrony środowiska oraz organem, o którym mowa w art.
  57, jest obowiązany wnioskodawca, który przedkłada:
   1) projekt budowlany,
   2) raport o oddziaływaniu przedsięwzięcia na środowisko albo informacje
     zawierające dane określone w art. 49 ust. 3, jeżeli sporządzenie raportu
     nie jest wymagane.
 Uzgodnienie następuje w drodze decyzji.
                                        
                                    Art. 49.
1. Wnioskodawca przed wystąpieniem o wydanie decyzji, o których mowa w art. 46
  ust. 4, oraz wskazań lokalizacyjnych, o których mowa w art. 46 ust. 5, może
  zwrócić się z zapytaniem do organu właściwego do wydania decyzji o określenie
  zakresu raportu o oddziaływaniu przedsięwzięcia na środowisko dla
  przedsięwzięć, o których mowa w art. 51 ust. 1 pkt 1.
2. Przepisu ust. 1 nie stosuje się, jeżeli wydanie decyzji, o której mowa w
  art. 46 ust. 4 pkt 2, dla tego samego przedsięwzięcia było poprzedzone
  wydaniem decyzji o warunkach zabudowy i zagospodarowania terenu.
3. Do zapytania, o którym mowa w ust. 1, należy dołączyć informacje o
  planowanym przedsięwzięciu, zawierające w szczególności dane o:
   1)  rodzaju, skali i usytuowaniu przedsięwzięcia,
   2) powierzchni zajmowanej nieruchomości, a także obiektu budowlanego oraz
     dotychczasowym sposobie ich wykorzystywania i pokryciu szatą roślinną,
   3) rodzaju technologii,
   4) ewentualnych wariantach przedsięwzięcia,
   5) przewidywanej ilości wykorzystywanej wody i innych wykorzystywanych
     surowców, materiałów, paliw oraz energii,
   6) rozwiązaniach chroniących środowisko,
   7) rodzajach i przewidywanej ilości wprowadzanych do środowiska substancji
     lub energii przy zastosowaniu rozwiązań chroniących środowisko.
4. Organ, określając zakres raportu, uwzględnia wymagania, o których mowa w
  art. 52 ust. 1, 2 i 6, w stopniu uzasadnionym rodzajem i usytuowaniem
  przedsięwzięcia oraz skalą jego oddziaływania na środowisko.
5. Postanowienie ustalające zakres raportu wydaje się po zasięgnięciu opinii
  wojewody, a w sprawach, o których mowa w art. 46 ust. 5 - ministra właściwego
  do spraw środowiska oraz Głównego Inspektora Sanitarnego.
                                        
                                    Art. 50.
1. Jeżeli wymagane jest sporządzenie raportu o oddziaływaniu przedsięwzięcia na
  środowisko wnioskodawca dołącza go, z zastrzeżeniem ust. 3, do wniosku o
  wydanie decyzji, o której mowa w art. 46 ust. 4.
2. W postępowaniu dotyczącym przedsięwzięć określonych w art. 51 ust. 1 pkt 2
  do wniosku o wydanie decyzji, o której mowa w art. 46 ust. 4 pkt 1-7, załącza
  się informacje zawierające dane określone w art. 49 ust. 3.
3. W postępowaniu o wydanie decyzji zatwierdzającej projekt scalania lub
  wymiany gruntów rolnych i leśnych raport o oddziaływaniu przedsięwzięcia na
  środowisko sporządza organ prowadzący postępowanie.
                                        
                                    Art. 51.
1. Sporządzenia raportu o oddziaływaniu przedsięwzięcia na środowisko wymagają:
   1) planowane przedsięwzięcia mogące znacząco oddziaływać na środowisko,
   2) planowane przedsięwzięcia mogące znacząco oddziaływać na środowisko, dla
     których obowiązek jest ustalony na podstawie ust. 2.
2. Obowiązek sporządzenia raportu dla planowanego przedsięwzięcia, o którym
  mowa w ust. 1 pkt 2, stwierdza, w drodze postanowienia, organ właściwy do
  wydania decyzji, o której mowa w art. 46 ust. 4 pkt 1-7, określając
  jednocześnie zakres raportu o oddziaływaniu przedsięwzięcia na środowisko;
  właściwy organ uwzględnia łącznie szczegółowe kryteria określone w ust. 8
  pkt 2 i ocenia potrzebę sporządzenia raportu dla przedsięwzięć określonych w
  ust. 8 pkt 1, z zastrzeżeniem ust. 7.
3. Organ właściwy do wydania decyzji stwierdza obowiązek sporządzenia raportu i
  określa jego zakres po zasięgnięciu opinii:
   1) organu ochrony środowiska, gdy dotyczy to decyzji, o której mowa w art.
     46 ust. 4 pkt 1, 2 i 4-7,
   2) organu określonego w art. 57, gdy dotyczy to decyzji, o której mowa w
     art. 46 ust. 4 pkt 1 i 2.
4. Organ zasięgający opinii przedkłada wniosek o wydanie decyzji wraz z
  wymaganą na podstawie przepisów odrębnych dokumentacją oraz informacje
  zawierające dane określone w art. 49 ust. 3.
5. Na postanowienie w sprawie obowiązku sporządzenia i zakresu raportu
  przysługuje zażalenie.
6. Jeżeli w postępowaniu w przedmiocie wydania decyzji o warunkach zabudowy i
  zagospodarowania terenu stwierdzono obowiązek sporządzenia raportu o
  oddziaływaniu przedsięwzięcia na środowisko, raport powinien być sporządzony
  także w postępowaniu o wydanie pozwolenia na budowę, dotyczącym tego samego
  przedsięwzięcia; gdy wydanie decyzji, o której mowa w art. 46 ust. 4 pkt 2,
  było poprzedzone wydaniem decyzji o warunkach zabudowy i zagospodarowania
  terenu, przepisów ust. 2 i art. 50 ust. 2 nie stosuje się.
7. Obowiązek sporządzenia raportu o oddziaływaniu przedsięwzięcia na środowisko
  stwierdza się obligatoryjnie dla przedsięwzięć, o których mowa w ust. 1 pkt
  2, jeżeli możliwość realizacji przedsięwzięcia uzależniona jest od
  ustanowienia obszaru ograniczonego użytkowania.
8. Rada Ministrów, uwzględniając możliwe oddziaływanie na środowisko
  przedsięwzięć, o których mowa w ust. 1, określi w drodze rozporządzenia:
   1) rodzaje przedsięwzięć mogących znacząco oddziaływać na środowisko,
     wymagających sporządzenia raportu o oddziaływaniu na środowisko, oraz
     rodzaje przedsięwzięć, dla których obowiązek sporządzenia raportu może być
     wymagany, biorąc pod uwagę: rodzaj działalności, wielkość produkcji i inne
     parametry techniczne,
   2) szczegółowe kryteria związane z kwalifikowaniem przedsięwzięcia do
     sporządzenia raportu, biorąc pod uwagę charakterystykę przedsięwzięcia,
     wielkość emisji, usytuowanie oraz rodzaj i skalę jego oddziaływania na
     środowisko.
                                        
                                    Art. 52.
1. Raport o oddziaływaniu przedsięwzięcia na środowisko powinien zawierać:
   1) opis planowanego przedsięwzięcia, a w szczególności:
     a) charakterystykę całego przedsięwzięcia i warunki wykorzystywania terenu
       w fazie realizacji i eksploatacji,
     b) główne cechy charakterystyczne procesów produkcyjnych,
     c) przewidywane wielkości emisji, wynikające z funkcjonowania planowanego
       przedsięwzięcia,
   2) opis elementów przyrodniczych środowiska, objętych zakresem
     przewidywanego oddziaływania planowanego przedsięwzięcia,
   3) opis analizowanych wariantów, w tym wariantu:
     a) polegającego na niepodejmowaniu przedsięwzięcia,
     b) najkorzystniejszego dla środowiska,
    wraz z uzasadnieniem ich wyboru,
   4) określenie przewidywanego oddziaływania na środowisko analizowanych
     wariantów, w tym również w wypadku wystąpienia poważnej awarii
     przemysłowej, a także możliwego transgranicznego oddziaływania na
     środowisko,
   5) uzasadnienie wybranego przez wnioskodawcę wariantu, ze wskazaniem jego
     oddziaływania na środowisko, w szczególności na ludzi, zwierzęta, rośliny,
     powierzchnię ziemi, wodę, powietrze, klimat, dobra materialne, dobra
     kultury, krajobraz, oraz wzajemne oddziaływanie między tymi elementami,
   6) opis przewidywanych znaczących oddziaływań planowanego przedsięwzięcia na
     środowisko, obejmujący bezpośrednie, pośrednie, wtórne, skumulowane,
     krótko-, średnio- i długoterminowe, stałe i chwilowe oddziaływania na
     środowisko, wynikające z:
     a) istnienia przedsięwzięcia,
     b) wykorzystywania zasobów środowiska,
     c) emisji,
    oraz opis metod prognozowania, zastosowanych przez wnioskodawcę,
   7) opis przewidywanych działań mających na celu zapobieganie, ograniczanie
     lub kompensację przyrodniczą negatywnych oddziaływań na środowisko,
   8) jeżeli planowane przedsięwzięcie jest związane z użyciem instalacji,
     porównanie, z zastrzeżeniem ust. 2, proponowanej technologii z technologią
     spełniającą wymagania, o których mowa w art. 143,
   9) wskazanie, czy dla planowanego przedsięwzięcia konieczne jest
     ustanowienie obszaru ograniczonego użytkowania oraz określenie granic
     takiego obszaru, ograniczeń w zakresie przeznaczenia terenu, wymagań
     technicznych dotyczących obiektów budowlanych i sposobów korzystania z
     nich,
  10) przedstawienie zagadnień w formie graficznej,
  11) analizę możliwych konfliktów społecznych związanych z planowanym
     przedsięwzięciem,
  12) przedstawienie propozycji monitoringu oddziaływania planowanego
     przedsięwzięcia na etapie jego budowy i eksploatacji,
  13) wskazanie trudności wynikających z niedostatków techniki lub luk we
     współczesnej wiedzy, jakie napotkano, opracowując raport,
  14) streszczenie w języku niespecjalistycznym informacji zawartych w
     raporcie,
  15) nazwisko osoby lub osób sporządzających raport,
  16) źródła informacji stanowiące podstawę do sporządzenia raportu.
2. Jeżeli planowane przedsięwzięcie jest związane z użyciem instalacji objętej
  obowiązkiem uzyskania pozwolenia zintegrowanego, raport o oddziaływaniu
  przedsięwzięcia na środowisko powinien zawierać porównanie proponowanej
  techniki z najlepszą dostępną techniką.
3. Raport o oddziaływaniu przedsięwzięcia na środowisko powinien uwzględniać
  oddziaływanie przedsięwzięcia na etapach jego realizacji, eksploatacji oraz
  likwidacji.
4. Raport o oddziaływaniu przedsięwzięcia na środowisko sporządzany w
  postępowaniu o wydanie pozwolenia na budowę powinien:
   1) zawierać informacje, o których mowa w ust. 1, ze szczegółowością i
     dokładnością odpowiednią do posiadanych danych wynikających z projektu
     budowlanego i innych informacji uzyskanych po wydaniu decyzji o warunkach
     zabudowy i zagospodarowania terenu oraz decyzji o ustaleniu lokalizacji
     autostrady,
   2) określać stopień i sposób uwzględnienia wymagań dotyczących ochrony
     środowiska, zawartych w decyzji o warunkach zabudowy i zagospodarowania
     terenu oraz w innych decyzjach dotyczących ochrony środowiska.
5. Zakres raportu o oddziaływaniu przedsięwzięcia na środowisko określony w
  postępowaniu o wydanie decyzji o warunkach zabudowy i zagospodarowania terenu
  uwzględnia się w postępowaniu o wydanie decyzji o pozwoleniu na budowę dla
  tego samego przedsięwzięcia.
6. Raport o oddziaływaniu przedsięwzięcia na środowisko sporządzony przed
  udzieleniem wskazań lokalizacyjnych wydawanych na podstawie przepisów ustawy
  o autostradach płatnych, oprócz informacji, o których mowa w ust. 1 i 3,
  powinien wskazywać także propozycję określenia odcinków newralgicznych z
  uwagi na uwarunkowania ochrony środowiska lub możliwość wystąpienia
  konfliktów społecznych, dla których na etapie wydawania decyzji o ustaleniu
  lokalizacji autostrady, konieczne będzie przeprowadzenie kolejnego
  postępowania w sprawie oceny oddziaływania na środowisko.
7. Raport, o którym mowa w ust. 6, w zakresie, w jakim dotyczy on
  zidentyfikowania istniejących w sąsiedztwie lub bezpośrednim zasięgu
  oddziaływania autostrady dóbr kultury oraz ustalenia wpływu na te dobra,
  sporządza biegły z listy rzeczoznawców ministra właściwego do spraw kultury i
  ochrony dziedzictwa narodowego.
8. Minister właściwy do spraw środowiska oraz minister właściwy do spraw
  kultury i ochrony dziedzictwa narodowego, w porozumieniu z ministrem
  właściwym do spraw zdrowia, określą, w drodze rozporządzenia, szczegółowe
  wymagania, jakie powinien spełniać raport o oddziaływaniu przedsięwzięcia na
  środowisko dla autostrady, biorąc pod uwagę konieczność identyfikacji
  istniejących w sąsiedztwie lub bezpośrednim zasięgu oddziaływania planowanej
  autostrady zasobów środowiska, dóbr kultury oraz ustalenie wpływu na te
  zasoby i dobra.
9. W rozporządzeniu, o którym mowa w ust. 8, ustalone zostaną:
   1) formy sporządzania raportu,
   2) zakresy zagadnień, które powinny zostać w raporcie określone i ocenione,
   3) zakresy terytorialne raportu,
   4) rodzaje dokumentów, z których informacje powinny być uwzględnione w
     raporcie.
                                        
                                    Art. 53.
Organ właściwy do wydania decyzji, o której mowa w art. 46 ust. 4, zapewnia
możliwość udziału społeczeństwa w postępowaniu, w ramach którego sporządzany
jest raport o oddziaływaniu przedsięwzięcia na środowisko.
                                        
                                    Art. 54.
Z uwagi na uwarunkowania ochrony środowiska lub możliwość wystąpienia konfliktów
społecznych organ właściwy do udzielenia wskazań lokalizacyjnych na podstawie
przepisów ustawy o autostradach płatnych wskazuje w nich odcinki newralgiczne,
dla których na etapie wydawania decyzji o ustaleniu lokalizacji autostrady
konieczne będzie przeprowadzenie kolejnego postępowania w sprawie oceny
oddziaływania na środowisko.
                                        
                                    Art. 55.
Jeżeli z postępowania w sprawie oceny oddziaływania na środowisko wynika
zasadność realizacji przedsięwzięcia w wariancie innym niż proponowany, organ
administracji, za zgodą wnioskodawcy, wskazuje w decyzji, o której mowa w
art. 46 ust. 4 pkt 1 i 3-8, wariant dopuszczony do realizacji lub, w razie braku
zgody wnioskodawcy, odmówi zgody na realizację przedsięwzięcia.
                                        
                                    Art. 56.
1. Organ administracji może:
   1) decyzją, o której mowa w art. 46 ust. 4, nałożyć obowiązki dotyczące
     zapobiegania, ograniczania oraz monitorowania oddziaływania
     przedsięwzięcia na środowisko,
   2) decyzją, o której mowa w art. 46 ust. 4 pkt 2, dla przedsięwzięć, dla
     których sporządza się raport o oddziaływaniu przedsięwzięcia na
     środowisko, nałożyć na wnioskodawcę obowiązek przedłożenia analizy
     porealizacyjnej, określając zakres oraz termin jej przedłożenia.
2. W analizie porealizacyjnej, o której mowa w ust. 1 pkt 2, dokonuje się
  porównania ustaleń zawartych w raporcie o oddziaływaniu przedsięwzięcia na
  środowisko i w decyzji, o której mowa w art. 46 ust. 4 pkt 2, z rzeczywistym
  oddziaływaniem przedsięwzięcia na środowisko i działaniami podjętymi w celu
  jego ograniczenia.
                                    Art. 57.
1. Organem właściwym do dokonania uzgodnienia przed wydaniem decyzji, o której
  mowa w art. 46 ust. 4 pkt 1 i 2, oraz wydawania opinii odpowiednio w sprawie
  obowiązku sporządzania raportu o oddziaływaniu przedsięwzięcia na środowisko
  lub jego zakresu jest w odniesieniu do przedsięwzięć, o których mowa w
  art. 51 ust. 1 pkt 2, powiatowy inspektor sanitarny.
2. Organem właściwym w sprawach, o których mowa w art. 46 ust. 5, jest Główny
  Inspektor Sanitarny.
                                        
                                   Rozdział 3
       Postępowanie dotyczące transgranicznego oddziaływania na środowisko
                                        
                                    Art. 58.
W razie stwierdzenia możliwości transgranicznego oddziaływania na środowisko,
pochodzącego z terytorium Rzeczypospolitej Polskiej na skutek:
   1) realizacji planowanych przedsięwzięć objętych decyzjami, o których mowa w
     art. 46 ust. 4,
   2) realizacji projektów polityk, strategii, planów lub programów, o których
     mowa w art. 40 ust. 1 pkt 2,
przeprowadza się postępowanie dotyczące transgranicznego oddziaływania na
środowisko.
                                        
                                    Art. 59.
Postępowanie dotyczące transgranicznego oddziaływania na środowisko przeprowadza
się także w przypadku, gdy możliwe oddziaływanie pochodzące spoza granic
Rzeczypospolitej Polskiej mogłoby ujawnić się na jej terytorium.
                                        
                                    Art. 60.
1. Organ administracji przeprowadzający postępowanie w sprawie oceny
  oddziaływania na środowisko w przypadku stwierdzenia możliwości
  transgranicznego oddziaływania na środowisko na skutek realizacji planowanego
  przedsięwzięcia:
   1) wydaje postanowienie o przeprowadzeniu postępowania dotyczącego
     transgranicznego oddziaływania na środowisko, w którym określa obowiązek
     sporządzenia przez wnioskodawcę dokumentacji niezbędnej do przeprowadzenia
     tego postępowania w języku państwa, na którego terytorium może oddziaływać
     przedsięwzięcie, oraz zakres tej dokumentacji,
   2) niezwłocznie informuje ministra właściwego do spraw środowiska o
     możliwości transgranicznego oddziaływania na środowisko planowanego
     przedsięwzięcia i przekazuje dokumentację potrzebną do podjęcia działań, o
     których mowa w art. 61.
2. Na postanowienie, o którym mowa w ust. 1 pkt 1, przysługuje zażalenie.
                                    Art. 61.
1. Minister właściwy do spraw środowiska po uzyskaniu informacji o możliwym
  transgranicznym oddziaływaniu na środowisko planowanego przedsięwzięcia
  niezwłocznie powiadamia o tym państwo, na którego terytorium przedsięwzięcie
  to może oddziaływać, oraz proponuje termin na odpowiedź, czy państwo to jest
  zainteresowane uczestnictwem w postępowaniu w sprawie oceny oddziaływania na
  środowisko.
2. Minister właściwy do spraw środowiska załącza do powiadomienia dane, o
  których mowa w art. 49 ust. 3.
                                        
                                    Art. 62.
Jeżeli państwo, o którym mowa w art. 61 ust. 1, powiadomi, iż jest
zainteresowane uczestnictwem w postępowaniu w sprawie oceny oddziaływania na
środowisko, minister właściwy do spraw środowiska, w porozumieniu z organem
administracji przeprowadzającym postępowanie w sprawie oceny oddziaływania na
środowisko, uzgadnia z tym państwem terminy etapów postępowania.
                                        
                                    Art. 63.
1. Minister właściwy do spraw środowiska po uzyskaniu raportu o oddziaływaniu
  przedsięwzięcia na środowisko przekazuje go niezwłocznie państwu
  uczestniczącemu w postępowaniu w sprawie oceny oddziaływania na środowisko.
2. Organ administracji przeprowadzający postępowanie w sprawie oceny
  oddziaływania na środowisko prowadzi, za pośrednictwem ministra właściwego do
  spraw środowiska, konsultacje z państwem, na którego terytorium może
  oddziaływać przedsięwzięcie, w sprawie środków eliminowania lub ograniczania
  transgranicznego oddziaływania na środowisko.
3. Minister właściwy do spraw środowiska może przejąć prowadzenie konsultacji,
  o których mowa w ust. 2, jeżeli uzna to za celowe ze względu na wagę lub
  zawiłość sprawy.
4. W konsultacjach, o których mowa w ust. 2, uczestniczy minister właściwy do
  spraw środowiska, a w konsultacjach, o których mowa w ust. 3, organ
  administracji przeprowadzający postępowanie w sprawie oceny oddziaływania na
  środowisko.
                                        
                                    Art. 64.
1. Uwagi i wnioski złożone przez państwo uczestniczące w postępowaniu w sprawie
  oceny oddziaływania na środowisko oraz wyniki konsultacji, o których mowa w
  art. 63, rozpatruje się przy wydawaniu decyzji, o których mowa w art. 46
  ust. 4, oraz przy wydawaniu postanowienia w sprawie ustalenia zakresu raportu
  o oddziaływaniu przedsięwzięcia na środowisko.
2. Wydanie decyzji, o których mowa w art. 46 ust. 4, nie powinno nastąpić przed
  zakończeniem postępowania dotyczącego transgranicznego oddziaływania na
  środowisko.
                                        
                                    Art. 65.
Minister właściwy do spraw środowiska przekazuje państwu uczestniczącemu w
postępowaniu w sprawie oceny oddziaływania na środowisko decyzje, o których mowa
w art. 46 ust. 4.
                                        
                                    Art. 66.
1. Minister właściwy do spraw środowiska po otrzymaniu dokumentów zawierających
  informacje o przedsięwzięciu podejmowanym poza granicami Rzeczypospolitej
  Polskiej, które może oddziaływać na środowisko na jej terytorium,
  niezwłocznie przekazuje je wojewodzie właściwemu ze względu na obszar
  możliwego transgranicznego oddziaływania na środowisko.
2. Wojewoda w zakresie, w jakim jest to niezbędne do analizy oddziaływania
  przedsięwzięcia na środowisko, wykłada do wglądu w języku polskim dokumenty,
  o których mowa w ust. 1; przepis art. 32 ust. 1 pkt 1 stosuje się
  odpowiednio.
3. Wojewoda przedkłada ministrowi właściwemu do spraw środowiska projekt
  stanowiska dotyczącego przedsięwzięcia mogącego oddziaływać na środowisko na
  terytorium Rzeczypospolitej Polskiej.
4. Minister właściwy do spraw środowiska powiadamia państwo podejmujące
  przedsięwzięcie, które może oddziaływać na środowisko na terytorium
  Rzeczypospolitej Polskiej, o stanowisku dotyczącym tego przedsięwzięcia.
                                        
                                    Art. 67.
Przepisy niniejszego rozdziału stosuje się odpowiednio w przypadku uchylenia,
zmiany oraz stwierdzenia nieważności decyzji, o których mowa w art. 46 ust. 4.
                                        
                                    Art. 68.
Do postępowania w sprawie oceny oddziaływania na środowisko projektów polityk,
strategii, planów lub programów, o których mowa w art. 40 ust. 1 pkt 2, których
realizacja może spowodować transgraniczne oddziaływanie na środowisko; przepisy
art. 61-66 stosuje się odpowiednio.
                                        
                                    Art. 69.
Do postępowania dotyczącego transgranicznego oddziaływania na środowisko
przepisy art. 20 i 21 stosuje się odpowiednio.
                                        
                                    Art. 70.
Przepisy niniejszego rozdziału stosuje się, o ile umowy międzynarodowe nie
przewidują innego trybu postępowania dotyczącego transgranicznego oddziaływania
na środowisko.
                                        
                                    Dział VII
      Ochrona środowiska w zagospodarowaniu przestrzennym i przy realizacji
                                   inwestycji
                                        
                                    Art. 71.
1. Zasady zrównoważonego rozwoju i ochrony środowiska stanowią podstawę do
  sporządzania i aktualizacji koncepcji polityki przestrzennego
  zagospodarowania kraju, strategii rozwoju województw, planów zagospodarowania
  przestrzennego województw, studiów uwarunkowań i kierunków zagospodarowania
  przestrzennego gmin oraz miejscowych planów zagospodarowania przestrzennego.
2. W koncepcji, strategiach, planach i studiach, o których mowa w ust. 1, w
  szczególności:
   1) określa się rozwiązania niezbędne do zapobiegania powstawaniu
     zanieczyszczeń, zapewnienia ochrony przed powstającymi zanieczyszczeniami
     oraz przywracania środowiska do właściwego stanu,
   2) ustala się warunki realizacji przedsięwzięć, umożliwiające uzyskanie
     optymalnych efektów w zakresie ochrony środowiska.
3. Przeznaczenie i sposób zagospodarowania terenu powinny w jak największym
  stopniu zapewniać zachowanie jego walorów krajobrazowych.
                                        
                                    Art. 72.
1. W studium uwarunkowań i kierunków zagospodarowania przestrzennego gmin oraz
  miejscowych planach zagospodarowania przestrzennego zapewnia się warunki
  utrzymania równowagi przyrodniczej i racjonalną gospodarkę zasobami
  środowiska, w szczególności przez:
   1) ustalanie programów racjonalnego wykorzystania powierzchni ziemi, w tym
     na terenach eksploatacji złóż kopalin, i racjonalnego gospodarowania
     gruntami,
   2) uwzględnianie obszarów występowania złóż kopalin oraz obecnych i
     przyszłych potrzeb eksploatacji tych złóż,
   3) zapewnianie kompleksowego rozwiązania problemów zabudowy miast i wsi, ze
     szczególnym uwzględnieniem gospodarki wodnej, odprowadzania ścieków,
     gospodarki odpadami, systemów transportowych i komunikacji publicznej oraz
     urządzania i kształtowania terenów zieleni,
   4) uwzględnianie konieczności ochrony wód, gleby i ziemi przed
     zanieczyszczeniem w związku z prowadzeniem gospodarki rolnej,
   5) zapewnianie ochrony walorów krajobrazowych środowiska i warunków
     klimatycznych,
   6) uwzględnianie innych potrzeb w zakresie ochrony powietrza, wód, gleby,
     ziemi, ochrony przed hałasem, wibracjami i polami elektromagnetycznymi.
2. W studium uwarunkowań i kierunków zagospodarowania przestrzennego gmin oraz
  w miejscowych planach zagospodarowania przestrzennego przy przeznaczaniu
  terenów na poszczególne cele oraz przy określaniu zadań związanych z ich
  zagospodarowaniem w strukturze wykorzystania terenu, ustala się proporcje
  pozwalające na zachowanie lub przywrócenie na nich równowagi przyrodniczej i
  prawidłowych warunków życia.
3. W studium uwarunkowań i kierunków zagospodarowania przestrzennego gmin oraz
  w miejscowych planach zagospodarowania przestrzennego określa się także
  sposób zagospodarowania obszarów zdegradowanych w wyniku działalności
  człowieka oraz klęsk żywiołowych.
4. Wymagania, o których mowa w ust. 1"3, określa się na podstawie opracowań
  ekofizjograficznych, stosownie do rodzaju planu, cech poszczególnych
  elementów przyrodniczych i ich wzajemnych powiązań.
5. Przez opracowanie ekofizjograficzne rozumie się dokumentację sporządzaną na
  potrzeby planów zagospodarowania przestrzennego, charakteryzującą
  poszczególne elementy przyrodnicze na obszarze objętym planem i ich wzajemne
  powiązania.
6. Minister właściwy do spraw środowiska, w porozumieniu z ministrem właściwym
  do spraw gospodarki przestrzennej i mieszkaniowej, określi, w drodze
  rozporządzenia, rodzaje i zakres opracowań ekofizjograficznych, o których
  mowa w ust. 4.
7. Przepisy ust. 1 pkt 2 stosuje się odpowiednio do planu zagospodarowania
  przestrzennego województwa.
                                        
                                    Art. 73.
1. W miejscowym planie zagospodarowania przestrzennego oraz w decyzji o
  warunkach zabudowy i zagospodarowania terenu uwzględnia się w szczególności
  ograniczenia wynikające z:
   1) ustanowienia w trybie przepisów ustawy o ochronie przyrody parku
     narodowego, rezerwatu przyrody, parku krajobrazowego, obszaru chronionego
     krajobrazu, zespołu przyrodniczo-krajobrazowego, użytku ekologicznego,
     stanowiska dokumentacyjnego, pomników przyrody oraz ich otulin,
   2) utworzenia obszarów ograniczonego użytkowania,
   3) ustalenia w trybie przepisów ustawy - Prawo wodne warunków korzystania z
     wód dorzecza oraz ustanowienia stref ochronnych ujęć wód, a także obszarów
     ochronnych zbiorników wód podziemnych.
2. Linie komunikacyjne, napowietrzne i podziemne rurociągi, linie kablowe oraz
  inne obiekty liniowe przeprowadza się i wykonuje w sposób zapewniający
  ograniczenie ich oddziaływania na środowisko, w tym:
   1) ochronę walorów krajobrazowych,
   2) możliwość przemieszczania się dziko żyjących zwierząt.
3. W granicach administracyjnych miast oraz w obrębie zwartej zabudowy wsi jest
  zabroniona budowa zakładów stwarzających zagrożenie dla życia lub zdrowia
  ludzi, a w szczególności zagrożenie wystąpienia poważnych awarii. Rozbudowa
  takich zakładów jest dopuszczalna pod warunkiem, że doprowadzi ona do
  ograniczenia zagrożenia dla zdrowia ludzi, w tym wystąpienia poważnych
  awarii.
4. Zakłady stwarzające zagrożenie wystąpienia poważnych awarii powinny być
  lokalizowane w bezpiecznej odległości od siebie, od osiedli mieszkaniowych,
  od obiektów użyteczności publicznej, budynków zamieszkania zbiorowego i
  obszarów, o których mowa w ust. 1 pkt 1 i 3.
                                        
                                    Art. 74.
1. W trakcie przygotowywania i realizacji inwestycji należy zapewnić oszczędne
  korzystanie z terenu.
2. Wymóg, o którym mowa w ust. 1, uwzględniają w szczególności projektanci oraz
  organy administracji ustalające warunki zabudowy i zagospodarowania terenu
  oraz organy administracji właściwe do spraw wywłaszczania nieruchomości.
                                        
                                    Art. 75.
1. W trakcie prac budowlanych inwestor realizujący przedsięwzięcie jest
  obowiązany uwzględnić ochronę środowiska na obszarze prowadzenia prac, a w
  szczególności ochronę gleby, zieleni, naturalnego ukształtowania terenu i
  stosunków wodnych.
2. Przy prowadzeniu prac budowlanych dopuszcza się wykorzystywanie i
  przekształcanie elementów przyrodniczych wyłącznie w takim zakresie, w jakim
  jest to konieczne w związku z realizacją konkretnej inwestycji.
3. Jeżeli ochrona elementów przyrodniczych nie jest możliwa, należy podejmować
  działania mające na celu naprawienie wyrządzonych szkód, w szczególności
  przez kompensację przyrodniczą.
4. Właściwy organ administracji w pozwoleniu na budowę szczegółowo określa
  zakres obowiązków, o których mowa w ust. 1 i 3.
                                        
                                    Art. 76.
1. Nowo zbudowany lub zmodernizowany obiekt budowlany, zespół obiektów lub
  instalacja nie mogą być oddane do użytku, jeżeli nie spełniają wymagań
  ochrony środowiska, o których mowa w ust. 2.
2. Wymaganiami ochrony środowiska dla nowo zbudowanego lub zmodernizowanego
  obiektu budowlanego, zespołu obiektów lub instalacji są:
   1) wykonanie wymaganych przepisami lub określonych w decyzjach
     administracyjnych środków technicznych chroniących środowisko,
   2) zastosowanie odpowiednich rozwiązań technologicznych, wynikających z
     ustaw lub decyzji,
   3) uzyskanie wymaganych decyzji określających zakres i warunki korzystania
     ze środowiska,
   4) dotrzymywanie na etapie wymaganych prawem badań i sprawdzeń, wynikających
     z mocy prawa standardów emisyjnych oraz określonych w pozwoleniu warunków
     emisji.
3. Nowo zbudowany lub zmodernizowany obiekt budowlany, zespół obiektów lub
  instalacja nie mogą być eksploatowane, jeżeli w okresie 30 dni od zakończenia
  rozruchu nie są dotrzymywane wynikające z mocy prawa standardy emisyjne albo
  określone w pozwoleniu warunki emisji, ustalone dla fazy po zakończeniu
  rozruchu.
4. Na 30 dni przed terminem oddania do użytku nowo zbudowanego lub
  zmodernizowanego obiektu budowlanego, zespołu obiektów lub instalacji
  realizowanych jako przedsięwzięcie mogące znacząco oddziaływać na środowisko,
  o którym mowa w art. 51 ust. 1, inwestor jest obowiązany poinformować
  wojewódzkiego inspektora ochrony środowiska o planowanym terminie:
   1) oddania do użytku nowo zbudowanego lub zmodernizowanego obiektu
     budowlanego, zespołu obiektów lub instalacji,
   2) zakończenia rozruchu instalacji, jeżeli jest on przewidywany.
                                        
                                   Dział VIII
     Edukacja ekologiczna, badania z zakresu ochrony środowiska oraz reklama
                                        
                                    Art. 77.
1. Problematykę ochrony środowiska i zrównoważonego rozwoju uwzględnia się w
  podstawach programowych kształcenia ogólnego dla wszystkich typów szkół.
2. Obowiązek, o którym mowa w ust. 1, obejmuje również organizatorów kursów
  prowadzących do uzyskania kwalifikacji zawodowych.
                                        
                                    Art. 78.
Środki masowego przekazu są obowiązane kształtować pozytywny stosunek
społeczeństwa do ochrony środowiska oraz popularyzować zasady tej ochrony w
publikacjach i audycjach.
                                        
                                    Art. 79.
Organy administracji, instytucje koordynujące oraz kierujące działalnością
naukową i naukowo-badawczą, a także szkoły wyższe, placówki naukowe i naukowobadawcze,
obejmujące swym zakresem działania dziedziny nauki lub dyscypliny
naukowe wiążące się z ochroną środowiska, są obowiązane uwzględniać w ustalanych
programach oraz w swej działalności badania dotyczące zagadnień ochrony
środowiska i badania te rozwijać.
                                        
                                    Art. 80.
Reklama lub inny rodzaj promocji towaru lub usługi nie powinny zawierać treści
propagujących model konsumpcji sprzeczny z zasadami ochrony środowiska i
zrównoważonego rozwoju, a w szczególności wykorzystywać obrazu dzikiej przyrody
do promowania produktów i usług negatywnie wpływających na środowisko
przyrodnicze.
                                    Tytuł II
                           Ochrona zasobów środowiska
                                        
                                     Dział I
                                 Przepisy ogólne
                                        
                                    Art. 81.
1. Ochrona zasobów środowiska realizowana jest na podstawie ustawy oraz
  przepisów szczególnych.
2. Szczegółowe zasady ochrony wód określają przepisy ustawy - Prawo wodne.
3. Szczegółowe zasady gospodarowania złożem kopaliny i związanej z eksploatacją
  złoża ochrony środowiska określają przepisy ustawy - Prawo geologiczne i
  górnicze.
4. Szczegółowe zasady:
   1) ochrony obszarów i obiektów o wartościach przyrodniczych, krajobrazu,
     zwierząt i roślin zagrożonych wyginięciem oraz drzew, krzewów i zieleni określają
przepisy ustawy o ochronie przyrody,
   2) ochrony lasów - określają przepisy ustawy o lasach,
   3) ochrony dziko występujących zwierząt - określają przepisy ustawy z dnia
     13 października 1995 r. - Prawo łowieckie (Dz.U. Nr 147, poz. 713, z 1997
     r. Nr 14, poz. 72, Nr 60, poz. 369, Nr 88, poz. 554, Nr 110, poz. 715 i Nr
     133, poz. 884, z 1998 r. Nr 106, poz. 668, z 1999 r. Nr 40, poz. 401 oraz
     z 2000 r. Nr 120, poz. 1268), ustawy z dnia 18 kwietnia 1985 r. o
     rybactwie śródlądowym (Dz.U. z 1999 r. Nr 66, poz. 750 i Nr 101, poz. 1178
     oraz z 2000 r. Nr 120, poz. 1268) i ustawy z dnia 18 stycznia 1996 r. o
     rybołówstwie morskim (Dz.U. Nr 34, poz. 145 oraz z 1999 r. Nr 70, poz.
     778),
   4) ochrony zwierząt gospodarskich i domowych - określają przepisy ustawy z
     dnia 21 sierpnia 1997 r. o ochronie zwierząt (Dz.U. Nr 111, poz. 724, z
     1998 r. Nr 106, poz. 668 i Nr 113, poz. 715, z 2000 r. Nr 12, poz. 136
     oraz z 2001 r. Nr 3, poz. 21),
   5) ochrony gruntów rolnych i leśnych - określają przepisy ustawy z dnia 3
     lutego 1995 r. o ochronie gruntów rolnych i leśnych (Dz.U. Nr 16, poz. 78,
     z 1997 r. Nr 60, poz. 370, Nr 80, poz. 505 i Nr 160, poz. 1079, z 1998 r.
     Nr 106, poz. 668 oraz z 2000 r. Nr 12, poz. 136 i Nr 120, poz. 1268).
                                    Art. 82.
Ochrona zasobów środowiska jest realizowana w szczególności poprzez:
   1) określenie standardów jakości środowiska oraz kontrolę ich osiągania, a
     także podejmowanie działań służących ich nieprzekraczaniu lub
     przywracaniu,
   2) ograniczanie emisji, na zasadach określonych w tytule III.
                                        
                                    Art. 83.
1. Określając standardy jakości środowiska, należy kierować się skalą
  występowania i rodzajem oddziaływania substancji lub energii na środowisko.
2. Standardy jakości środowiska mogą być zróżnicowane w zależności od obszarów
  i są wyrażane jako poziomy substancji lub energii.
                                        
                                    Art. 84.
1. W celu doprowadzenia do przestrzegania standardów jakości środowiska w
  przypadkach wskazanych ustawą lub przepisami szczególnymi, w drodze aktu
  prawa miejscowego, tworzone są programy. Programy są publikowane w
  wojewódzkich dziennikach urzędowych.
2. W programie ustala się:
   1) obszar objęty zakresem jego obowiązywania,
   2) naruszone standardy jakości środowiska wraz z podaniem zakresu
     naruszenia,
   3) podstawowe kierunki i zakres działań niezbędnych do przywracania
     standardów jakości środowiska,
   4) harmonogram rzeczowo-finansowy planowanych działań,
   5) podmioty, do których skierowane są obowiązki ustalone w programie,
   6) w razie potrzeby dodatkowe obowiązki podmiotów korzystających ze
     środowiska, związane z ograniczaniem  oddziaływania na środowisko,
     polegające na:
     a) obowiązku prowadzenia pomiarów wielkości emisji lub poziomów substancji
       lub energii w środowisku,
     b) obowiązku przekazywania, ze wskazaną częstotliwością, wyników
       prowadzonych pomiarów oraz informacji dotyczących przestrzegania wymagań
       określonych w posiadanych pozwoleniach,
     c) ograniczeniu czasu obowiązywania posiadanych przez dany podmiot
       pozwoleń, nie krócej jednak niż do 2 lat,
   7) obowiązki organów administracji, polegające na przekazywaniu organowi
     przyjmującemu program informacji o wydawanych decyzjach mających wpływ na
     realizację programu,
   8) sposób kontroli oraz dokumentowania realizacji programu i jego efektów.
3. Ustalenie treści programu dokonywane jest w szczególności na podstawie:
   1) oceny charakteru i zakresu aktualnego stanu środowiska, dokonanej
     zwłaszcza na podstawie danych państwowego monitoringu środowiska,
   2) analizy możliwych do zastosowania rozwiązań o charakterze organizacyjnym,
     technicznym lub ekonomicznym planowanych działań, z uwzględnieniem
     konieczności stosowania technologii, o których mowa w art. 143, albo
     najlepszych dostępnych technik,
   3) analizy kosztów zastosowania proponowanych środków ochronnych, z
     uwzględnieniem ich optymalizacji,
   4) analizy charakteru obszarów ograniczonego użytkowania, istniejących na
     terenie objętym programem, oraz zakresu wprowadzonych ograniczeń w
     korzystaniu z tych obszarów.
4. Wyniki ocen i analiz, o których mowa w ust. 3, ujmowane są w uzasadnieniu do
  programu, podlegającym udostępnieniu na zasadach ustalonych w rozdziale I w
  dziale IV w tytule I.
                                    Dział II
                                Ochrona powietrza
                                        
                                    Art. 85.
Ochrona powietrza polega na zapewnieniu jak najlepszej jego jakości, w
szczególności przez:
   1) utrzymanie poziomów substancji w powietrzu poniżej dopuszczalnych dla
     nich poziomów lub co najmniej na tych poziomach,
   2) zmniejszanie poziomów substancji w powietrzu co najmniej do
     dopuszczalnych, gdy nie są one dotrzymane.
                                        
                                    Art. 86.
1. Minister właściwy do spraw środowiska, w porozumieniu z ministrem właściwym
  do spraw zdrowia, określi, z zastrzeżeniem ust. 3, w drodze rozporządzenia:
   1) dopuszczalne poziomy niektórych substancji w powietrzu,
   2) alarmowe poziomy niektórych substancji w powietrzu, których nawet
     krótkotrwałe przekroczenie może powodować zagrożenie dla zdrowia ludzi,
   3) warunki, w jakich ustala się poziom substancji, takie jak temperatura i
     ciśnienie,
   4) oznaczenie numeryczne substancji, pozwalające na jednoznaczną jej
     identyfikację,
   5) okresy, dla których uśrednia się wyniki pomiarów - odrębnie dla
     dopuszczalnych poziomów substancji i odrębnie dla alarmowych poziomów
     substancji w powietrzu,
   6) zróżnicowane dopuszczalne poziomy substancji w powietrzu dla:
     a) terenu kraju, z wyłączeniem obszarów parków narodowych i obszarów
       ochrony uzdrowiskowej,
     b) obszarów parków narodowych,
     c) obszarów ochrony uzdrowiskowej.
2. W rozporządzeniu, o którym mowa w ust. 1, mogą zostać ustalone:
   1) dopuszczalna częstość przekraczania,
   2) czas obowiązywania dopuszczalnych poziomów niektórych substancji dla
     terenu kraju, z wyłączeniem obszarów parków narodowych i obszarów ochrony
     uzdrowiskowej, oraz dla tych obszarów.
3. Minister właściwy do spraw środowiska, w porozumieniu z ministrem właściwym
  do spraw zdrowia, może określić, w drodze rozporządzenia, standardy
  zapachowej jakości powietrza i metody oceny zapachowej jakości powietrza.
4. W rozporządzeniu, o którym mowa w ust. 3, ustalone zostaną:
   1) dopuszczalny poziom substancji zapachowych w powietrzu,
   2) dopuszczalna częstość przekraczania poziomu substancji zapachowych w
     powietrzu,
   3) zróżnicowane dopuszczalne częstości przekraczania poziomu substancji
     zapachowych w powietrzu w zależności od sposobu zagospodarowania terenu i
     jakości zapachu (neutralny, przyjemny, nieprzyjemny),
   4) okresy, dla których uśrednia się wyniki pomiarów.
5. W rozporządzeniu, o którym mowa w ust. 3, może zostać ustalony czas
  obowiązywania standardów zapachowej jakości powietrza.
                                        
                                    Art. 87.
1. Oceny jakości powietrza dokonuje się w strefach.
2. Strefę stanowi:
   1) aglomeracja o liczbie mieszkańców większej niż 250 tysięcy,
   2) obszar powiatu niewchodzący w skład aglomeracji, o której mowa w pkt 1.
                                        
                                    Art. 88.
1. Oceny jakości powietrza i obserwacji zmian dokonuje się w ramach państwowego
  monitoringu środowiska.
2. Na potrzeby ustalenia odpowiedniego sposobu oceny jakości powietrza w
  poszczególnych strefach wojewoda dokonuje przynajmniej co pięć lat, z
  zastrzeżeniem ust. 4, klasyfikacji stref, odrębnie pod kątem poziomu każdej
  substancji, wyodrębniając strefy, w których:
   1) przekroczone są poziomy dopuszczalne,
   2) poziom substancji nie przekracza poziomu dopuszczalnego i jest wyższy od
     górnego progu oszacowania,
   3) poziom substancji nie przekracza górnego progu oszacowania i jest wyższy
     od dolnego progu oszacowania,
   4) poziom substancji nie przekracza dolnego progu oszacowania.
3. Górny oraz dolny próg oszacowania oznacza procentową część dopuszczalnego
  poziomu substancji w powietrzu określoną w przepisach wydanych na podstawie
  art. 90 ust. 3.
4. Klasyfikację pod kątem poziomu określonej substancji przeprowadza się przed
  upływem 5 lat, jeżeli od poprzedniej klasyfikacji całkowita krajowa ilość tej
  substancji wprowadzanej do powietrza ulegnie zmianie o co najmniej 20%.
                                        
                                    Art. 89.
1. Wojewoda co roku dokonuje oceny poziomu substancji w powietrzu w danej
  strefie, a następnie dokonuje klasyfikacji stref, w których poziom:
   1) choćby jednej substancji przekracza poziom dopuszczalny powiększony o
     margines tolerancji,
   2) choćby jednej substancji mieści się pomiędzy poziomem dopuszczalnym a
     poziomem dopuszczalnym powiększonym o margines tolerancji,
   3) substancji nie przekracza poziomu dopuszczalnego.
2. Przez margines tolerancji rozumie się określoną w przepisach wydanych na
  podstawie ust. 4 wartość, o którą przekroczenie dopuszczalnego poziomu
  substancji w powietrzu nie powoduje obowiązku podjęcia działań, o których
  mowa w art. 91 ust. 1.
3. Jeżeli dla substancji nie został określony margines tolerancji, to obszar,
  na którym poziom tej substancji w powietrzu przekracza poziom dopuszczalny,
  zalicza się do strefy, o której mowa w ust. 1 pkt 1.
4. Minister właściwy do spraw środowiska, w porozumieniu z ministrem właściwym
  do spraw zdrowia, określi, w drodze rozporządzenia, marginesy tolerancji dla
  dopuszczalnych poziomów niektórych substancji w powietrzu.
5. W rozporządzeniu, o którym mowa w ust. 4, ustalone zostaną:
   1) oznaczenie numeryczne substancji, pozwalające na jednoznaczną jej
     identyfikację,
   2) margines tolerancji, wyrażony jako malejąca wartość procentowa w stosunku
     do dopuszczalnego poziomu substancji w powietrzu w kolejnych latach.
                                        
                                    Art. 90.
1. Wojewoda dokonuje oceny poziomu substancji w powietrzu na podstawie
  pomiarów:
   1) w aglomeracjach o liczbie mieszkańców większej niż 250 tysięcy,
   2) w innych strefach:
     a) w których poziom substancji w powietrzu jest wyższy od górnego progu
       oszacowania, a nie przekracza poziomu dopuszczalnego,
     b) w których poziom substancji w powietrzu przekracza poziom dopuszczalny.
2. W przypadkach innych niż wskazane w ust. 1 pkt 1 i 2 wojewoda może dokonać
  oceny poziomu substancji w powietrzu na podstawie kombinacji pomiarów i metod
  modelowania albo samodzielnego stosowania modelowania lub innych technik
  szacowania.
3. Minister właściwy do spraw środowiska, w porozumieniu z ministrem właściwym
  do spraw zdrowia, określi, w drodze rozporządzenia, sposoby, metody i zakres
  dokonywania oceny poziomów substancji w powietrzu, górne i dolne progi
  oszacowania dla substancji o ustalonych poziomach dopuszczalnych oraz
  metodyki referencyjne modelowania jakości powietrza.
4. W rozporządzeniu, o którym mowa w ust. 3, ustalone zostaną:
   1) zakresy wymaganych pomiarów, z podziałem na pomiary ciągłe oraz okresowe
     w zależności od podziału na strefy, o których mowa w ust. 1 i art. 88 ust.
     2,
   2) kryteria lokalizacji punktów poboru próbek substancji przy prowadzeniu
     pomiarów z uwagi na:
     a) ochronę zdrowia ludzi,
     b) ochronę roślin,
     c) oddziaływanie transportu,
   3) minimalna liczba stałych punktów pomiarowych przy prowadzeniu pomiarów:
     a) poziomów substancji w powietrzu wprowadzanych w sposób niezorganizowany
       lub z małych instalacji,
     b) poziomów substancji w powietrzu wprowadzanych z dużych instalacji,
     c) poziomów substancji w powietrzu ze względu na ochronę roślin,
   4) sposób wyboru punktów pomiarowych,
   5) przypadki, gdy ocena jakości powietrza może być dokonywana w oparciu o
     kombinacje metod pomiarowych i modelowania oraz wyłącznie w oparciu o
     metody modelowania lub inne metody szacowania w zależności od podziału na
     strefy, o których mowa w ust. 1 i art. 88 ust. 2,
   6) metodyki referencyjne.
5. W rozporządzeniu, o którym mowa w ust. 3, mogą zostać ustalone:
   1) dopuszczalna częstość przekraczania progów oszacowania,
   2) sposób określania częstości przekraczania progów oszacowania.
                                        
                                    Art. 91.
1. Dla stref, o których mowa w art. 89 ust. 1 pkt 1, wojewoda, po zasięgnięciu
  opinii właściwych starostów, określa, w drodze rozporządzenia, program
  ochrony powietrza, mający na celu osiągnięcie dopuszczalnych poziomów
  substancji w powietrzu.
2. Dla stref, w których został przekroczony poziom więcej niż jednej
  substancji, sporządza się wspólny program ochrony powietrza dotyczący
  wszystkich tych substancji.
3. Jeżeli przyczyny wywołujące przekroczenie w strefach, o których mowa w
  art. 89 ust. 1 pkt 1, występują na terenie innego województwa niż
  zlokalizowane są strefy, właściwi wojewodowie współdziałają w sporządzaniu
  programów, o których mowa w ust. 1.
4. Minister właściwy do spraw środowiska określi, w drodze rozporządzenia,
  szczegółowe wymagania, jakim powinny odpowiadać programy ochrony powietrza.
5. W rozporządzeniu, o którym mowa w ust. 4, ustalone zostaną:
   1) forma sporządzania programu.
   2) niezbędne części składowe programu,
   3) zakres zagadnień, które powinny zostać określone i ocenione w programie.
                                        
                                    Art. 92.
1. W przypadku ryzyka występowania przekroczeń dopuszczalnych lub alarmowych
  poziomów substancji w powietrzu w danej strefie wojewoda, po zasięgnięciu
  opinii właściwego starosty, określi, w drodze rozporządzenia, plan działań
  krótkoterminowych, w którym ustala się działania mające na celu:
   1) zmniejszenie ryzyka wystąpienia takich przekroczeń,
   2) ograniczenie skutków i czasu trwania zaistniałych przekroczeń.
2. Plan działań krótkoterminowych powinien w szczególności zawierać:
   1) listę podmiotów korzystających ze środowiska, obowiązanych do
     ograniczenia lub zaprzestania wprowadzania z instalacji gazów lub pyłów do
     powietrza,
   2) sposób organizacji i ograniczeń lub zakazu ruchu pojazdów i innych
     urządzeń napędzanych silnikami spalinowymi,
   3) sposób postępowania organów, instytucji i podmiotów korzystających ze
     \rodowiska oraz zachowania się obywateli w przypadku wystąpienia
     przekroczeń,
   4) określenie trybu i sposobu ogłaszania o zaistnieniu przekroczeń.
3. Przepisów ust. 1 i 2 oraz art. 93 w zakresie obowiązku określania planu
  działań krótkoterminowych w przypadku wystąpienia przekroczenia
  dopuszczalnych poziomów substancji w powietrzu oraz obowiązku wdrażania tych
  planów nie stosuje się do stref, o których mowa w art. 89 ust. 1 pkt 1, w
  odniesieniu do substancji, których poziomy są przekroczone.
                                        
                                    Art. 93.
1. Wojewoda niezwłocznie powiadamia społeczeństwo oraz podmioty, o których mowa
  w art. 92 ust. 2 pkt 1, w sposób zwyczajowo przyjęty na danym terenie, o
  ryzyku wystąpienia przekroczeń dopuszczalnych albo alarmowych poziomów
  substancji w powietrzu albo o wystąpieniu takich przekroczeń.
2. Powiadomienie powinno zawierać w szczególności:
   1) datę, godzinę i obszar, na którym wystąpiło ryzyko przekroczenia albo
     przekroczenie oraz przyczyny tego stanu,
   2) prognozy zmian poziomów substancji w powietrzu łącznie z przyczynami tych
     zmian, obszaru, którego dotyczy oraz czasu trwania przekroczenia albo
     ryzyka jego wystąpienia,
   3) wskazanie grup ludności wrażliwych na przekroczenie oraz środki
     ostrożności, które mają być przez nie podjęte,
   4) informację o obowiązujących ograniczeniach i innych środkach zaradczych.
                                        
                                    Art. 94.
1. Wojewoda przekazuje Głównemu Inspektorowi Ochrony Środowiska:
   1) wyniki klasyfikacji stref, o której mowa w art. 88 ust. 2,
   2) wyniki pomiarów, o których mowa w art. 90 ust. 1,
   3) wyniki oceny poziomów substancji w powietrzu i wyniki klasyfikacji stref,
     o których mowa w art. 89,
   4) informacje o stwierdzonych przekroczeniach alarmowych poziomów substancji
     w powietrzu, o których mowa w art. 93.
2. Wojewoda przekazuje ministrowi właściwemu do spraw środowiska informację o
  programach ochrony powietrza, o których mowa w art. 91.
3. Minister właściwy do spraw środowiska określi, w drodze rozporządzenia,
  zakres i sposób przekazywania informacji, o których mowa w ust. 1 i 2.
4. W rozporządzeniu, o którym mowa w ust. 3, ustalone zostaną:
   1) terminy przekazywania informacji,
   2) forma przekazywanych informacji,
   3) układ przekazywanych informacji,
   4) wymagane techniki przekazywania informacji.
                                        
                                    Art. 95.
1. Na obszarze, na którym istnieje przekroczenie dopuszczalnego poziomu
  substancji w powietrzu, w odniesieniu do przedsięwzięcia mogącego znacząco
  oddziaływać na środowisko, o którym mowa w art. 51 ust. 1, wojewoda może, w
  drodze decyzji, nałożyć na podmiot korzystający ze środowiska, który prowadzi
  działalność powodującą wprowadzanie substancji do powietrza, obowiązek
  prowadzenia pomiarów poziomów tej substancji w powietrzu.
2. W przypadku, o którym mowa w ust. 1, podmiot obowiązany jest przechowywać
  wyniki pomiarów przez 5 lat od zakończenia roku kalendarzowego, którego
  dotyczą.
3. Postępowanie w przedmiocie wydania decyzji, o której mowa w ust. 1, wszczyna
  się z urzędu.
                                        
                                    Art. 96.
Wojewoda może, w drodze rozporządzenia, w celu zapobieżenia negatywnemu
oddziaływaniu na środowisko lub na dobra kultury określić dla terenu województwa
bądź jego części rodzaje lub jakość paliw dopuszczonych do stosowania, a także
sposób realizacji i kontroli tego obowiązku.
                                        
                                    Dział III
                                   Ochrona wód
                                        
                                    Art. 97.
1. Ochrona wód polega na zapewnieniu ich jak najlepszej jakości, w tym
  utrzymywanie ilości wody na poziomie zapewniającym ochronę równowagi
  biologicznej, w szczególności przez:
   1) utrzymywanie jakości wód powyżej albo co najmniej na poziomie wymaganym w
     przepisach,
   2) doprowadzanie jakości wód co najmniej do wymaganego przepisami poziomu,
     gdy nie jest on osiągnięty.
2. Poziom jakości wód jest określany z uwzględnieniem ilości substancji i
  energii w wodach oraz stopnia zdolności funkcjonowania ekosystemów wodnych.
                                    Art. 98.
1. Wody podziemne i obszary ich zasilania podlegają ochronie polegającej w
  szczególności na:
   1) zmniejszaniu ryzyka zanieczyszczenia tych wód poprzez ograniczenie
     oddziaływania na obszary ich zasilania,
   2) utrzymywaniu równowagi zasobów tych wód.
2. Do celów, o których mowa w ust. 1, tworzy się w szczególności, na zasadach
  określonych ustawą - Prawo wodne, obszary ochronne zbiorników wód
  podziemnych.
3. Jeżeli przepis szczególny nie stanowi inaczej, wody podziemne przeznacza się
  na zaspokojenie potrzeb bytowych ludzi.
                                    Art. 99.
1. Organy administracji planują i realizują działania w zakresie ochrony
  poziomu jakości wód uwzględniające obszary zlewni hydrograficznych.
2. Na potrzeby ochrony wód określane są warunki korzystania z wód dorzecza.
3. Integralną część warunków korzystania z wód dorzecza stanowią programy
  ochrony wód dla obszarów, na których poziomy jakości wód nie są osiągnięte.
                                    Art. 100.
1. Przy planowaniu i realizacji przedsięwzięcia powinny być stosowane
  rozwiązania, które ograniczą zmianę stosunków wodnych do rozmiarów
  niezbędnych ze względu na specyfikę przedsięwzięcia.
2. Jeżeli konieczna jest czasowa zmiana stosunków wodnych, jest ona
  dopuszczalna wyłącznie w okresie niezbędnym.
3. Każdy, kto czasowo doprowadził do zmiany stosunków wodnych, jest obowiązany
  do podjęcia działań w celu ich przywrócenia, gdy zmiana ta przestanie być
  niezbędna.
                                    Dział IV
                            Ochrona powierzchni ziemi
                                        
                                    Art. 101.
Ochrona powierzchni ziemi polega na zapewnieniu jak najlepszej jej jakości, w
szczególności poprzez:
   1) racjonalne gospodarowanie,
   2) zachowanie wartości przyrodniczych,
   3) zachowanie możliwości produkcyjnego wykorzystania,
   4) ograniczanie zmian naturalnego ukształtowania,
   5) utrzymanie jakości gleby i ziemi powyżej lub co najmniej na poziomie
     wymaganych standardów,
   6) doprowadzenie jakości gleby i ziemi co najmniej do wymaganych standardów,
     gdy nie są one dotrzymane,
   7) zachowanie wartości kulturowych, z uwzględnieniem archeologicznych dóbr
     kultury.
                                        
                                    Art. 102.
1. Władający powierzchnią ziemi, na której występuje zanieczyszczenie gleby lub
  ziemi albo niekorzystne przekształcenie naturalnego ukształtowania terenu,
  jest obowiązany, z zastrzeżeniem ust. 2-5, do przeprowadzenia ich
  rekultywacji.
2. Jeżeli władający powierzchnią ziemi wykaże, iż zanieczyszczenie gleby lub
  ziemi albo niekorzystne przekształcenie naturalnego ukształtowania terenu,
  dokonane po dniu objęcia przez niego władania, spowodował inny wskazany
  podmiot, to obowiązek rekultywacji spoczywa na tym podmiocie.
3. Jeżeli zanieczyszczenie gleby lub ziemi albo niekorzystne przekształcenie
  terenu odbyło się za zgodą lub wiedzą władającego powierzchnią ziemi, jest on
  obowiązany do ich rekultywacji solidarnie ze sprawcą.
4. Starosta dokonuje rekultywacji, jeżeli:
   1) podmiot, który spowodował zanieczyszczenie gleby lub ziemi albo
     niekorzystne przekształcenie naturalnego ukształtowania terenu, nie
     dysponuje prawami do powierzchni ziemi, pozwalającymi na jej
     przeprowadzenie, lub
   2) nie można wszcząć postępowania egzekucyjnego dotyczącego obowiązku
     rekultywacji albo egzekucja okazała się bezskuteczna, lub
   3) zanieczyszczenie gleby lub ziemi albo niekorzystne przekształcenie
     naturalnego ukształtowania terenu nastąpiło w wyniku klęski żywiołowej.
5. Starosta dokonuje rekultywacji także wówczas, gdy z uwagi na zagrożenie
  życia lub zdrowia ludzi lub możliwość zaistnienia nieodwracalnych szkód w
  środowisku konieczne jest natychmiastowe jej dokonanie.
6. W przypadku, o którym mowa w ust. 4 pkt 1, koszty rekultywacji ponosi
  podmiot, który spowodował zanieczyszczenie gleby lub ziemi albo niekorzystne
  przekształcenie naturalnego ukształtowania terenu.
7. W przypadku, o którym mowa w ust. 5, koszty rekultywacji ponosi władający
  powierzchnią ziemi; przepisy ust. 2 i 3 stosuje się odpowiednio.
8. Obowiązek poniesienia kosztów rekultywacji, ich wysokość oraz sposób
  uiszczenia określa, w drodze decyzji, starosta.
9. Do należności z tytułu obowiązku uiszczenia kosztów, o których mowa w ust. 68,
stosuje się przepisy działu III ustawy z dnia 29 sierpnia 1997
  r. - Ordynacja podatkowa (Dz.U. Nr 137, poz. 926 i Nr 160, poz. 1083, z 1998
  r. Nr 106, poz. 668, z 1999 r. Nr 11, poz. 95 i Nr 92, poz. 1062 oraz z 2000
  r. Nr 94, poz. 1037, Nr 116, poz. 1216, Nr 120, poz. 1268 i Nr 122, poz.
  1315), z tym że uprawnienia organów podatkowych przysługują staroście.
                                        
                                    Art. 103.
1. Rekultywacja w związku z niekorzystnym przekształceniem naturalnego
  ukształtowania terenu polega na jego przywróceniu do stanu poprzedniego.
2. Rekultywacja zanieczyszczonej gleby lub ziemi polega na ich przywróceniu do
  stanu wymaganego standardami jakości.
3. Standard jakości określa zawartość niektórych substancji w glebie albo
  ziemi, poniżej których żadna z funkcji pełnionych przez powierzchnię ziemi
  nie jest naruszona.
4. Funkcję pełnioną przez powierzchnię ziemi ocenia się na podstawie jej
  faktycznego zagospodarowania i wykorzystania gruntu, chyba że inna funkcja
  wynika z planu zagospodarowania przestrzennego.
                                        
                                    Art. 104.
 Gleba  i  ziemia  używane do prac ziemnych, w tym używane do  tego  celu  osady
    pochodzące  z  dna  zbiorników  powierzchniowych  wód  stojących   lub   wód
    płynących,   nie   mogą  przekraczać  standardów  jakości,   określonych   w
    przepisach wydanych na podstawie art. 105.
                                        
                                    Art. 105.
1. Minister właściwy do spraw środowiska, w porozumieniu z ministrem właściwym
  do spraw rolnictwa, w drodze rozporządzenia:
   1) określi standardy jakości gleby,
   2) może określić standardy jakości ziemi.
2. W rozporządzeniach, o których mowa w ust. 1, zostaną uwzględnione:
   1) grupy rodzajów gruntów - według kryterium ich funkcji aktualnej lub
     planowanej,
   2) standardy jakości gleby lub ziemi jako zawartości niektórych substancji w
     glebie albo ziemi, zróżnicowane dla poszczególnych grup rodzajów gruntów
     oraz z uwagi na wodoprzepuszczalność i głębokość.
3. W rozporządzeniach, o których mowa w ust. 1, mogą zostać ustalone:
   1) standardy jakości gleby albo ziemi, używanych do określonych prac
     ziemnych, w tym używanych do tego celu osadów pochodzących z dna
     zbiorników powierzchniowych wód stojących lub wód płynących,
   2) referencyjne metodyki wykonywania badania jakości gleby lub ziemi,
   3) referencyjne metodyki modelowania rozprzestrzeniania substancji w glebie
     i ziemi.
                                        
                                    Art. 106.
1. Obowiązany do rekultywacji powinien, z zastrzeżeniem art. 108, uzgodnić jej
  warunki z organem ochrony środowiska.
2. Uzgodnienie następuje w drodze decyzji określającej zakres, sposób i termin
  zakończenia rekultywacji.
3. We wniosku o uzgodnienie należy wskazać:
   1) obszar wymagający rekultywacji,
   2) funkcje pełnione przez wymagającą rekultywacji powierzchnię ziemi,
   3) planowany zakres i sposób rekultywacji oraz termin jej zakończenia.
                                    Art. 107.
1. Na obszarze, na którym istnieje przekroczenie standardów jakości gleby lub
  ziemi, starosta może, w drodze decyzji, nałożyć na władający powierzchnią
  ziemi podmiot korzystający ze środowiska, obowiązany do rekultywacji,
  obowiązek prowadzenia pomiarów zawartości substancji w glebie lub ziemi.
  Podmiot obowiązany jest w tym przypadku przechowywać wyniki pomiarów przez 5
  lat od zakończenia roku kalendarzowego, którego dotyczą.
2. Postępowanie w przedmiocie wydania decyzji, o której mowa w ust. 1, wszczyna
  się z urzędu.
                                        
                                    Art. 108.
1. W przypadkach, o których mowa w art. 102 ust. 4 i 5, starosta określa, w
  drodze decyzji, zakres, sposób oraz termin rozpoczęcia i zakończenia
  rekultywacji.
2. Władający powierzchnią ziemi obowiązany jest umożliwić prowadzenie
  rekultywacji z zachowaniem warunków określonych w decyzji, o której mowa w
  ust. 1.
3. Postępowanie w przedmiocie wydania decyzji, o której mowa w ust. 1, wszczyna
  się z urzędu.
                                        
                                    Art. 109.
1. Oceny jakości gleby i ziemi oraz obserwacji zmian dokonuje się w ramach
  państwowego monitoringu środowiska.
2. Starosta prowadzi okresowe badania jakości gleby i ziemi.
3. Minister właściwy do spraw środowiska może określić, w drodze
  rozporządzenia, zakres i sposób prowadzenia badań, o których mowa w ust. 2.
4. W rozporządzeniu, o którym mowa w ust. 3, zostaną ustalone:
   1) sposób wyboru punktów poboru próbek,
   2) wymagana częstotliwość pobierania próbek.
5. W rozporządzeniu, o którym mowa w ust. 3, mogą zostać ustalone sposoby
  prezentacji wyników badań.
6. W przypadku stwierdzenia naruszenia standardów jakości gleby lub ziemi
  wojewódzki inspektor ochrony środowiska przekazuje staroście wyniki pomiarów.
                                        
                                    Art. 110.
 Starosta  prowadzi, aktualizowany corocznie, rejestr zawierający  informacje  o
    terenach, na których stwierdzono przekroczenie standardów jakości gleby  lub
    ziemi,  z  wyszczególnieniem  obszarów, na  których  obowiązek  rekultywacji
    obciąża starostę.
                                    Art. 111.
1. Kolejność realizowania przez starostę zadań w zakresie rekultywacji
  powierzchni ziemi określają powiatowe programy ochrony środowiska.
2. Starosta może przeprowadzić rekultywację powierzchni ziemi pomimo nieujęcia
  zadania w programie, o którym mowa w ust. 1, jeżeli stwierdzi, iż
  nieprzeprowadzenie rekultywacji spowoduje pogorszenie stanu środowiska w
  znacznych rozmiarach lub zagrożenie życia lub zdrowia ludzi.
                                        
                                     Dział V
                              Ochrona przed hałasem
                                        
                                    Art. 112.
Ochrona przed hałasem polega na zapewnieniu jak najlepszego stanu akustycznego
środowiska, w szczególności poprzez:
   1) utrzymanie poziomu hałasu poniżej dopuszczalnego lub co najmniej na tym
     poziomie,
   2) zmniejszanie poziomu hałasu co najmniej do dopuszczalnego, gdy nie jest
     on dotrzymany.
                                        
                                    Art. 113.
1. Minister właściwy do spraw środowiska, w porozumieniu z ministrem właściwym
  do spraw zdrowia, określi, w drodze rozporządzenia, dopuszczalne poziomy
  hałasu w środowisku.
2. W rozporządzeniu, o którym mowa w ust. 1, zostaną ustalone:
   1) zróżnicowane poziomy hałasu dla poszczególnych rodzajów terenów
     przeznaczonych:
     a) pod zabudowę mieszkaniową,
     b) pod szpitale i domy opieki społecznej,
     c) pod budynki związane ze stałym lub wielogodzinnym pobytem dzieci i
       młodzieży,
     d) na cele uzdrowiskowe,
     e) na cele rekreacyjno-wypoczynkowe poza miastem,
   2) poziomy hałasu z uwzględnieniem rodzaju obiektu lub działalności będącej
     źródłem hałasu,
   3) poziomy hałasu dla pory dnia oraz pory nocy,
   4) okresy, do których odnoszą się poziomy hałasu, jako czas odniesienia.
                                        
                                    Art. 114.
1. Przy sporządzaniu miejscowego planu zagospodarowania przestrzennego
  różnicując tereny o różnych funkcjach lub różnych zasadach zagospodarowania,
  wskazuje się, które z nich należą do poszczególnych rodzajów terenów, o
  których mowa w art. 113 ust. 2 pkt 1.
2. Jeżeli teren może być zaliczony do kilku rodzajów terenów, o których mowa w
  art. 113 ust. 2 pkt 1, uznaje się, że należy do terenu dla którego
  dopuszczalny poziom hałasu jest najniższy.
                                        
                                    Art. 115.
W razie braku miejscowego planu zagospodarowania przestrzennego organ
administracji właściwy do wydania decyzji o ustaleniu warunków zabudowy i
zagospodarowania terenu ocenia, na podstawie faktycznego zagospodarowania i
wykorzystywania nieruchomości sąsiednich, czy teren, na którym planuje się
przedsięwzięcie, należy do rodzajów terenu, o których mowa w art. 113 ust. 2
pkt 1; przepisy art. 114 ust. 2 stosuje się odpowiednio.
                                        
                                    Art. 116.
1. Rada powiatu, w drodze uchwały, z zastrzeżeniem ust. 2 i 4, ograniczy lub
  zakaże używania jednostek pływających lub niektórych ich rodzajów na
  określonych zbiornikach powierzchniowych wód stojących oraz wodach płynących,
  jeżeli jest to konieczne do zapewnienia odpowiednich warunków akustycznych na
  terenach przeznaczonych na cele rekreacyjno-wypoczynkowe.
2. Na śródlądowych wodach żeglownych ograniczenia i zakazy wprowadza, w drodze
  rozporządzenia, minister właściwy do spraw środowiska, w porozumieniu z
  ministrem właściwym do spraw transportu.
3. W rozporządzeniu, o którym mowa w ust. 2, zostaną ustalone:
   1) nazwa lub inne określenie cieku lub zbiornika wodnego albo jego części,
     na których obowiązują ograniczenia lub zakazy,
   2) rodzaje jednostek pływających, których dotyczą zakazy lub ograniczenia,
     które mogą być charakteryzowane poprzez:
     a) przeznaczenie jednostki,
     b) parametry techniczne, takie jak wielkość i rodzaj napędu,
   3) zakazy i ograniczenia dotyczące używania jednostek odpowiednio w okresie
     roku, dni tygodnia lub doby.
4. Ograniczenia nie mogą dotyczyć jednostek pływających, których użycie jest
  konieczne do celów bezpieczeństwa publicznego lub do utrzymania cieków i
  zbiorników wodnych.
                                        
                                    Art. 117.
1. Oceny stanu akustycznego środowiska i obserwacji zmian dokonuje się w ramach
  państwowego monitoringu środowiska.
2. Oceny stanu akustycznego środowiska dokonuje się obowiązkowo dla:
   1) aglomeracji o liczbie mieszkańców większej niż 100 tysięcy,
   2) terenów poza aglomeracjami, o których mowa w art. 179 ust. 1.
3. Powiatowy program ochrony środowiska może określać inne niż wymienione w
  ust. 2 tereny, dla których dokonywana będzie ocena stanu akustycznego
  środowiska.
                                        
                                    Art. 118.
1. Na potrzeby oceny stanu akustycznego środowiska, o której mowa w art. 117
  ust. 2 pkt 1 i ust. 3, starosta sporządza, co 5 lat, mapy akustyczne, z
  zastrzeżeniem ust. 2.
2. Sporządzając mapę akustyczną, starosta uwzględnia informacje wynikające z
  map akustycznych, o których mowa w art. 179 ust. 1.
3. Mapa, o której mowa w ust. 1, powinna składać się z części opisowej i części
  graficznej.
4. Część opisowa powinna zawierać w szczególności:
   1) charakterystykę obszaru podlegającego ocenie,
   2) identyfikację i charakterystykę źródeł hałasu,
   3) uwarunkowania akustyczne wynikające z miejscowego planu zagospodarowania
     przestrzennego,
   4) metody wykorzystane do dokonania oceny,
   5) zestawienie wyników badań,
   6) identyfikację terenów zagrożonych hałasem,
   7) liczbę ludności zagrożonej hałasem,
   8) analizę trendów zmian stanu akustycznego środowiska,
   9) wnioski dotyczące działań w zakresie ochrony przed hałasem.
5. Część graficzna powinna zawierać w szczególności:
   1) mapę charakteryzującą hałas emitowany z poszczególnych źródeł,
   2) mapę stanu akustycznego środowiska, z zaznaczeniem terenów, na których
     występuje przekroczenie dopuszczalnych poziomów hałasu, z odniesieniem do
     miejscowego planu zagospodarowania przestrzennego,
   3) mapę terenów zagrożonych hałasem,
   4) mapę przedstawiającą przewidywane rezultaty działań, o których mowa w
     ust. 4 pkt 9.
6. Przez teren zagrożony hałasem rozumie się teren, dla którego przekroczone są
  poziomy hałasu w stopniu wymagającym podjęcia przedsięwzięć ochronnych w
  pierwszej kolejności.
7. Minister właściwy do spraw środowiska określi, w drodze rozporządzenia,
  wartości progowe poziomów hałasu, których przekroczenie powoduje zaliczenie
  obszaru, na którym poziom hałasu przekracza poziom dopuszczalny, do kategorii
  terenu zagrożonego hałasem.
8. W rozporządzeniu, o którym mowa w ust. 7, zostaną ustalone:
   1) wartości progowe poziomów hałasu na terenach przeznaczonych na cele, o
     których mowa w art. 113 ust. 2 pkt 1,
   2) wartości progowe poziomów hałasu z uwzględnieniem rodzaju obiektu lub
     działalności będącej źródłem hałasu,
   3) wartości progowe poziomów hałasu dla pory dnia oraz pory nocy,
   4) okresy, do których odnoszą się wartości progowe poziomów hałasu jako czas
     odniesienia.
                                        
                                    Art. 119.
1. Dla terenów, na których poziom hałasu przekracza poziom dopuszczalny, tworzy
  się programy działań, których celem jest dostosowanie poziomu hałasu do
  dopuszczalnego.
2. Dla terenów, o których mowa w art. 117 ust. 2 pkt 1 i ust. 3, programy
  uchwala rada powiatu, a dla terenów, o których mowa w art. 117 ust. 2 pkt 2,
  programy określa, w drodze rozporządzenia, wojewoda.
3. Minister właściwy do spraw środowiska określi, w drodze rozporządzenia,
  szczegółowe wymagania, jakim powinien odpowiadać program ochrony środowiska
  przed hałasem.
4. W rozporządzeniu, o którym mowa w ust. 3, zostaną ustalone:
   1) forma sporządzania programu,
   2) niezbędne części składowe programu,
   3) zakres zagadnień, które powinny zostać określone i ocenione w programie,
   4) sposób ustalania harmonogramu planowanych działań dla poszczególnych
     terenów z wykorzystaniem wskaźników charakteryzujących wielkość
     przekroczenia dopuszczalnego poziomu hałasu i liczbę mieszkańców na danym
     terenie.
                                        
                                    Art. 120.
Starosta przekazuje, niezwłocznie po sporządzeniu, zarządowi województwa,
wojewódzkiemu inspektorowi ochrony środowiska oraz wojewódzkiemu inspektorowi
sanitarnemu mapy akustyczne, o których mowa w art. 118.
                                        
                                    Dział VI
                    Ochrona przed polami elektromagnetycznymi
                                        
                                    Art. 121.
Ochrona przed polami elektromagnetycznymi polega na zapewnieniu jak najlepszego
stanu środowiska poprzez:
   1) utrzymanie poziomów pól elektromagnetycznych poniżej dopuszczalnych lub
     co najmniej na tych poziomach,
   2) zmniejszanie poziomów pól elektromagnetycznych co najmniej do
     dopuszczalnych, gdy nie są one dotrzymane.
                                        
                                    Art. 122.
1. Minister właściwy do spraw środowiska, w porozumieniu z ministrem właściwym
  do spraw zdrowia, określi w drodze rozporządzenia, dopuszczalne poziomy pól
  elektromagnetycznych w środowisku oraz sposoby sprawdzania dotrzymania tych
  poziomów.
2. W rozporządzeniu, o którym mowa w ust. 1, zostaną ustalone:
   1) zróżnicowane poziomy pól elektromagnetycznych dla:
     a) terenów przeznaczonych pod zabudowę mieszkaniową,
     b) miejsc dostępnych dla ludności,
   2) zakresy częstotliwości pól elektromagnetycznych, dla których określa się
     parametry fizyczne, charakteryzujące oddziaływanie pól
     elektromagnetycznych na środowisko, do których odnoszą się poziomy pól
     elektromagnetycznych,
   3) dopuszczalne wartości parametrów fizycznych, o których mowa w pkt 2, dla
     poszczególnych zakresów częstotliwości, do których odnoszą się poziomy pól
     elektromagnetycznych.
3. Sposoby sprawdzania dotrzymania poziomów, o których mowa w ust. 1, określone
  zostaną przez wskazanie metod:
   1) wykonywania pomiarów poziomów pól elektromagnetycznych w środowisku dla
     poszczególnych zakresów częstotliwości, o których mowa w ust. 2,
   2) wyznaczania poziomów pól elektromagnetycznych, jeżeli w środowisku
     występują pola elektromagnetyczne o częstotliwościach z różnych zakresów,
     o których mowa w ust. 2.
                                        
                                    Art. 123.
1. Oceny poziomów pól elektromagnetycznych w środowisku i obserwacji zmian
  dokonuje się w ramach państwowego monitoringu środowiska.
2. Wojewoda prowadzi okresowe badania kontrolne poziomów pól
  elektromagnetycznych w środowisku.
3. Minister właściwy do spraw środowiska może określić, w drodze
  rozporządzenia, zakres i sposób prowadzenia badań, o których mowa w ust. 2.
4. W rozporządzeniu, o którym mowa w ust. 3, zostaną ustalone:
   1) sposób wyboru punktów pomiarowych,
   2) wymagana częstotliwość prowadzenia pomiarów.
5. W rozporządzeniu, o którym mowa w ust. 3, mogą zostać ustalone sposoby
  prezentacji wyników pomiarów.
   
                                    Art. 124.
Wojewoda prowadzi, aktualizowany corocznie, rejestr zawierający informacje o
terenach, na których stwierdzono przekroczenie dopuszczalnych poziomów pól
elektromagnetycznych w środowisku, z wyszczególnieniem przekroczeń dotyczących:
   1) terenów przeznaczonych pod zabudowę mieszkaniową,
   2) miejsc dostępnych dla ludności.
   
                                    Dział VII
                                 Ochrona kopalin
                                        
                                    Art. 125.
Złoża kopalin podlegają ochronie polegającej na racjonalnym gospodarowaniu ich
zasobami oraz kompleksowym wykorzystaniu kopalin, w tym kopalin towarzyszących.
                                        
                                    Art. 126.
1. Eksploatację złoża kopaliny prowadzi się w sposób gospodarczo uzasadniony,
  przy zastosowaniu środków ograniczających szkody w środowisku i przy
  zapewnieniu racjonalnego wydobycia i zagospodarowania kopaliny.
2. Podejmujący eksploatację złóż kopaliny lub prowadzący tę eksploatację jest
  obowiązany przedsiębrać środki niezbędne do ochrony zasobów złoża, jak
  również do ochrony powierzchni ziemi oraz wód powierzchniowych i podziemnych,
  sukcesywnie prowadzić rekultywację terenów poeksploatacyjnych oraz przywracać
  do właściwego stanu inne elementy przyrodnicze.
                                        
                                   Dział VIII
                          Ochrona zwierząt oraz roślin
                                        
                                    Art. 127.
1. Ochrona zwierząt oraz roślin polega na:
   1) zachowaniu cennych ekosystemów, różnorodności biologicznej i utrzymaniu
     równowagi przyrodniczej,
   2) tworzeniu warunków prawidłowego rozwoju i optymalnego spełniania przez
     zwierzęta i roślinność funkcji biologicznej w środowisku,
   3) zapobieganiu lub ograniczaniu negatywnych oddziaływań na środowisko,
     które mogłyby niekorzystnie wpływać na zasoby oraz stan zwierząt oraz
     roślin,
   4) zapobieganiu zagrożeniom naturalnych kompleksów i tworów przyrody.
2. Ochrona, o której mowa w ust. 1, jest realizowana w szczególności poprzez:
   1) obejmowanie ochroną obszarów i obiektów cennych przyrodniczo,
   2) ustanawianie ochrony gatunków zwierząt oraz roślin,
   3) ograniczanie możliwości pozyskiwania dziko występujących zwierząt oraz
     roślin,
   4) odtwarzanie populacji zwierząt i stanowisk roślin oraz zapewnianie
     reprodukcji dziko występujących zwierząt oraz roślin,
   5) zabezpieczanie lasów i zadrzewień przed zanieczyszczeniem i pożarami,
   6) ograniczanie możliwości wycinania drzew i krzewów oraz likwidacji terenów
     zieleni,
   7) zalesianie, zadrzewianie lub tworzenie skupień roślinności, zwłaszcza gdy
     przemawiają za tym potrzeby ochrony gleby, zwierząt, kształtowania klimatu
     oraz inne potrzeby związane z zapewnieniem różnorodności biologicznej,
     równowagi przyrodniczej i zaspokajania potrzeb rekreacyjno-wypoczynkowych
     ludzi,
   8) nadzorowanie wprowadzania do środowiska organizmów genetycznie
     zmodyfikowanych.
                                        
                                    Art. 128.
1. Ochronę zwierząt oraz roślin na poligonach w toku szkolenia Sił Zbrojnych
  Rzeczypospolitej Polskiej, zwanych dalej "Siłami Zbrojnymi" zapewnia się
  poprzez:
   1) sytuowanie obiektów poligonowych na terenach o małej wartości
     przyrodniczej,
   2) oznaczanie na terenach szkoleniowych obszarów o walorach przyrodniczych,
     takich jak miejsca lęgowe zwierząt oraz ptaków, stanowiska roślin
     poddanych ochronie, oraz wprowadzanie na nich stosownych ograniczeń
     działalności szkoleniowej,
   3) stosowanie rozwiązań organizacyjnych i technicznych ograniczających
     szkody oraz sukcesywne usuwanie szkód,
   4) przeprowadzanie instruktażu szkolonych żołnierzy co do zasad postępowania
     na terenie poligonu w związku z ograniczeniami wynikającymi z ochrony
     zwierząt oraz roślin.
2. Zasady ochrony zwierząt oraz roślin na terenach poligonów uwzględnia się w
  instrukcjach szkoleniowych dla poligonów.
3. Minister Obrony Narodowej, w porozumieniu z ministrem właściwym do spraw
  środowiska, określi, w drodze rozporządzenia, szczegółowe zasady sporządzania
  instrukcji szkoleniowej w zakresie zapewnienia wymogów ochrony zwierząt oraz
  roślin w toku szkolenia Sił Zbrojnych na poligonach.
4. W rozporządzeniu, o którym mowa w ust. 3, zostaną uwzględnione:
   1) zagadnienia zawarte w instrukcji szkoleniowej, w ramach których należy
     uwzględnić wymagania ochrony zwierząt oraz roślin,
   2) sposób uwzględniania poszczególnych wymagań ochrony zwierząt oraz roślin,
   3) uwarunkowania dotyczące usytuowania poligonów oraz specyfiki ich
     funkcjonowania, które należy uwzględnić przy określaniu wymagań ochrony
     zwierząt oraz roślin.
5. W razie udostępniania poligonów jednostkom sił zbrojnych państw obcych
  przepisy ust. 1"4 stosuje się odpowiednio.
 
                                    Dział IX
      Ograniczanie sposobu korzystania z nieruchomości w związku z ochroną
                                   środowiska
                                        
                                   Rozdział 1
                                 Przepisy ogólne
                                        
                                    Art. 129.
1. Jeżeli w związku z ograniczeniem sposobu korzystania z nieruchomości
  korzystanie z niej lub z jej części w dotychczasowy sposób lub zgodny z
  dotychczasowym przeznaczeniem stało się niemożliwe lub istotnie ograniczone,
  właściciel nieruchomości może żądać wykupienia nieruchomości lub jej części.
2. W związku z ograniczeniem sposobu korzystania z nieruchomości jej właściciel
  może żądać odszkodowania za poniesioną szkodę; szkoda obejmuje również
  zmniejszenie wartości nieruchomości.
3. Roszczenie, o którym mowa w ust. 1 i 2, przysługuje również użytkownikowi
  wieczystemu nieruchomości, a roszczenie, o którym mowa w ust. 2, także
  osobie, której przysługuje prawo rzeczowe do nieruchomości.
4. Z roszczeniem, o którym mowa w ust. 1-3, można wystąpić w okresie 2 lat od
  dnia wejścia w życie rozporządzenia lub aktu prawa miejscowego powodującego
  ograniczenie sposobu korzystania z nieruchomości.
5. W sprawach, o których mowa w ust. 1-4, nie stosuje się przepisów ustawy o
  zagospodarowaniu przestrzennym, dotyczących roszczeń z tytułu ograniczenia
  sposobu korzystania z nieruchomości.
                                        
                                   Rozdział 2
               Ograniczenia związane z ochroną zasobów środowiska
                                        
                                    Art. 130.
1. Ograniczenie sposobu korzystania z nieruchomości w związku z ochroną zasobów
  środowiska może nastąpić przez:
   1) poddanie ochronie obszarów lub obiektów na podstawie przepisów ustawy o
     ochronie przyrody,
   2) zatwierdzenie warunków korzystania z wód dorzecza lub ustanowienia
     obszarów ochronnych zbiorników wód podziemnych na podstawie przepisów
     ustawy - Prawo wodne.
2. Przepis ust. 1 nie wyklucza możliwości ograniczenia sposobu korzystania z
  nieruchomości w celu ochrony zasobów środowiska na podstawie przepisów ustawy
  o zagospodarowaniu przestrzennym.
                                        
                                    Art. 131.
1. W razie ograniczenia sposobu korzystania z nieruchomości, o którym mowa w
  art. 130 ust. 1, na żądanie poszkodowanego właściwy starosta ustala, w drodze
  decyzji, wysokość odszkodowania; decyzja jest niezaskarżalna.
2. Strona niezadowolona z przyznanego odszkodowania może w terminie 30 dni od
  dnia doręczenia jej decyzji, o której mowa w ust. 1, wnieść powództwo do sądu
  powszechnego. Droga sądowa przysługuje także w razie niewydania decyzji przez
  właściwy organ w terminie 3 miesięcy od dnia zgłoszenia żądania przez
  poszkodowanego.
3. Wystąpienie na drogę sądową nie wstrzymuje wykonania decyzji, o której mowa
  w ust. 1.
                                        
                                    Art. 132.
Do żądania wykupu nieruchomości w przypadkach ograniczenia sposobu korzystania z
nieruchomości, o których mowa w art. 130 ust. 1, stosuje się odpowiednio zasady
i tryb określone w ustawie z dnia 21 sierpnia 1997 r. o gospodarce
nieruchomościami (Dz.U. z 2000 r. Nr 46, poz. 543).
                                    Art. 133.
Ustalenie wysokości odszkodowania oraz ceny wykupu nieruchomości następuje po
uzyskaniu opinii rzeczoznawcy majątkowego, określającej wartość nieruchomości
według zasad i trybu określonych w przepisach ustawy o gospodarce
nieruchomościami.
                                        
                                    Art. 134.
Obowiązanymi do wypłaty odszkodowania lub wykupu nieruchomości są:
   1) właściwa jednostka samorządu terytorialnego - jeżeli ograniczenie sposobu
     korzystania z nieruchomości nastąpiło w wyniku uchwalenia aktu prawa
     miejscowego przez organ samorządu terytorialnego,
   2) reprezentowany przez wojewodę Skarb Państwa " jeżeli ograniczenie sposobu
     korzystania z nieruchomości nastąpiło w wyniku wydania rozporządzenia Rady
     Ministrów, właściwego ministra albo wojewody.
                                   Rozdział 3
                        Obszary ograniczonego użytkowania
                                        
                                    Art. 135.
1. Jeżeli z postępowania w sprawie oceny oddziaływania na środowisko, z analizy
  porealizacyjnej albo z przeglądu ekologicznego wynika, że mimo zastosowania
  dostępnych rozwiązań technicznych, technologicznych i organizacyjnych nie
  mogą być dotrzymane standardy jakości środowiska poza terenem zakładu lub
  innego obiektu, to dla oczyszczalni ścieków, składowiska odpadów komunalnych,
  kompostowni, trasy komunikacyjnej, lotniska, linii i stacji
  elektroenergetycznej oraz instalacji radiokomunikacyjnej, radionawigacyjnej i
  radiolokacyjnej tworzy się obszar ograniczonego użytkowania.
2. Obszar ograniczonego użytkowania dla przedsięwzięcia mogącego znacząco
  oddziaływać na środowisko, o którym mowa w art. 51 ust. 1 pkt 1, tworzy
  wojewoda w drodze rozporządzenia, określając granice obszaru, ograniczenia w
  zakresie przeznaczenia terenu, wymagania techniczne dotyczące budynków oraz
  sposób korzystania z terenu wynikający z postępowania w sprawie oceny
  oddziaływania na środowisko lub analizy porealizacyjnej albo przeglądu
  ekologicznego.
3. Obszar ograniczonego użytkowania dla przedsięwzięcia mogącego znacząco
  oddziaływać na środowisko, o którym mowa w art. 51 ust. 1 pkt 2, tworzy rada
  powiatu w drodze uchwały; przepisy ust. 2 stosuje się odpowiednio.
4. Do czasu ustanowienia obszaru ograniczonego użytkowania zawiesza się
  postępowanie w sprawie wydania pozwolenia na budowę lub udzielenia zgody na
  zmianę sposobu użytkowania obiektu budowlanego, umożliwiającej realizację
  przedsięwzięcia, o którym mowa w ust. 1.
                                        
                                    Art. 136.
1. W razie ograniczenia sposobu korzystania ze środowiska, w wyniku
  ustanowienia obszaru ograniczonego użytkowania, właściwymi w sprawie
  odszkodowania lub nakazania wykupu nieruchomości są sądy powszechne.
2. Obowiązany do wypłaty odszkodowania lub wykupu nieruchomości jest ten,
  którego działalność spowodowała wprowadzenie ograniczeń w związku z
  ustanowieniem obszaru ograniczonego użytkowania.
                                    Tytuł III
                       Przeciwdziałanie zanieczyszczeniom
                                        
                                     Dział I
                                 Przepisy ogólne
                                        
                                    Art. 137.
Przeciwdziałanie zanieczyszczeniom polega na zapobieganiu lub ograniczaniu
wprowadzania do środowiska substancji lub energii.
                                    Art. 138.
1. Eksploatacja instalacji oraz urządzenia zgodnie z wymaganiami ochrony
  środowiska jest, z zastrzeżeniem art. 139, obowiązkiem ich właściciela, chyba
  że wykaże on, iż władającym instalacją lub urządzeniem jest na podstawie
  tytułu prawnego inny podmiot.
2. Obowiązki, o których mowa w ust. 1, w odniesieniu do instalacji, z których
  emisja wymaga pozwolenia, mogą być przeniesione wyłącznie w drodze umowy
  sporządzonej w formie aktu notarialnego.
                                        
                                    Art. 139.
Przestrzeganie wymagań ochrony środowiska związanych z eksploatacją dróg, linii
kolejowych, linii tramwajowych, lotnisk oraz portów zapewniają zarządzający tymi
obiektami.
                                        
                                    Art. 140.
1. Podmiot korzystający ze środowiska jest obowiązany zapewnić przestrzeganie
  wymagań ochrony środowiska, w szczególności przez:
   1) odpowiednią organizację pracy,
   2) powierzanie funkcji związanych z zapewnieniem ochrony środowiska osobom
     posiadającym odpowiednie kwalifikacje zawodowe,
   3) zapoznanie pracowników, których zakres czynności wiąże się z kwestiami
     ochrony środowiska, z wymaganiami w tym zakresie, gdy nie jest konieczne
     odpowiednie przygotowanie zawodowe w tym zakresie,
   4) podejmowanie działań w celu wyeliminowania lub ograniczenia szkód w
     środowisku wynikających z nieprzestrzegania wymagań ochrony środowiska
     przez pracowników, a także podejmowania właściwych środków w celu
     wyeliminowania takich przypadków w przyszłości.
2. Pracownicy są obowiązani postępować w sposób zapewniający ochronę
  środowiska.
3. Minister właściwy do spraw środowiska może określić, w drodze
  rozporządzenia, rodzaje czynności, instalacje lub urządzenia, których
  wykonywanie lub obsługa wymaga szczególnych kwalifikacji ze względu na
  możliwe skutki tych działań dla środowiska.
4. W rozporządzeniu, o którym mowa w ust. 3, zostaną ustalone:
   1) odrębne listy rodzajów czynności, instalacji i urządzeń,
   2) wymagania dotyczące osób odpowiedzialnych za wykonywanie określonych
     czynności w zakresie:
     a) kwalifikacji zawodowych,
     b) przeszkolenia pracowników.
   
                                    Dział II
                Instalacje, urządzenia, substancje oraz produkty
                                        
                                   Rozdział 1
                             Instalacje i urządzenia
                                        
                                    Art. 141.
1. Eksploatacja instalacji lub urządzenia nie powinna powodować przekroczenia
  standardów emisyjnych.
2. Oddziaływanie instalacji lub urządzenia nie powinno powodować pogorszenia
  stanu środowiska w znacznych rozmiarach lub zagrożenia życia lub zdrowia
  ludzi.
                                        
                                    Art. 142.
1. Wielkość emisji z instalacji lub urządzenia w warunkach odbiegających od
  normalnych powinna wynikać z uzasadnionych potrzeb technicznych i nie może
  występować dłużej niż jest to konieczne.
2. Warunkami odbiegającymi od normalnych są w szczególności okres rozruchu,
  awarii i likwidacji instalacji lub urządzenia.
                                        
                                    Art. 143.
Technologia stosowana w nowo uruchamianych lub zmienianych w sposób istotny
instalacjach i urządzeniach powinna spełniać wymagania, przy których określaniu
uwzględnia się w szczególności:
   1) stosowanie substancji o małym potencjale zagrożeń,
   2) efektywne wytwarzanie oraz wykorzystanie energii,
   3) zapewnienie racjonalnego zużycia wody i innych surowców oraz materiałów i
     paliw,
   4) stosowanie technologii bezodpadowych i małoodpadowych oraz możliwość
     odzysku powstających odpadów,
   5) rodzaj, zasięg oraz wielkość emisji,
   6) wykorzystywanie porównywalnych procesów i metod, które zostały skutecznie
     zastosowane w skali przemysłowej,
   7) wykorzystanie analizy cyklu życia produktów,
   8) postęp naukowo-techniczny.
                                        
                                    Art. 144.
1. Eksploatacja instalacji nie powinna powodować przekroczenia standardów
  jakości środowiska.
2. Eksploatacja instalacji powodująca wprowadzanie gazów lub pyłów do
  powietrza, emisję hałasu oraz wytwarzanie pól elektromagnetycznych nie
  powinna, z zastrzeżeniem ust. 3, powodować przekroczenia standardów jakości
  środowiska poza terenem, do którego prowadzący instalację ma tytuł prawny.
3. Jeżeli w związku z funkcjonowaniem instalacji utworzono obszar ograniczonego
  użytkowania, eksploatacja instalacji nie powinna powodować przekroczenia
  standardów jakości środowiska poza tym obszarem.
4. Zastosowanie technologii spełniającej wymagania, o których mowa w art. 143,
  a także dotrzymanie standardów emisyjnych, o których mowa w art. 145 oraz w
  przepisach odrębnych, nie zwalnia z obowiązku zachowania standardów jakości
  środowiska.
                                        
                                    Art. 145.
1. Minister właściwy do spraw środowiska, w porozumieniu z ministrem właściwym
  do spraw gospodarki, może określić, w drodze rozporządzenia, standardy
  emisyjne z instalacji w zakresie:
   1) wprowadzania gazów lub pyłów do powietrza,
   2) wytwarzania odpadów,
   3) emitowania hałasu.
2. Standardy, o których mowa w ust. 1, ustala się:
   1) w przypadku wprowadzania gazów lub pyłów do powietrza odpowiednio jako:
     a) stężenie gazów lub pyłów w gazach odlotowych, lub
     b) masa gazów lub pyłów wprowadzana w określonym czasie, lub
     c) stosunek masy gazów lub pyłów do jednostki wykorzystywanego surowca,
       materiału, paliwa lub powstającego produktu,
   2) w razie wytwarzania odpadów - jako stosunek jednostki objętości albo masy
     powstających odpadów w stosunku do jednostki wykorzystywanego surowca,
     materiału, paliwa lub powstającego produktu,
   3) w razie powodowania hałasu - jako poziom mocy akustycznej instalacji.
3. W rozporządzeniu, o których mowa w ust. 1, mogą zostać ustalone:
   1) zróżnicowane wartości standardów:
     a) w zależności od rodzaju działalności, technologii lub operacji
       technicznej,
     b) w zależności od terminu oddania instalacji do eksploatacji,
   2) sytuacje uzasadniające przejściowe odstępstwa od standardów oraz granice
     odstępstw,
   3) warunki uznawania standardów za dotrzymane.
                                        
                                    Art. 146.
1. Prowadzący instalację oraz użytkownik urządzenia są obowiązani do
  zapewnienia ich prawidłowej eksploatacji polegającej w szczególności na:
   1) stosowaniu paliw, surowców i materiałów eksploatacyjnych zapewniających
     ograniczanie ich negatywnego oddziaływania na środowisko,
   2) podejmowaniu odpowiednich działań w przypadku powstania zakłóceń w
     procesach technologicznych i operacjach technicznych w celu ograniczenia
     ich skutków dla środowiska.
2. Minister właściwy do spraw środowiska w porozumieniu z ministrem właściwym
  do spraw gospodarki, mając na uwadze potrzebę ograniczenia negatywnego
  oddziaływania na środowisko eksploatowanych instalacji i urządzeń, może
  określić, w drodze rozporządzenia, wymagania w zakresie stosowania:
   1) paliw, surowców i materiałów eksploatacyjnych o określonych
     właściwościach, cechach lub parametrach,
   2) określonych rozwiązań technicznych zapewniających ograniczenie emisji.
3. Wymagania, o których mowa w ust. 2, mogą być różnicowane ze względu na
  termin oddania instalacji do eksploatacji lub rok produkcji urządzenia.
4. Minister właściwy do spraw środowiska w porozumieniu z ministrem właściwym
  do spraw gospodarki, może określić, w drodze rozporządzenia, sposoby
  postępowania w razie zakłóceń w procesach technologicznych i operacjach
  technicznych dotyczących eksploatacji instalacji lub urządzenia.
5. W rozporządzeniu, o których mowa w ust. 4, mogą zostać ustalone:
   1) rodzaje zakłóceń, gdy wymagane jest wstrzymanie użytkowania instalacji
     lub urządzenia,
   2) środki zaradcze, jakie powinien podjąć prowadzący instalację lub
     użytkownik urządzenia,
   3) przypadki, w których prowadzący instalację lub użytkownik urządzenia
     powinien poinformować o zakłóceniach wojewódzkiego inspektora ochrony
     środowiska, termin, w jakim informacja ta powinna zostać złożona, oraz jej
     wymaganą formę.
                                        
                                    Art. 147.
1. Prowadzący instalację oraz użytkownik urządzenia, z zastrzeżeniem ust. 2, są
  obowiązani do okresowych pomiarów wielkości emisji.
2. Prowadzący instalację jest obowiązany do ciągłych pomiarów wielkości emisji
  w razie wprowadzania do środowiska znacznych ilości substancji lub energii.
3. Zakres obowiązku prowadzenia pomiarów, o których mowa w ust. 1 i 2, może być
  związany z parametrami charakteryzującymi wydajność lub moc instalacji albo
  urządzenia.
4. Prowadzący instalację nowo zbudowaną lub zmienioną w istotny sposób, z
  której emisja wymaga pozwolenia, jest obowiązany do przeprowadzenia wstępnych
  pomiarów wielkości emisji z tej instalacji.
5. Obowiązek, o którym mowa w ust. 4, należy zrealizować najpóźniej w ciągu
  14 dni od zakończenia rozruchu instalacji lub uruchomienia urządzenia, chyba
  że organ właściwy do wydania pozwolenia określił w pozwoleniu inny termin.
6. Prowadzący instalację oraz użytkownik urządzenia są obowiązani do
  ewidencjonowania wyników przeprowadzonych pomiarów oraz ich przechowywania
  przez 5 lat od zakończenia roku kalendarzowego, którego dotyczą.
                                    Art. 148.
1. Minister właściwy do spraw środowiska określi, z zastrzeżeniem ust. 5, w
  drodze rozporządzenia, wymagania w zakresie prowadzenia pomiarów wielkości
  emisji, o których mowa w art. 147 ust. 1-4.
2. W rozporządzeniu, o którym mowa w ust. 1, zostaną ustalone:
   1) przypadki, w których wymagany jest ciągły pomiar emisji z instalacji,
   2) przypadki, w których wymagane są okresowe pomiary emisji z instalacji
     albo urządzenia, oraz częstotliwości prowadzenia tych pomiarów,
   3) referencyjne metodyki wykonywania pomiarów,
   4) sposób ewidencjonowania przeprowadzonych pomiarów.
3. W rozporządzeniu, o którym mowa w ust. 1, zostanie zawarte wymaganie
  prowadzenia pomiarów w zależności odpowiednio od:
   1) rodzaju instalacji albo urządzenia,
   2) nominalnej wielkości emisji z instalacji albo urządzenia,
   3) parametrów charakteryzujących wydajność lub moc instalacji albo
     urządzenia.
4. Jeżeli obowiązek prowadzenia pomiarów nie wynika z nominalnej wielkości
  emisji, rozporządzenie, o którym mowa w ust. 1, określa substancje albo
  energie, których pomiar jest obowiązkowy.
5. Wymagań dotyczących okresowych pomiarów emisji nie ustanawia się, gdy są one
  określone w przepisach odrębnych.
                                        
                                    Art. 149.
1. Wyniki pomiarów, o których mowa w art. 147 ust. 1-4, prowadzący instalację
  przedkłada organowi ochrony środowiska, o ile pomiary te mają szczególne
  znaczenie ze względu na potrzebę zapewnienia systematycznej kontroli
  wielkości emisji.
2. Minister właściwy do spraw środowiska określi, w drodze rozporządzenia,
  rodzaje wyników pomiarów prowadzonych w związku z eksploatacją instalacji lub
  urządzenia, które ze względu na szczególne znaczenie dla zapewnienia
  systematycznej kontroli wielkości emisji  powinny być przekazywane właściwym
  organom ochrony środowiska, oraz terminy i sposób ich prezentacji.
3. W rozporządzeniu, o którym mowa w ust. 2, zostaną ustalone:
   1) przypadki, w których wymagane jest przedkładanie wyników pomiarów z uwagi
     na:
     a) rodzaj instalacji lub urządzenia,
     b) nominalną wielkość emisji,
     c) parametry charakteryzujące wydajność lub moc instalacji lub urządzenia,
   2) formy przedkładanych wyników pomiarów,
   3) układy przekazywanych wyników pomiarów,
   4) wymagane techniki przedkładania wyników pomiarów,
   5) terminy przedkładania wyników pomiarów w zależności od ich rodzajów.
                                        
                                    Art. 150.
1. Organ ochrony środowiska może, w drodze decyzji, nałożyć na prowadzącego
  instalację lub użytkownika urządzenia obowiązek prowadzenia w określonym
  czasie pomiarów wielkości emisji wykraczających poza obowiązki, o których
  mowa w art. 147 ust. 1, 2 i 4, lub określone w trybie art. 56 ust. 1 pkt 1,
  jeżeli z przeprowadzonej kontroli wynika, że nastąpiło przekroczenie
  standardów emisyjnych; do wyników przeprowadzonych pomiarów stosuje się
  przepis art. 147 ust. 6.
2. Wydając decyzję, o której mowa w ust. 1, właściwy organ może nałożyć
  obowiązek przedkładania mu wyników pomiarów określając zakres i terminy ich
  przedkładania, a także wymagania w zakresie formy, układu i wymaganych
  technik ich przedkładania.
3. Jeżeli z przeprowadzonej kontroli wynika, że nastąpiło przekroczenie
  standardów emisyjnych, organ ochrony środowiska może, w drodze decyzji,
  nałożyć na prowadzącego instalację lub użytkownika urządzenia obowiązek
  przedkładania mu wyników pomiarów wielkości emisji wykraczających poza
  obowiązki, o których mowa w art. 149 ust. 1, określając zakres i terminy ich
  przedkładania, a także wymagania w zakresie formy, układu i wymaganych
  technik ich przedkładania.
4. Postępowanie w przedmiocie wydania decyzji nakładającej obowiązek
  prowadzenia pomiarów lub ich przedkładania wszczyna się z urzędu.
                                        
                                    Art. 151.
Jeżeli wymagane jest pozwolenie na emisję z instalacji, organ właściwy do jego
wydania może nałożyć dodatkowe wymagania wykraczające poza wymagania, o których
mowa w art. 147 i przepisach wydanych na podstawie art. 148, a także określić
dodatkowe wymagania w zakresie prowadzenia pomiarów, jeżeli przemawiają za tym
szczególne względy ochrony środowiska.
                                        
                                    Art. 152.
1. Instalacja, z której emisja nie wymaga pozwolenia, mogąca negatywnie
  oddziaływać na środowisko, podlega zgłoszeniu organowi ochrony środowiska, z
  zastrzeżeniem ust. 8.
2. Zgłoszenie, o którym mowa w ust. 1, powinno zawierać:
   1) oznaczenie prowadzącego instalację, jego adres zamieszkania lub siedziby,
   2) adres zakładu, na którego terenie prowadzona jest eksploatacja
     instalacji,
   3) rodzaj i zakres prowadzonej działalności, w tym wielkość produkcji lub
     wielkość świadczonych usług,
   4) czas funkcjonowania instalacji (dni tygodnia i godziny),
   5) wielkość i rodzaj emisji,
   6) opis stosowanych metod ograniczania wielkości emisji,
   7) informację, czy stopień ograniczania wielkości emisji jest zgodny z
     obowiązującymi przepisami.
3. Prowadzący instalację, o której mowa w ust. 1, jest obowiązany do dokonania
  zgłoszenia przed rozpoczęciem jej eksploatacji, z zastrzeżeniem ust. 5.
4. Do rozpoczęcia eksploatacji instalacji można przystąpić, jeżeli organ
  właściwy do przyjęcia zgłoszenia w terminie 30 dni od dnia doręczenia
  zgłoszenia nie wniesie sprzeciwu w drodze decyzji.
5. Instalację, o której mowa w ust. 1, objętą obowiązkiem zgłoszenia w okresie,
  gdy jest już ona eksploatowana, prowadzący ją jest obowiązany zgłosić w
  terminie 6 miesięcy od dnia, w którym została ona objęta tym obowiązkiem.
6. Prowadzący instalację, o której mowa w ust. 1, jest obowiązany przedłożyć
  organowi właściwemu do przyjęcia zgłoszenia informacje o:
   1) rezygnacji z rozpoczęcia albo zakończenia eksploatacji instalacji,
   2) zmianie danych, o których mowa w ust. 2 pkt 2-6.
7. Zgłoszenia, o którym mowa w ust. 6, należy dokonać w terminie 14 dni od dnia
  rezygnacji z podjęcia działalności albo zaprzestania działalności lub zmiany
  danych, o których mowa w ust. 2 pkt 2-6.
8. Zasady zgłaszania instalacji mogącej negatywnie oddziaływać na środowisko z
  uwagi na wytwarzanie odpadów określają przepisy ustawy o odpadach.
                                        
                                    Art. 153.
1. Minister właściwy do spraw środowiska określi, w drodze rozporządzenia,
  rodzaje instalacji, z których emisja nie wymaga pozwolenia, a których
  eksploatacja wymaga zgłoszenia, uwzględniając ich negatywne oddziaływanie na
  środowisko.
2. W rozporządzeniu, o którym mowa w ust. 1, zostaną ustalone rodzaje
  instalacji, których eksploatacja wymaga zgłoszenia z uwagi na:
   1) wprowadzanie gazów lub pyłów do powietrza,
   2) wprowadzanie ścieków do wód lub do ziemi,
   3) powodowanie hałasu,
   4) wytwarzanie pól elektromagnetycznych.
3. W rozporządzeniu, o którym mowa w ust. 1, wymóg zgłoszenia dla danego
  rodzaju instalacji może być uzależniony od:
   1) stosowanej techniki,
   2) parametrów charakteryzujących wydajność lub moc instalacji.
                                        
                                    Art. 154.
1. Organ ochrony środowiska może ustalić, w drodze decyzji, wymagania w
  zakresie ochrony środowiska dotyczące eksploatacji instalacji, z której
  emisja nie wymaga pozwolenia, o ile jest to uzasadnione koniecznością ochrony
  środowiska.
2. Do decyzji, o której mowa w ust. 1, przepis art. 188 ust. 2 stosuje się
  odpowiednio.
3. Postępowanie w przedmiocie wydania decyzji, o której mowa w ust. 1, wszczyna
  się z urzędu.
                                        
                                    Art. 155.
Środki transportu powinny spełniać wymagania ochrony środowiska określone w
ustawie oraz w przepisach odrębnych.
                                        
                                    Art. 156.
1. Zabrania się używania instalacji lub urządzeń nagłaśniających na publicznie
  dostępnych terenach miast, terenach zabudowanych oraz na terenach
  przeznaczonych na cele rekreacyjno-wypoczynkowe.
2. Przepisu ust. 1 nie stosuje się do okazjonalnych uroczystości oraz
  uroczystości i imprez związanych z kultem religijnym, imprez sportowych,
  handlowych, rozrywkowych i innych legalnych zgromadzeń, a także podawania do
  publicznej wiadomości informacji i komunikatów służących bezpieczeństwu
  publicznemu.
                                        
                                    Art. 157.
1. Rada gminy może, w drodze uchwały, ustanawiać ograniczenia co do czasu
  funkcjonowania instalacji lub korzystania z urządzeń, z których emitowany
  hałas może negatywnie oddziaływać na środowisko, z zastrzeżeniem ust. 2.
2. Ograniczenia, o których mowa w ust. 1, nie dotyczą instalacji lub urządzeń
  znajdujących się w miejscach kultu religijnego.
                                        
                                   Rozdział 2
                                   Substancje
                                        
                                    Art. 158.
Wprowadzanie do środowiska wytwarzanej, wykorzystywanej lub transportowanej
substancji jest dopuszczalne wyłącznie w zakresie, w jakim jest to konieczne w
związku z charakterem prowadzonej działalności.
                                        
                                    Art. 159.
1. Wprowadzający do obrotu substancję jest obowiązany do:
   1) opakowania substancji w sposób zabezpieczający przed przypadkowym
     wprowadzeniem do środowiska,
   2) załączenia informacji zapewniającej identyfikację zagrożeń, jakie
     wynikają z wprowadzenia substancji do środowiska.
2. Jeżeli przypadkowe wprowadzenie substancji do środowiska może spowodować
  zanieczyszczenie, informacja, o której mowa w ust. 1 pkt 2, powinna określać
  sposób postępowania w celu ograniczenia szkód.
                                        
                                    Art. 160.
1. Zabronione jest, z wyjątkiem przypadków określonych w ustawie i przepisach
  odrębnych, wprowadzanie do obrotu lub ponowne wykorzystanie substancji
  stwarzających szczególne zagrożenie dla środowiska.
2. Substancjami stwarzającymi szczególne zagrożenie dla środowiska są w
  szczególności:
   1) azbest,
   2) PCB.
3. Minister właściwy do spraw środowiska może określić, w drodze
  rozporządzenia, inne - poza azbestem i PCB - substancje stwarzające
  szczególne zagrożenie dla środowiska, kierując się koniecznością ograniczania
  ryzyka wystąpienia szkód w środowisku.
4. W rozporządzeniu, o którym mowa w ust. 3, zostaną ustalone:
   1) oznaczenie numeryczne substancji, pozwalające na jednoznaczną jej
     identyfikację,
   2) nazwa substancji.
                                        
                                    Art. 161.
1. Substancje stwarzające szczególne zagrożenie dla środowiska powinny być
  wykorzystywane, przemieszczane i eliminowane przy zachowaniu szczególnych
  środków ostrożności.
2. Instalacje lub urządzenia, w których są lub były wykorzystywane substancje
  stwarzające szczególne zagrożenie dla środowiska, powinny zostać oczyszczone
  lub unieszkodliwione.
3. Do instalacji lub urządzeń, co do których istnieje uzasadnione podejrzenie,
  iż były w nich wykorzystywane substancje stwarzające szczególne zagrożenie
  dla środowiska, stosuje się wymagania dotyczące postępowania z instalacjami i
  urządzeniami, w których są lub były wykorzystywane te substancje.
                                        
                                    Art. 162.
1. Wykorzystywane substancje stwarzające szczególne zagrożenie dla środowiska
  podlegają sukcesywnej eliminacji.
2. Wykorzystujący substancje stwarzające szczególne zagrożenie dla środowiska
  jest obowiązany do dokumentowania rodzaju, ilości i miejsc ich występowania
  oraz sposobu ich eliminowania.
3. Wykorzystujący substancje stwarzające szczególne zagrożenie dla środowiska
  powinien okresowo przedkładać wojewodzie informacje o rodzaju, ilości i
  miejscach ich występowania, z zastrzeżeniem ust. 4-6.
4. Osoby fizyczne niebędące przedsiębiorcami przedkładają informacje o rodzaju,
  ilości i miejscach występowania substancji stwarzających szczególne
  zagrożenie dla środowiska w formie uproszczonej; w tym przypadku przepisów
  ust. 2 nie stosuje się.
5. Informacje w formie uproszczonej przedkłada się wójtowi, burmistrzowi lub
  prezydentowi miasta.
6. Wójt, burmistrz lub prezydent miasta okresowo przedkłada wojewodzie
  informacje o rodzaju, ilości i miejscach występowania substancji
  stwarzających szczególne zagrożenie dla środowiska.
7. Wojewoda prowadzi rejestr rodzaju, ilości oraz miejsc występowania
  substancji stwarzających szczególne zagrożenie dla środowiska.
8. Przepisy ust. 1-3 stosuje się odpowiednio do instalacji i urządzeń, w
  których substancje stwarzające szczególne zagrożenie dla środowiska są lub
  były wykorzystywane.
9. Sposób postępowania z eliminowanymi substancjami stwarzającymi szczególne
  zagrożenie dla środowiska, a także instalacjami i urządzeniami, w których są
  lub były one wykorzystywane, określają przepisy ustawy o odpadach.
                                        
                                    Art. 163.
1. Minister właściwy do spraw gospodarki, w porozumieniu z ministrem właściwym
  do spraw środowiska, ministrem właściwym do spraw transportu oraz ministrem
  właściwym do spraw zdrowia, określi, w drodze rozporządzenia wymagania w
  zakresie:
   1) wykorzystywania i przemieszczania substancji stwarzających szczególne
     zagrożenie dla środowiska,
   2) wykorzystywania i oczyszczania instalacji lub urządzeń, w których były
     lub są wykorzystywane substancje stwarzające szczególne zagrożenie dla
     środowiska.
2. W rozporządzeniu, o którym mowa w ust. 1, zostaną ustalone wymagania
  dotyczące:
   1) wykorzystywania i przemieszczania poszczególnych substancji,
   2) wykorzystywania i oczyszczania rodzajów instalacji lub urządzeń, w
     których były lub są wykorzystywane poszczególne substancje.
3. W rozporządzeniu, o którym mowa w ust. 1, mogą zostać ustalone odpowiednio
  do potrzeb:
   1) wymagania techniczne, jakie należy spełnić przy wykorzystywaniu i
     przemieszczaniu substancji oraz przy wykorzystywaniu i oczyszczaniu
     instalacji lub urządzeń, w których były lub są wykorzystywane substancje,
   2) sposoby oznaczania instalacji lub urządzeń, w których były lub są
     wykorzystywane substancje, oraz pomieszczeń, w których one się znajdują,
   3) przypadki i sposób inwentaryzowania rodzaju, ilości i miejsc występowania
     substancji oraz instalacji i urządzeń, w których były lub są
     wykorzystywane, a także zakres i formę dokumentowania postępowania z nimi
     oraz czas przechowywania dokumentacji,
   4) terminy przedkładania odpowiednio wojewodzie albo wójtowi, burmistrzowi
     lub prezydentowi miasta informacji o:
     a) rodzaju, ilości i miejscach występowania wykorzystywanych substancji,
     b) instalacjach i urządzeniach, w których substancje były lub są
       wykorzystywane,
     c) czasie i sposobie usuwania substancji oraz instalacji i urządzeń, w
       których były lub są one wykorzystywane,
     d) czasie i sposobie zastąpienia substancji innymi, mniej szkodliwymi dla
       środowiska,
   5) zakres przedkładanych odpowiednio wojewodzie albo wójtowi, burmistrzowi
     lub prezydentowi miasta informacji, o których mowa w pkt 4, z
     uwzględnieniem:
     a) formy przedkładanych informacji,
     b) układu przekazywanych informacji,
     c) wymaganych technik przedkładania informacji,
   6) przypadki i terminy, w których powinno się zaprzestać wykorzystywania
     substancji, oraz harmonogram ich eliminowania przez użytkowników,
   7) przypadki i terminy, w których powinny być oczyszczone lub wyeliminowane
     instalacje lub urządzenia, w których były lub są wykorzystywane
     substancje.
4. Minister właściwy do spraw gospodarki może określić, w drodze
  rozporządzenia, instalacje lub urządzenia, w których mogły być wykorzystywane
  substancje stwarzające szczególne zagrożenie dla środowiska, które traktuje
  się jak instalacje lub urządzenia, w których były lub są wykorzystywane te
  substancje.
5. W rozporządzeniu, o którym mowa w ust. 4, zostaną ustalone rodzaje
  instalacji lub urządzeń, z uwzględnieniem, z uwagi na stosowane technologie,
  odpowiednio:
   1) terminu oddania instalacji do eksploatacji albo roku produkcji
     urządzenia,
   2) wykonawcy instalacji albo producenta urządzenia.
6. Minister właściwy do spraw środowiska określi, w drodze rozporządzenia,
  sposób przedkładania wojewodzie przez wójta, burmistrza lub prezydenta miasta
  informacji o rodzaju, ilości i miejscach występowania substancji
  stwarzających szczególne zagrożenie dla środowiska.
7. W rozporządzeniu, o którym mowa w ust. 6, zostaną określone:
   1) terminy przedkładania informacji,
   2) forma przedkładanej informacji,
   3) układ przedkładanych informacji,
   4) wymagane techniki przedkładania informacji.
8. Minister właściwy do spraw środowiska może określić, w drodze
  rozporządzenia, sposób prowadzenia przez wojewodę rejestru substancji,
  instalacji i urządzeń, w których substancje te były lub są wykorzystywane.
9. W rozporządzeniu, o którym mowa w ust. 8, mogą zostać ustalone:
   1) forma i układ rejestru,
   2) zawartość rejestru,
   3) warunki i okres przechowywania rejestru.
                                        
                                    Art. 164.
Ilekroć w art. 160-163 jest mowa o:
   1) substancjach stwarzających szczególne zagrożenie dla środowiska - rozumie
     się przez to także substancje i przedmioty, w których zawarte są
     substancje stwarzające szczególne zagrożenie dla środowiska,
   2) instalacjach lub urządzeniach, w których były wykorzystywane substancje
     stwarzające szczególne zagrożenie dla środowiska - rozumie się przez to
     instalacje i urządzenia, które nie zostały poddane wymaganemu ustawą
     procesowi oczyszczenia.
                                        
                                    Art. 165.
Szczegółowe zasady postępowania z substancjami chemicznymi oraz wprowadzania do
środowiska genetycznie zmodyfikowanych organizmów określają przepisy odrębne.
                                        
                                   Rozdział 3
                                    Produkty
                                        
                                    Art. 166.
Przy wytwarzaniu produktu, bez uszczerbku dla jego walorów użytkowych i
bezpieczeństwa użytkownika, należy ograniczać:
   1) zużycie substancji i energii,
   2) wykorzystywanie substancji i rozwiązań technicznych mogących negatywnie
     oddziaływać na środowisko w okresie użytkowania produktu oraz po jego
     zużyciu,
   3) wykorzystywanie substancji i rozwiązań technicznych utrudniających:
     a) naprawę produktu,
     b) demontaż produktu w celu oddzielenia zużytych elementów wymagających
       szczególnego postępowania na podstawie przepisów ustawy o odpadach,
     c) użycie części produktu w innym produkcie lub ich wykorzystanie do
       innych celów użytkowych po zużyciu produktu.
                                        
                                    Art. 167.
 Produkt powinien być zaopatrzony w informację dotyczącą jego bezpiecznego dla
    środowiska użytkowania, demontażu, powtórnego wykorzystania lub
    unieszkodliwienia.
                                        
                                    Art. 168.
Wprowadzający produkt do obrotu powinien zapewnić spełnienie przez produkt
wymagań ochrony środowiska.
                                        
                                    Art. 169.
1. Minister właściwy do spraw gospodarki, w porozumieniu z ministrem właściwym
  do spraw środowiska, może określić, w drodze rozporządzenia szczegółowe
  wymagania w celu spełnienia obowiązków, o których mowa w art. 166 i 167.
2. W rozporządzeniu, o którym mowa w ust. 1, zostaną ustalone:
   1) oznaczenie numeryczne pozwalające na identyfikację produktu lub grupy
     produktów oraz ich nazwy,
   2) wymagania dotyczące poszczególnych produktów lub grup produktów.
3. W rozporządzeniu, o którym mowa w ust. 1, mogą zostać ustalone odpowiednio
  do potrzeb:
   1) rodzaje substancji, które powinny być wykorzystywane do produkcji
     określonych produktów lub których wykorzystywanie jest zabronione,
   2) dopuszczone do stosowania rozwiązania techniczne,
   3) właściwości, jakie muszą spełniać określone produkty, w tym:
     a) standardy emisyjne z urządzeń,
     b) dopuszczalna lub wymagana zawartość określonych substancji w produkcie,
     c) zakaz występowania określonych substancji w produkcie,
     d) cechy i parametry produktu,
   4) wymagania dotyczące informacji, o której mowa w art. 167, w tym
     oznaczania produktu lub jego części, oraz formy i treści informacji o
     zawartości w nim określonych substancji,
   5) terminy, w których poszczególne wymagania zaczynają obowiązywać
     poszczególne produkty lub grupy produktów.
                                        
                                    Art. 170.
1. Wprowadzane do obrotu jednorazowe naczynia i sztućce z tworzyw sztucznych,
  powinny być opatrzone informacją o ich negatywnym oddziaływaniu na
  środowisko.
2. Minister właściwy do spraw środowiska, kierując się potrzebą ograniczenia
  wykorzystywania produktów negatywnie oddziałujących na środowisko może
  określić, w drodze rozporządzenia, inne niż wymienione w ust. 1 produkty z
  tworzyw sztucznych, na których należy zamieszczać informację o negatywnym
  oddziaływaniu na środowisko.
3. W rozporządzeniu ,o którym mowa w ust. 2, ustalone zostaną:
   1) oznaczenie numeryczne pozwalające na identyfikację produktu lub grupy
     produktów oraz ich nazwy,
   2) termin, w którym zaczyna obowiązywać wymaganie dotyczące zamieszczania
     informacji.
4. Minister właściwy do spraw środowiska może określić, w drodze
  rozporządzenia, sposób zamieszczania i treść informacji o negatywnym
  oddziaływaniu produktu na środowisko na produktach, o których mowa w ust. 1 i
  2.
5. W rozporządzeniu, o którym mowa w ust. 4, mogą zostać ustalone:
   1) wielkość informacji,
   2) wzory informacji,
   3) grafika i kolory informacji.
                                        
                                    Art. 171.
Zabrania się wprowadzania do obrotu produktów, które nie odpowiadają wymaganiom,
o których mowa w art. 166 i 167 oraz w przepisach wydanych na podstawie art. 169
i 170.
                                        
                                    Art. 172.
Opakowania powinny spełniać wymagania ochrony środowiska określone w przepisach
odrębnych.
                                    Dział III
          Drogi, linie kolejowe, linie tramwajowe, lotniska oraz porty
                                        
                                    Art. 173.
Ochronę przed zanieczyszczeniami powstającymi w związku z eksploatacją dróg,
linii kolejowych, linii tramwajowych, lotnisk oraz portów zapewnia się przez:
   1) stosowanie rozwiązań technicznych ograniczających rozprzestrzenianie
     zanieczyszczeń, a w szczególności:
     a) zabezpieczeń akustycznych,
     b) zabezpieczeń przed przedostawaniem się zanieczyszczonych wód opadowych
       do gleby lub ziemi,
     c) środków umożliwiających usuwanie odpadów powstających w trakcie
       eksploatacji dróg, linii kolejowych, linii tramwajowych, lotnisk oraz
       portów,
   2) właściwą organizację ruchu.
                                        
                                    Art. 174.
1. Eksploatacja dróg, linii kolejowych, linii tramwajowych, lotnisk oraz portów
  nie może powodować przekroczenia standardów jakości środowiska.
2. Emisje polegające na:
   1) wprowadzaniu gazów lub pyłów do powietrza,
   2) wprowadzaniu ścieków do wód lub ziemi,
   3) wytwarzaniu odpadów,
   4) powodowaniu hałasu,
 powstające w związku z eksploatacją drogi, linii kolejowej, linii tramwajowej,
  lotniska oraz portu nie mogą, z zastrzeżeniem ust. 3, spowodować
  przekroczenia standardów jakości środowiska poza terenem, do którego
  zarządzający tym obiektem ma tytuł prawny.
3. Jeżeli w związku z eksploatacją drogi, linii kolejowej, linii tramwajowej
  lub  lotniska utworzono obszar ograniczonego użytkowania, eksploatacja nie
  może spowodować przekroczenia standardów jakości środowiska poza tym
  obszarem.
                                        
                                    Art. 175.
1. Zarządzający drogą, linią kolejową, linią tramwajową, lotniskiem lub portem,
  z zastrzeżeniem ust. 2, jest obowiązany do okresowych pomiarów poziomów w
  środowisku substancji lub energii wprowadzanych w związku z eksploatacją tych
  obiektów.
2. W razie eksploatacji obiektów o określonych cechach lub kategoriach
  wskazujących na możliwość wprowadzania do środowiska substancji lub energii w
  znacznych ilościach zarządzający drogą, linią kolejową, linią tramwajową,
  lotniskiem lub portem jest obowiązany do ciągłych pomiarów ich poziomów w
  środowisku.
3. W razie przebudowy drogi, linii kolejowej, linii tramwajowej, lotniska lub
  portu, zmieniającej w istotny sposób warunki eksploatacji, zarządzający jest
  obowiązany do przeprowadzenia pomiarów poziomów w środowisku substancji lub
  energii wprowadzanych w związku z eksploatacją tych obiektów.
4. Obowiązek, o którym mowa w ust. 3, należy wypełnić najpóźniej w ciągu 14 dni
  od rozpoczęcia eksploatacji przebudowanego obiektu.
5. Do prowadzenia pomiarów, o których mowa w ust. 1-3, stosuje się odpowiednio
  art. 147 ust. 6.
                                        
                                    Art. 176.
1. Minister właściwy do spraw środowiska określi, w drodze rozporządzenia,
  wymagania w zakresie prowadzenia pomiarów poziomów substancji lub energii w
  środowisku, o których mowa w art. 175 ust. 1-3.
2. W rozporządzeniu, o którym mowa w ust. 1, zostaną ustalone przypadki, w
  których w związku z eksploatacją dróg, linii kolejowych, linii tramwajowych,
  lotnisk oraz portów wymagane są:
   1) ciągłe pomiary poziomów wskazanych substancji lub energii w środowisku,
   2) okresowe pomiary poziomów wskazanych substancji lub energii w środowisku,
   3) referencyjne metodyki wykonywania pomiarów,
   4) kryteria lokalizacji punktów pomiarowych,
   5) sposoby ewidencjonowania przeprowadzonych pomiarów.
3. W rozporządzeniu, o którym mowa w ust. 1, może zostać ustalone wymaganie
  prowadzenia pomiarów:
   1) w zależności od:
     a) kategorii lub klasy drogi, kategorii linii kolejowej albo linii
       tramwajowej,
     b) rodzaju linii kolejowej, linii tramwajowej, lotniska albo portu,
     c) parametrów technicznych drogi, parametrów eksploatacyjnych linii
       kolejowej albo linii tramwajowej,
   2) w związku z usytuowaniem drogi, linii kolejowej, linii tramwajowej,
     lotniska oraz portu:
     a) na terenach gęsto zaludnionych,
     b) na terenach objętych ochroną ze względu na potrzeby ochrony środowiska
       na podstawie przepisów szczególnych,
   3) dla poszczególnych odcinków dróg, linii kolejowych albo linii
     tramwajowych.
                                        
                                    Art. 177.
1. Wyniki pomiarów, o których mowa w art. 175, zarządzający drogą, linią
  kolejową, linią tramwajową, lotniskiem lub portem przedkłada organowi ochrony
  środowiska, o ile pomiary te mają szczególne znaczenie dla systematycznej
  obserwacji zmian stanu środowiska wynikających z eksploatacji tych obiektów.
2. Minister właściwy do spraw środowiska określi, w drodze rozporządzenia,
  rodzaje wyników pomiarów prowadzonych w związku z eksploatacją dróg, linii
  kolejowych, linii tramwajowych, lotnisk oraz portów, które ze względu na
  szczególne znaczenie dla systematycznej obserwacji zmian stanu środowiska
  wynikających z eksploatacji tych obiektów, powinny być przekazywane właściwym
  organom ochrony środowiska, oraz terminy i sposób ich prezentacji.
3. W rozporządzeniu, o którym mowa w ust. 2, zostaną ustalone:
   1) przypadki, w których wymagane jest przedkładanie wyników pomiarów z uwagi
     na cechy obiektów, o których mowa w art. 176 ust. 3 pkt 1, oraz ich
     usytuowanie,
   2) forma przedkładanych wyników pomiarów,
   3) układ przedkładanych wyników pomiarów,
   4) wymagane techniki przedkładania pomiarów,
   5) terminy przedkładania wyników pomiarów w zależności od ich rodzajów.
                                        
                                    Art. 178.
1. Organ ochrony środowiska może, w drodze decyzji, nałożyć na zarządzającego
  drogą, linią kolejową, linią tramwajową, lotniskiem lub portem obowiązek
  prowadzenia w określonym czasie pomiarów poziomów substancji lub energii w
  środowisku wprowadzanych w związku z eksploatacją tych obiektów,
  wykraczających poza obowiązki, o których mowa w art. 175 ust. 1-3 lub
  określone w trybie art. 56 ust. 1 pkt 1, art. 95 ust. 1 lub art. 107 ust. 1,
  jeżeli przeprowadzone kontrole poziomów substancji lub energii w środowisku,
  które są emitowane w związku z eksploatacją obiektu, dowodzą przekraczania
  standardów jakości środowiska; do wyników przeprowadzonych pomiarów stosuje
  się przepis art. 147 ust. 6.
2. Do decyzji, o której mowa w ust. 1, stosuje się odpowiednio art. 150 ust. 2.
3. Jeżeli przeprowadzone kontrole poziomów substancji lub energii w środowisku,
  które są emitowane w związku z eksploatacją obiektu, dowodzą przekraczania
  standardów jakości środowiska, organ ochrony środowiska może, w drodze
  decyzji, nałożyć na zarządzającego drogą, linią kolejową, linią tramwajową,
  lotniskiem lub portem obowiązek przedkładania mu wyników pomiarów poziomów
  substancji lub energii w środowisku wykraczających poza obowiązki, o których
  mowa w art. 177 ust. 1, określając zakres i terminy ich przedkładania, a
  także wymagania w zakresie formy, układu i wymaganych technik ich
  przedkładania.
4. Postępowanie w przedmiocie wydania decyzji nakładającej obowiązek
  prowadzenia pomiarów lub ich przedkładania wszczyna się z urzędu.
                                        
                                    Art. 179.
1. Zarządzający drogą, linią kolejową lub lotniskiem zaliczonymi do obiektów,
  których eksploatacja może powodować negatywne oddziaływanie akustyczne na
  znacznych obszarach, sporządza co 5 lat mapę akustyczną terenu, na którym
  eksploatacja obiektu może powodować przekroczenie dopuszczalnych poziomów
  hałasu w środowisku.
2. Minister właściwy do spraw środowiska określi, w drodze rozporządzenia,
  drogi, linie kolejowe i lotniska, których eksploatacja może powodować
  negatywne oddziaływanie akustyczne na znacznych obszarach, dla których
  wymagane jest sporządzanie map akustycznych oraz sposoby określania granic
  terenów objętych tymi mapami z uwzględnieniem cech obiektów, o których mowa w
  art. 176 ust. 3.
3. Mapę akustyczną sporządza się we fragmentach obejmujących obiekty na
  obszarach poszczególnych powiatów; do fragmentów mapy akustycznej stosuje się
  odpowiednio art. 118 ust. 3-5.
4. Zarządzający drogą, linią kolejową lub lotniskiem przedkłada fragment mapy
  akustycznej obejmującej określony powiat właściwemu  wojewodzie i staroście.
5. Zarządzający drogą, linią kolejową lub lotniskiem, jest obowiązany
  sporządzić po raz pierwszy mapę akustyczną terenu w terminie 1 roku od dnia,
  w którym zostały one zaliczone do obiektów, których eksploatacja może
  powodować negatywne oddziaływanie akustyczne na znacznych obszarach.
                                        
                                    Dział IV
         Pozwolenia na wprowadzanie do środowiska substancji lub energii
                                        
                                   Rozdział 1
                                 Przepisy ogólne
                                        
                                    Art. 180.
Eksploatacja instalacji powodująca:
   1) wprowadzanie gazów lub pyłów do powietrza,
   2) wprowadzanie ścieków do wód lub do ziemi,
   3) wytwarzanie odpadów,
   4) emitowanie hałasu,
   5) emitowanie pól elektromagnetycznych,
jest dozwolona po uzyskaniu pozwolenia, jeżeli jest ono wymagane.
                                        
                                    Art. 181.
1. Organ ochrony środowiska może udzielić pozwolenia:
   1) zintegrowanego,
   2) na wprowadzanie gazów lub pyłów do powietrza,
   3) wodnoprawnego na wprowadzanie ścieków do wód lub do ziemi,
   4) na wytwarzanie odpadów,
   5) na emitowanie hałasu do środowiska,
   6) na emitowanie pól elektromagnetycznych.
2. Warunki i tryb wydawania, cofania i ograniczania pozwolenia, o którym mowa w
  ust. 1 pkt 3, oraz właściwość organów określają przepisy ustawy - Prawo
  wodne, z zastrzeżeniem ust. 3.
3. Do pozwoleń wodnoprawanych na wprowadzanie ścieków do wód lub do ziemi
  stosuje się odpowiednio art. 187 i 198.
                                        
                                    Art. 182.
Pozwolenia, o których mowa w art. 181 ust. 1 pkt 2"6, nie są wymagane w
przypadku obowiązku posiadania pozwolenia zintegrowanego.
                                        
                                    Art. 183.
1. Pozwolenie wydaje w drodze decyzji organ ochrony środowiska.
2. O wygaśnięciu, cofnięciu oraz ograniczeniu pozwolenia orzeka organ właściwy
  do wydania pozwolenia.
                                        
                                   Rozdział 2
                               Wydawanie pozwoleń
                                        
                                    Art. 184.
1. Pozwolenie wydaje się, z zastrzeżeniem art. 189, na wniosek prowadzącego
  instalację.
2. Wniosek o wydanie pozwolenia powinien zawierać:
   1) oznaczenie prowadzącego instalację, jego adres zamieszkania lub siedziby,
   2) adres zakładu, na którego terenie prowadzona jest eksploatacja
     instalacji,
   3) informację o tytule prawnym do instalacji,
   4) informacje o rodzaju instalacji, stosowanych urządzeniach i technologiach
     oraz charakterystykę techniczną źródeł powstawania i miejsc emisji,
   5) ocenę stanu technicznego instalacji,
   6) informację o rodzaju prowadzonej działalności,
   7) opis możliwych wariantów funkcjonowania instalacji,
   8) bilans masowy i rodzaje wykorzystywanych materiałów, surowców i paliw,
     wraz ze schematem technologicznym,
   9) informację o energii wykorzystywanej lub wytwarzanej przez instalację,
  10) wielkość i źródła powstawania albo miejsca emisji - aktualnych i
     proponowanych - w trakcie normalnej eksploatacji instalacji oraz w
     warunkach odbiegających od normalnych, w szczególności takich jak:
     rozruch, awaria, wyłączenia,
  11) informację o planowanych okresach funkcjonowania instalacji w warunkach
     odbiegających od normalnych,
  12) informację o istniejącym lub przewidywanym oddziaływaniu emisji na
     środowisko,
  13) wyniki pomiarów wielkości emisji z istniejącej instalacji,
  14) zmiany wielkości emisji jakie nastąpiły po wydaniu ostatniego pozwolenia
     dla istniejącej instalacji,
  15) planowane działania, w tym przewidywane środki techniczne mające na celu
     zapobieganie lub ograniczanie emisji,
  16) proponowane procedury monitorowania procesów technologicznych, w
     szczególności pomiaru lub ewidencjonowania wielkości emisji,
  17) przewidywany sposób zakończenia eksploatacji instalacji niestwarzający
     zagrożenia dla środowiska,
  18) czas, na jaki wydane ma być pozwolenie.
3. Jeżeli wniosek, o którym mowa w ust. 1, dotyczy instalacji nowo
  uruchamianych lub w sposób istotny zmienianych, powinien on zawierać
  informacje o spełnianiu wymogów, o których mowa w art. 143.
4. Do wniosku o wydanie pozwolenia należy dołączyć:
   1) dokument potwierdzający, że wnioskodawca jest uprawniony do występowania
     w obrocie prawnym, jeżeli prowadzący instalację nie jest osobą fizyczną,
   2) wypis i wyrys z miejscowego planu zagospodarowania przestrzennego, jeżeli
     został sporządzony, oraz decyzję o warunkach zabudowy i zagospodarowania
     terenu, jeżeli jej uzyskanie było wymagane,
   3) streszczenie wniosku sporządzone w języku niespecjalistycznym.
5. Dodatkowe wymagania dotyczące wniosku o wydanie pozwolenia określają art.
  208, 221, 232 i 235 oraz przepisy ustawy o odpadach.
                                        
                                    Art. 185.
1. Jeżeli w postępowaniu o wydanie pozwolenia zachodzi prawdopodobieństwo, że w
  sprawie mogą być jeszcze inne strony nieznane organowi administracji,
  informację o wszczęciu postępowania należy podać do publicznej wiadomości.
2. Podanie do publicznej wiadomości, o którym mowa w ust. 1, czyni zadość
  obowiązkowi zawiadomienia stron w rozumieniu Kodeksu postępowania
  administracyjnego.
                                        
                                    Art. 186.
Organ właściwy do wydania pozwolenia odmówi jego wydania, jeżeli:
   1) nie są spełnione wymagania, o których mowa w art. 141 ust. 2, art. 143 i
     204 ust. 1 lub przepisach ustawy o odpadach,
   2) eksploatacja instalacji powodowałaby przekroczenie dopuszczalnych
     standardów emisyjnych,
   3) eksploatacja instalacji powodowałaby przekroczenie standardów jakości
     środowiska,
   4) wydanie pozwolenia byłoby niezgodne z programami działań, o których mowa
     w art. 17, 91 ust. 1 i art. 119 ust. 1,
   5) wniosek dotyczy uprawnień wnioskodawcy objętych decyzją o cofnięciu lub
     ograniczeniu pozwolenia w przypadkach, o których mowa w art. 194 ust. 1 i
     art. 195 ust. 1 pkt 1, a nie minęły jeszcze 2 lata od dnia, gdy decyzja w
     przedmiocie cofnięcia lub ograniczenia pozwolenia stała się ostateczna.
                                        
                                    Art. 187.
1. Jeżeli przemawia za tym szczególnie ważny interes społeczny związany z
  ochroną środowiska, a w szczególności z zagrożeniem pogorszenia stanu
  środowiska w znacznych rozmiarach, w pozwoleniu, o którym mowa w art. 181
  ust. 1 pkt 1-4, może być ustanowione zabezpieczenie roszczeń z tytułu
  wystąpienia negatywnych skutków w środowisku.
2. Zabezpieczenie, o którym mowa w ust. 1, może mieć formę depozytu, gwarancji
  bankowej lub polisy ubezpieczeniowej.
3. Zabezpieczenie w formie depozytu jest wpłacane na odrębny rachunek bankowy
  wskazany przez organ wydający pozwolenie, a zabezpieczenie w formie gwarancji
  bankowej lub polisy ubezpieczeniowej jest składane do organu wydającego
  pozwolenie.
4. Gwarancja bankowa lub polisa ubezpieczeniowa powinna stwierdzać, że w razie
  wystąpienia negatywnych skutków w środowisku w wyniku niewywiązania się przez
  podmiot z obowiązków określonych w pozwoleniu, o którym mowa w art. 181
  ust. 1 pkt 1-4, bank lub firma ubezpieczeniowa ureguluje zobowiązania na
  rzecz organu wydającego pozwolenie.
                                        
                                    Art. 188.
1. Pozwolenie jest wydawane na czas oznaczony, nie dłuższy niż 10 lat.
2. Pozwolenie określa:
   1) rodzaj i parametry instalacji istotne z punktu widzenia przeciwdziałania
     zanieczyszczeniom,
   2) wielkość dopuszczalnej emisji w warunkach normalnego funkcjonowania
     instalacji, nie większą niż wynikająca z prawidłowej eksploatacji
     instalacji, dla poszczególnych wariantów funkcjonowania,
   3) maksymalny dopuszczalny czas utrzymywania się uzasadnionych
     technologicznie warunków eksploatacyjnych odbiegających od normalnych, w
     szczególności w przypadku rozruchu i unieruchomienia instalacji, a także
     warunki wprowadzania do środowiska substancji lub energii w takich
     przypadkach oraz warunki emisji,
   4) rodzaj i ilość wykorzystywanej energii, materiałów, surowców i paliw,
   5) źródła powstawania albo miejsca wprowadzania do środowiska substancji lub
     energii,
   6) zakres i sposób monitorowania procesów technologicznych, w tym pomiaru i
     ewidencjonowania wielkości emisji,
   7) sposób postępowania w przypadku uszkodzenia aparatury pomiarowej służącej
     do monitorowania procesów technologicznych, jeżeli jej zastosowanie jest
     wymagane,
   8) sposób i częstotliwość przekazywania informacji i danych, o których mowa
     w pkt 6, organowi właściwemu do wydania pozwolenia,
   9) wymagane działania, w tym środki techniczne mające na celu zapobieganie
     lub ograniczanie emisji.
3. Pozwolenie może określać:
   1) sposób postępowania w razie zakończenia eksploatacji instalacji,
   2) wielkość i formę zabezpieczenia roszczeń.
4. Eksploatacja instalacji jest dozwolona po wniesieniu zabezpieczenia, o ile
  zostało ono ustanowione.
5. Dodatkowe wymagania dotyczące pozwolenia określają przepisy art. 211, 224,
  233 i 236 oraz przepisy ustawy o odpadach.
                                        
                                    Art. 189.
Pozwolenie może być wydane na wniosek zainteresowanego nabyciem instalacji lub
jej oznaczonej części.
                                        
                                    Art. 190.
1. Zainteresowany nabyciem całej instalacji może złożyć wniosek o przeniesienie
  na niego praw i obowiązków wynikających z pozwoleń dotyczących tej
  instalacji.
2. Przeniesienie praw i obowiązków jest możliwe tylko wtedy, gdy nabywca daje
  rękojmię prawidłowego wykonania tych obowiązków.
3. Przeniesienie lub odmowa przeniesienia praw i obowiązków następuje w drodze
  decyzji.
4. Nabywca, o którym mowa w ust. 1, przejmuje wszystkie obowiązki ciążące w
  związku z eksploatacją instalacji na poprzednio prowadzącym instalację,
  wynikające z pozwolenia i przepisów ustawy oraz ustawy - Prawo wodne i
  przepisów ustawy o odpadach.
                                        
                                    Art. 191.
1. Decyzje, o których mowa w art. 189 i 190 ust. 3:
   1) wywołują skutki prawne po uzyskaniu tytułu prawnego do instalacji lub jej
     oznaczonej części,
   2) wygasają po upływie roku od daty ich wydania, jeżeli wnioskodawca nie
     uzyskał tytułu prawnego do instalacji lub jej oznaczonej części.
2. Decyzje, o których mowa w art. 189 i 190 ust. 3, można wydać więcej niż
  jednemu wnioskodawcy.
                                        
                                    Art. 192.
Przepisy o wydawaniu pozwolenia stosuje się odpowiednio w przypadku zmiany jego
warunków.
                                        
                                   Rozdział 3
                Wygaśnięcie, cofnięcie i ograniczenie pozwolenia
                                        
                                    Art. 193.
1. Pozwolenie wygasa:
   1) po upływie czasu, na jaki zostało wydane,
   2) jeżeli prowadzący instalację utracił do niej tytuł prawny, z
     zastrzeżeniem art. 190 ust. 1-3, lub z innych powodów pozwolenie stało się
     bezprzedmiotowe,
   3) na wniosek prowadzącego instalację,
   4) jeżeli prowadzący instalację nie rozpoczął działalności objętej
     pozwoleniem w terminie dwóch lat od dnia, w którym pozwolenie stało się
     ostateczne,
   5) jeżeli prowadzący instalację nie prowadził działalności objętej
     pozwoleniem przez dwa lata,
   6) w przypadku, o którym mowa w art. 229 ust. 4.
2. Pozwolenia, o których mowa w art. 181 ust. 1 pkt 2-6, wygasają z chwilą, gdy
  pozwolenie zintegrowane stanie się ostateczne.
3. Organ właściwy do wydania pozwolenia stwierdza, w drodze decyzji,
  wygaśnięcie pozwolenia, jeżeli zachodzą okoliczności, o których mowa w
  ust. 1.
4. Decyzji stwierdzającej wygaśnięcie pozwolenia nie wydaje się, jeżeli
  prowadzący instalację uzyska nowe pozwolenie oraz jeżeli nastąpiło
  przeniesienie praw i obowiązków, o którym mowa w art. 190 ust. 1-3.
                                        
                                    Art. 194.
1. Pozwolenie podlega cofnięciu lub ograniczeniu bez odszkodowania, jeżeli
  instalacja nie jest należycie eksploatowana, przez co stwarza zagrożenie
  pogorszenia stanu środowiska w znacznych rozmiarach lub zagrożenie życia lub
  zdrowia ludzi.
2. W przypadku, o którym mowa w ust. 1, decyzji w przedmiocie cofnięcia lub
  ograniczenia pozwolenia, nadaje się rygor natychmiastowej wykonalności.
                                        
                                    Art. 195.
1. Pozwolenie może zostać cofnięte lub ograniczone bez odszkodowania, jeżeli:
   1) eksploatacja instalacji jest prowadzona z naruszeniem warunków
     pozwolenia, innych przepisów ustawy lub ustawy o odpadach,
   2) przepisy dotyczące ochrony środowiska zmieniły się w stopniu
     uniemożliwiającym emisję na warunkach określonych w pozwoleniu,
   3) instalacja jest objęta postępowaniem, o którym mowa w art. 227-229.
2. W przypadku, o którym mowa w ust. 1 pkt 1, przed wydaniem decyzji w
  przedmiocie cofnięcia lub ograniczenia pozwolenia organ wzywa prowadzącego
  instalację do usunięcia naruszeń w oznaczonym terminie.
                                        
                                    Art. 196.
1. Pozwolenie może zostać cofnięte lub ograniczone za odszkodowaniem, jeżeli:
   1) przemawiają za tym względy ochrony środowiska, lub
   2) korzystanie z pozwolenia stwarza zagrożenie dla życia lub zdrowia ludzi.
2. Ustalenie odszkodowania następuje w drodze decyzji organu właściwego do
  cofnięcia lub ograniczenia pozwolenia; decyzja jest niezaskarżalna.
3. Odszkodowanie przysługuje od organu właściwego do cofnięcia lub ograniczenia
  pozwolenia.
4. Strona niezadowolona z przyznanego odszkodowania może w terminie 30 dni od
  dnia doręczenia decyzji, o której mowa w ust. 2, wnieść powództwo do sądu
  powszechnego; droga sądowa przysługuje także w razie niewydania decyzji przez
  właściwy organ w terminie 3 miesięcy od zgłoszenia żądania przez
  poszkodowanego.
5. Wystąpienie na drogę sądową nie wstrzymuje wykonania decyzji, o której mowa
  w ust. 2.
6. Roszczenie o odszkodowanie przedawnia się z upływem roku od dnia, w którym
  decyzja o cofnięciu lub ograniczeniu pozwolenia stała się ostateczna.
                                        
                                    Art. 197.
1. Jeżeli nie usunięto negatywnych skutków w środowisku powstałych w wyniku
  prowadzonej działalności, organ właściwy do wydania pozwolenia określa zakres
  i termin wykonania tego obowiązku w decyzji o wygaśnięciu, cofnięciu lub
  ograniczeniu pozwolenia.
2. Uprawnienia, o których mowa w ust. 1, nie naruszają kompetencji organu
  administracji wynikających z art. 362 ust. 1 pkt 2.
                                        
                                    Art. 198.
1. Po wydaniu decyzji o wygaśnięciu, cofnięciu lub ograniczeniu pozwolenia,
  jeżeli prowadzący instalację usunął negatywne skutki w środowisku powstałe w
  wyniku prowadzonej działalności lub skutki takie nie wystąpiły, organ
  właściwy do wydania pozwolenia orzeka na wniosek prowadzącego instalację o
  zwrocie ustanowionego zabezpieczenia.
2. W razie stwierdzenia, iż nie usunięto w wyznaczonym terminie negatywnych
  skutków w środowisku powstałych w wyniku prowadzonej działalności, organ
  właściwy do wydania pozwolenia orzeka o przeznaczeniu na ten cel
  zabezpieczenia w wysokości niezbędnej do usunięcia tych skutków.
                                        
                                    Art. 199.
Postępowanie w przedmiocie wygaśnięcia, cofnięcia lub ograniczenia pozwolenia
wszczyna się z urzędu albo na wniosek prowadzącego instalację lub
zainteresowanego jej nabyciem.
                                    Art. 200.
W razie ogłoszenia likwidacji lub upadłości podmiotu korzystającego ze
środowiska przepisy art. 198 stosuje się odpowiednio w zakresie orzekania o
zwrocie zabezpieczenia albo o jego przeznaczeniu na usunięcie szkód.
                                        
                                   Rozdział 4
                             Pozwolenia zintegrowane
                                        
                                    Art. 201.
1. Pozwolenia zintegrowanego wymaga prowadzenie instalacji, której
  funkcjonowanie, ze względu na rodzaj i skalę prowadzonej w niej działalności,
  może powodować znaczne zanieczyszczenie poszczególnych elementów
  przyrodniczych albo środowiska jako całości.
2. Minister właściwy do spraw środowiska określi, w drodze rozporządzenia,
  rodzaje instalacji mogących powodować znaczne zanieczyszczenie poszczególnych
  elementów przyrodniczych albo środowiska jako całości.
3. W rozporządzeniu, o którym mowa w ust. 2, minister właściwy do spraw
  środowiska uwzględni rodzaj i skalę działalności prowadzonej w instalacjach
  oraz wynikające z funkcjonowania instalacji oddziaływanie na poszczególne
  elementy przyrodnicze albo na środowisko jako całość.
                                        
                                    Art. 202.
1. Jeżeli ustawa nie stanowi inaczej, w pozwoleniu zintegrowanym ustala się
  warunki emisji na zasadach określonych dla pozwoleń, o których mowa w
  art. 181 ust. 1 pkt 2-6.
2. W pozwoleniu zintegrowanym ustala się wielkość emisji gazów lub pyłów
  wprowadzanych do powietrza z instalacji niezależnie od tego, czy wymagane
  byłoby dla niej, zgodnie z ustawą, uzyskanie pozwolenia na wprowadzanie gazów
  lub pyłów do powietrza.
3. W pozwoleniu zintegrowanym ustala się dopuszczalny poziom hałasu niezależnie
  od tego, czy dla zakładu wymagane byłoby, zgodnie z ustawą, uzyskanie
  pozwolenia na emitowanie hałasu do środowiska.
4. W pozwoleniu zintegrowanym określa się warunki wytwarzania i sposoby
  postępowania z odpadami na zasadach określonych w przepisach ustawy o
  odpadach, niezależnie od tego, czy dla instalacji wymagane byłoby, zgodnie z
  tymi przepisami, uzyskanie pozwolenia na wytwarzanie odpadów.
5. Jeżeli z instalacji objętej pozwoleniem zintegrowanym odprowadzane są ścieki
  do kanalizacji, w pozwoleniu określa się warunki, jakim powinny one
  odpowiadać.
6. W pozwoleniu zintegrowanym określa się warunki poboru wód na zasadach
  określonych w przepisach ustawy - Prawo wodne.
                                        
                                    Art. 203.
Instalacje, o których mowa w art. 201 ust. 1, położone na terenie jednego
zakładu obejmuje się jednym pozwoleniem zintegrowanym.
                                        
                                    Art. 204.
1. Instalacje wymagające pozwolenia zintegrowanego powinny spełniać wymagania
  ochrony środowiska wynikające z najlepszej dostępnej techniki, a w
  szczególności, z zastrzeżeniem art. 207 ust. 2, nie mogą powodować
  przekroczenia granicznych wielkości emisyjnych.
2. Przez graniczne wielkości emisyjne rozumie się takie dodatkowe standardy
  emisyjne, które nie mogą być przekraczane przez instalacje wymagające
  pozwolenia zintegrowanego.
                                        
                                    Art. 205.
Nieprzekraczanie wielkości emisji wynikającej z zastosowania najlepszej
dostępnej techniki nie zwalnia z obowiązku dotrzymania standardów jakości
środowiska.
                                        
                                    Art. 206.
1. Minister właściwy do spraw środowiska gromadzi informacje o najlepszych
  dostępnych technikach oraz koordynuje przepływ tych informacji na potrzeby
  organów właściwych do wydawania pozwoleń oraz zainteresowanych podmiotów
  korzystających ze środowiska.
2. Minister właściwy do spraw środowiska, w porozumieniu z ministrem właściwym
  do spraw gospodarki, uwzględniając potrzebę zapewnienia jednolitego podejścia
  do wydawania zintegrowanych pozwoleń na obszarze całego kraju, może określić,
  w drodze rozporządzenia, minimalne wymagania wynikające z najlepszej
  dostępnej techniki, jakie muszą spełniać instalacje, o których mowa w art.
  201 ust. 2, w tym:
   1) graniczne wielkości emisyjne,
   2) w uzasadnionych przypadkach wzajemne, wariantowe relacje pomiędzy
     granicznymi wielkościami emisyjnymi dotyczącymi wprowadzania gazów lub
     pyłów do powietrza, odprowadzania ścieków, wytwarzania odpadów i
     emitowania hałasu oraz pól elektromagnetycznych,
   3) progi tolerancji dla uzasadnionych odstępstw od ustalonych granicznych
     wielkości emisyjnych oraz czas ich stosowania,
   4) wymagania dotyczące energochłonności i materiałochłonności,
   5) inne niezbędne wymagania techniczne.
3. Przez próg tolerancji rozumie się ustaloną na podstawie ust. 2 pkt 3
  wartość, o którą do wskazanego czasu mogą być przekraczane graniczne
  wielkości emisyjne.
4. Przy ustalaniu granicznych wielkości emisyjnych w zakresie:
   1) wprowadzania gazów lub pyłów do powietrza,
   2) wytwarzania odpadów,
   3) emitowania hałasu
 stosuje się odpowiednio przepisy art. 145 ust. 2 i 3.
5. Graniczne wielkości emisji w razie odprowadzania ścieków mogą być określone
  odpowiednio jako:
   1) masa substancji w ściekach przypadająca na jednostkę masy
     wykorzystywanego surowca, materiału, paliwa lub powstającego produktu,
   2) stężenie substancji w ściekach,
   3) masa substancji w ściekach wprowadzana w określonym czasie,
   4) temperatura ścieków.
 Przepisy art. 145 ust. 3 stosuje się odpowiednio.
6. Graniczne wielkości emisji w razie wytwarzania pól elektromagnetycznych mogą
  być określone jako:
   1) napięcia znamionowe linii i stacji elektroenergetycznych,
   2) maksymalna równoważna moc promieniowana izotropowo dla instalacji
     emitujących pola elektromagnetyczne o częstotliwościach od 0,03 MHz do 300
     000 MHz: radiokomunikacyjnych, radionawigacyjnych i radiolokacyjnych.
 Przepisy art. 145 ust. 3 stosuje się odpowiednio.
                                    Art. 207.
1. Najlepsza dostępna technika powinna spełniać wymagania, przy których
  określaniu uwzględnia się jednocześnie:
   1) rachunek kosztów i korzyści,
   2) czas niezbędny do wdrożenia najlepszych dostępnych technik dla danego
     rodzaju instalacji,
   3) zapobieganie zagrożeniom dla środowiska powodowanym przez emisje lub ich
     ograniczanie do minimum,
   4) podjęcie środków zapobiegających poważnym awariom przemysłowym lub
     zmniejszających do minimum powodowane przez nie zagrożenia dla środowiska.
2. Odstępstwo od granicznych wielkości emisji jest dopuszczalne w zakresie
  progów tolerancji ustalonych na podstawie art. 206 ust. 2 pkt 3, pod
  warunkiem że:
   1) będzie to z korzyścią dla środowiska jako całości,
   2) nie zostaną naruszone standardy emisyjne.
3. Jeżeli graniczne wielkości emisyjne nie zostały określone na podstawie art.
  206 ust. 2 pkt 1, dopuszczalną wielkość emisji z instalacji ustala się,
  uwzględniając potrzebę przestrzegania obowiązujących standardów emisyjnych.
                                        
                                    Art. 208.
1. Wniosek o wydanie pozwolenia zintegrowanego powinien spełniać wymagania
  określone dla wniosków o wydanie pozwoleń, o których mowa w art. 181 ust. 1
  pkt 2-6, oraz wniosku o wydanie pozwolenia wodnoprawnego na pobór wód w
  rozumieniu przepisów ustawy - Prawo wodne.
2. Wniosek o wydanie pozwolenia zintegrowanego powinien także zawierać:
   1) informacje o:
     a) oddziaływaniu emisji na środowisko jako całość,
     b) istniejącym lub możliwym oddziaływaniu transgranicznym na środowisko,
   2) uzasadnienie dla proponowanej wielkości emisji w przypadkach, o których
     mowa w art. 207 ust. 2 i 3, wskazujące spełnienie określonych w tych
     przepisach wymagań.
3. Wniosek przedkłada się w dwu egzemplarzach.
4. Do wniosku dołącza się:
   1) dwa egzemplarze wykonanej przez akredytowaną jednostkę oceny zgodności z
     minimalnymi wymaganiami wynikającymi z najlepszej dostępnej techniki dla
     instalacji, która jest przedmiotem wniosku o wydanie pozwolenia
     zintegrowanego, o ile wymagania te zostały określone na podstawie art. 206
     ust. 2,
   2) dowód uiszczenia opłaty rejestracyjnej.
5. Minister właściwy do spraw środowiska określi, w drodze rozporządzenia,
  wymagany zakres akredytacji dla jednostek sporządzających oceny zgodności
  instalacji z minimalnymi wymaganiami wynikającymi z najlepszej dostępnej
  techniki, uwzględniając potrzebę zapewnienia wiarygodności tej oceny.
                                        
                                    Art. 209.
Organ właściwy do wydania pozwolenia przedkłada niezwłocznie ministrowi
właściwemu do spraw środowiska albo podmiotowi, o którym mowa w art. 213 ust. 1,
kopie wniosku o wydanie pozwolenia zintegrowanego oraz oceny zgodności z
minimalnymi wymaganiami wynikającymi z najlepszej dostępnej techniki.
                                        
                                    Art. 210.
1. Warunkiem rozpatrzenia wniosku o wydanie pozwolenia zintegrowanego jest
  wniesienie opłaty rejestracyjnej na wyodrębniony rachunek bankowy prowadzony
  przez ministra właściwego do spraw środowiska.
2. Wpływy z tytułu opłaty rejestracyjnej są środkami specjalnymi w rozumieniu
  ustawy z dnia 26 listopada 1998 r. o finansach publicznych (Dz.U. Nr 155,
  poz. 1014, z 1999 r. Nr 38, poz. 360, Nr 49, poz..485, Nr 70, poz. 778 i
  Nr 110, poz. 1255 oraz z 2000 r. Nr 6, poz. 69, Nr 12, poz. 136, Nr 48,
  poz. 550, Nr 95, poz. 1041, Nr 119, poz. 1251 i Nr 122, poz. 1315) i
  przeznaczane są na finansowanie zadań ministra właściwego do spraw
  środowiska, o których mowa w art. 206 i 212.
3. Wysokość opłaty rejestracyjnej nie może być wyższa niż 3000 EURO.
4. Minister właściwy do spraw środowiska określi, w drodze rozporządzenia,
  wysokość opłat rejestracyjnych, kierując się zakresem dokumentacji niezbędnej
  do wydania pozwolenia ze względu na skalę i rodzaj działalności prowadzonej w
  instalacjach oraz koniecznością zgromadzenia środków umożliwiających
  wykonywanie zadań, o których mowa w art. 206 i 212.
                                        
                                    Art. 211.
1. Pozwolenie zintegrowane powinno spełniać wymagania określone dla pozwoleń, o
  których mowa w art. 181 ust. 1 pkt 2"6.
2. Pozwolenie zintegrowane powinno także określać:
   1) rodzaj prowadzonej działalności,
   2) sposoby osiągania wysokiego poziomu ochrony środowiska jako całości,
   3) sposoby ograniczania oddziaływań transgranicznych na środowisko,
   4) wymóg informowania o wystąpieniu awarii przemysłowej, jeżeli nie wynika
     on z art. 264,
   5) sposoby postępowania w przypadku zakończenia eksploatacji instalacji, w
     tym sposoby usunięcia negatywnych skutków powstałych w środowisku w wyniku
     prowadzonej eksploatacji, gdy są one przewidywane.
3. W pozwoleniu zintegrowanym można określić dodatkowe wymagania dla
  instalacji, jeśli jest to konieczne do osiągnięcia wysokiego poziomu ochrony
  środowiska jako całości.
4. Organ właściwy do wydania pozwolenia przedkłada niezwłocznie kopię wydanego
  pozwolenia zintegrowanego ministrowi właściwemu do spraw środowiska albo
  podmiotowi, o którym mowa w art. 213 ust. 1.
                                    Art. 212.
1. Minister właściwy do spraw środowiska prowadzi rejestr wniosków o wydanie
  pozwolenia zintegrowanego, ocen zgodności z minimalnymi wymaganiami oraz
  wydanych pozwoleń zintegrowanych, a także analizuje wnioski i wydane
  pozwolenia z punktu widzenia spełnienia wymagań wynikających z najlepszej
  dostępnej techniki, określonych w rozporządzeniu wydanym na podstawie
  art. 206 ust. 2.
2. Minister właściwy do spraw środowiska lub podmiot, o którym mowa w art. 213
  ust. 1, może zwrócić się do starosty o udzielenie informacji lub
  udostępnienie innych niż wskazane w ust. 1 dokumentów związanych z wydawaniem
  pozwoleń zintegrowanych; uprawnienie to przysługuje podmiotowi, o którym mowa
  w art. 213 ust. 1, także w stosunku do wojewody.
3. W przypadku stwierdzenia nieprawidłowości w zakresie wydawania przez
  starostę pozwoleń zintegrowanych minister właściwy do spraw środowiska
  kieruje wystąpienie, którego treścią może być w szczególności wniosek o
  stwierdzenie nieważności decyzji w przedmiocie wydania pozwolenia
  zintegrowanego.
4. W przypadku skierowania wystąpienia, o którym mowa w ust. 3, ministrowi
  właściwemu do spraw środowiska przysługują prawa strony w postępowaniu
  administracyjnym i postępowaniu przed Naczelnym Sądem Administracyjnym.
5. Podmiot, o którym mowa w art. 213 ust. 1, przekazuje ministrowi właściwemu
  do spraw środowiska informacje mogące stanowić podstawę do podjęcia przez
  ministra działań w celu wyeliminowania nieprawidłowości przy wydawaniu
  pozwoleń zintegrowanych.
                                        
                                    Art. 213.
1. Wykonywanie zadań, o których mowa w art. 206 ust. 1 oraz art. 212 ust. 1 i
  2, minister właściwy do spraw środowiska może zlecić osobie fizycznej albo
  prawnej, która ze względu na posiadane kompetencje, doświadczenie i
  wyposażenie będzie gwarantowała należyte ich wykonywanie.
2. Zlecenie, o którym mowa w ust. 1, dokonywane jest w trybie ustawy z dnia 10
  czerwca 1994 o zamówieniach publicznych (Dz.U. z 1998 r. Nr 119, poz. 773, z
  1999 r. Nr 45, poz. 437 oraz z 2000 r. Nr 12, poz. 136, Nr 93, poz. 1027 i Nr
  110, poz. 1167), na okres od 5 do 8 lat.
3. Ustalając warunki przetargu na wykonanie zadań, minister uwzględnia
  wymagania, o których mowa w ust. 1, a także konieczność zapewnienia przez
  wybrany podmiot bezpieczeństwa powierzonych oraz sporządzonych w związku z
  wykonywaniem zadań dokumentów i baz danych.
4. Informacja o zawarciu umowy zlecającej wykonywanie zadań, jej wypowiedzeniu
  albo wygaśnięciu jest publikowana, w drodze obwieszczenia, w Dzienniku
  Urzędowym Rzeczypospolitej Polskiej "Monitor Polski" nie później niż na 60
  dni przed terminem odpowiednio wejścia w życie umowy, jej wypowiedzenia albo
  wygaśnięcia.
5. W obwieszczeniu, o którym mowa w ust. 4, podaje się do wiadomości:
   1) imię i nazwisko oraz adres zamieszkania osoby fizycznej albo nazwę i
     adres siedziby osoby prawnej, z którą zawarto umowę,
   2) datę rozpoczęcia przez wskazany podmiot wykonywania zleconych zadań albo
     datę zakończenia ich wykonywania z uwagi na wygaśnięcie lub wypowiedzenie
     umowy.
6. W okresie wykonywania zadań przez podmiot, o którym mowa w ust. 1, organ
  właściwy do wydania pozwolenia zintegrowanego przedkłada kopię wniosku o
  wydanie pozwolenia, kopię oceny zgodności z minimalnymi wymaganiami
  wynikającymi z najlepszej dostępnej techniki oraz kopię wydanego pozwolenia
  temu podmiotowi.
7. W ciągu 30 dni od daty wygaśnięcia lub wypowiedzenia umowy podmiot, o którym
  mowa w ust. 1, ma obowiązek przekazania ministrowi właściwemu do spraw
  środowiska powierzonych oraz sporządzonych w związku z wykonywaniem zadań
  dokumentów i baz danych.
8. Wykonanie obowiązków określonych w ust. 7 podlega egzekucji w trybie
  przepisów o postępowaniu egzekucyjnym w administracji.
                                    Art. 214.
1. Przed dokonaniem zmian w instalacji objętej pozwoleniem zintegrowanym,
  polegających na zmianie sposobu funkcjonowania instalacji, prowadzący
  instalację jest obowiązany poinformować o planowanych zmianach organ właściwy
  do wydania pozwolenia.
2. Organ, o którym mowa w ust. 1, może uznać, że planowane zmiany w instalacji
  wymagają zmiany niektórych warunków wydanego pozwolenia zintegrowanego i
  zobowiązać prowadzącego instalację, w terminie 30 dni od otrzymania
  informacji, do złożenia wniosku o zmianę pozwolenia.
                                        
                                    Art. 215.
1. Przed dokonaniem istotnych zmian w instalacji objętej pozwoleniem
  zintegrowanym, prowadzący instalację jest obowiązany poinformować organ
  właściwy do wydania pozwolenia o planowanych zmianach i złożyć wniosek o
  zmianę wydanego pozwolenia zintegrowanego.
2. Wniosek o zmianę pozwolenia zintegrowanego oraz decyzja o zmianie pozwolenia
  zintegrowanego powinny zawierać dane, o których mowa w art. 184 i 208, oraz
  określać wymagania zawarte w art. 188 i 211, które mają związek z planowanymi
  zmianami, o których mowa w ust. 1.
                                        
                                    Art. 216.
1. Organ właściwy do wydania pozwolenia co najmniej raz na 5 lat dokonuje
  analizy wydanego pozwolenia zintegrowanego.
2. Wydane pozwolenie zintegrowane analizowane jest również jeżeli nastąpiła
  zmiana w najlepszych dostępnych technikach, pozwalająca na znaczne
  zmniejszenie wielkości emisji bez powodowania nadmiernych kosztów lub wynika
  to z potrzeby dostosowania eksploatacji instalacji do zmian przepisów o
  ochronie środowiska.
                                        
                                    Art. 217.
W przypadku gdy analizy dokonane w oparciu o art. 216 wykazały konieczność
zmiany treści pozwolenia zintegrowanego, którego termin ważności upłynie później
niż rok po zakończeniu analiz, stosuje się odpowiednio przepisy art. 195.
                                        
                                    Art. 218.
Organ administracji zapewnia możliwość udziału społeczeństwa w postępowaniu,
którego przedmiotem jest wydanie pozwolenia zintegrowanego lub decyzji o zmianie
pozwolenia zintegrowanego.
                                        
                                    Art. 219.
W razie możliwości wystąpienia transgranicznego oddziaływania na środowisko
instalacji wymagającej uzyskania pozwolenia zintegrowanego, przepisy art. 58-70
stosuje się odpowiednio.
                                        
                                   Rozdział 5
             Pozwolenia na wprowadzanie gazów lub pyłów do powietrza
                                        
                                    Art. 220.
1. Wprowadzanie do powietrza gazów lub pyłów z instalacji wymaga pozwolenia, z
  zastrzeżeniem ust. 2.
2. Nie wymaga pozwolenia wprowadzanie gazów lub pyłów do powietrza z
  instalacji:
   1) z których wprowadzanie gazów lub pyłów do powietrza odbywa się w sposób
     niezorganizowany, bez pośrednictwa przeznaczonych do tego celu środków
     technicznych,
   2) wentylacji grawitacyjnych,
   3) energetycznych:
     a) opalanych węglem kamiennym o łącznej nominalnej mocy do 5 MWt,
     b) opalanych koksem, drewnem, słomą, olejem napędowym i opałowym o łącznej
       nominalnej mocy do 10 MWt,
     c) opalanych paliwem gazowym o łącznej nominalnej mocy do 15 MWt,
   4) innych niż energetyczne o łącznej nominalnej mocy do 1 MWt, opalanych
     węglem kamiennym, koksem, drewnem, słomą, olejem napędowym i opałowym,
     paliwem gazowym,
   5) do przetaczania paliw płynnych,
   6) do suszenia zboża,
   7) w lakierniach zużywających na dobę mniej niż 3 kg lakierów wodnych i
     lakierów o wysokiej zawartości cząstek stałych,
   8) stosowanych w gastronomii,
   9) w oczyszczalniach ścieków,
  10) w zbiornikach bezodpływowych kanalizacji lokalnej,
  11) w przechowalniach owoców i warzyw,
  12) stosowanych w hutach szkła - o wydajności mniejszej niż  1 tona na dobę,
  13) stosowanych w fermach hodowlanych, z wyłączeniem instalacji zaliczonych
     do przedsięwzięć mogących znacząco oddziaływać na środowisko, o których
     mowa w art. 51 ust. 1,
  14) do suszenia, brykietowania i mielenia węgla - o mocy przerobowej
     mniejszej niż 30 ton surowca na godzinę,
  15) stosowanych w młynach spożywczych,
  16) do produkcji wapna palonego - przy wydajności mniejszej niż 10 ton na
     dobę.
                                        
                                    Art. 221.
1. Wniosek o wydanie pozwolenia na wprowadzanie gazów lub pyłów do powietrza,
  oprócz informacji, o których mowa w art. 184 ust. 2"4, powinien także
  zawierać:
   1) czas pracy źródeł powstawania i miejsc wprowadzania gazów lub pyłów do
     powietrza w ciągu roku,
   2) określenie wprowadzanych do powietrza rodzajów i ilości gazów lub pyłów
     przypadających na jednostkę wykorzystywanego surowca, materiału, paliwa
     lub powstającego produktu,
   3) opis terenu w zasięgu pięćdziesięciokrotnej wysokości najwyższego miejsca
     wprowadzania gazów lub pyłów do powietrza, z uwzględnieniem obszarów
     poddanych ochronie na podstawie przepisów ustawy o ochronie przyrody oraz
     ustawy z dnia 17 czerwca 1966 r. o uzdrowiskach i lecznictwie
     uzdrowiskowym (Dz.U. Nr 23, poz. 150, z 1987 r. Nr 33, poz. 180, z 1989 r.
     Nr 35, poz. 192, z 1990 r. Nr 34, poz. 198, z 1998 r. Nr 162, poz. 1116
     oraz z 2000 r. Nr 120, poz. 1268),
   4) określenie aerodynamicznej szorstkości terenu,
   5) aktualny stan jakości powietrza,
   6) określenie warunków meteorologicznych,
   7) graficzne przedstawienie wyników obliczeń stanu jakości powietrza, z
     uwzględnieniem referencyjnych metodyk modelowania.
2. Informacje, o których mowa:
   1) w art. 184 ust. 2 pkt 10, powinny zawierać określenie wielkości emisji w
     zakresie gazów lub pyłów wprowadzanych do powietrza, wyrażonej w mg/m3
     gazów odlotowych w stanie suchym w temperaturze 273 K i ciśnieniu 101,5
     kPa, a także w kg/h oraz w Mg/rok,
   2) w art. 184 ust. 2 pkt 16, powinny wskazywać usytuowanie stanowisk do
     pomiaru wielkości emisji w zakresie gazów lub pyłów wprowadzanych do
     powietrza oraz proponowany zakres, metodykę i sposób wykonywania tych
     pomiarów.
                                        
                                    Art. 222.
1. W razie braku standardów emisyjnych i dopuszczalnych poziomów substancji w
  powietrzu ilości gazów lub pyłów dopuszczonych do wprowadzania do powietrza
  ustala się na poziomie niepowodującym przekroczeń wartości odniesienia w
  powietrzu i standardów zapachowej jakości powietrza.
2. Minister właściwy do spraw środowiska, w porozumieniu z ministrem właściwym
  do spraw zdrowia, określi, w drodze rozporządzenia, wartości odniesienia dla
  niektórych substancji w powietrzu.
3. W rozporządzeniu, o którym mowa w ust. 2, zostaną ustalone:
   1) warunki, w jakich ustala się wartości odniesienia, takie jak temperatura
     i ciśnienie,
   2) oznaczenie numeryczne substancji pozwalające na jednoznaczną jej
     identyfikację,
   3) okresy, dla których uśrednione są wartości odniesienia,
   4) zróżnicowane poziomy substancji w powietrzu dla:
     a) terenu kraju, z wyłączeniem obszarów parków narodowych i obszarów
       ochrony uzdrowiskowej,
     b) obszarów parków narodowych,
     c) obszarów ochrony uzdrowiskowej,
     5) referencyjne metodyki modelowania poziomów substancji w powietrzu.
4. W rozporządzeniu, o którym mowa w ust. 2, mogą zostać ustalone:
   1) czas obowiązywania wartości odniesienia,
   2) warunki uznawania wartości odniesienia za dotrzymane.
                                        
                                    Art. 223.
Jeżeli dla gazów lub pyłów brak jest wartości odniesienia, składający wniosek o
wydanie pozwolenia jest obowiązany do przedłożenia uzasadnionej propozycji tej
wartości.
                                        
                                    Art. 224.
1. Pozwolenie na wprowadzanie gazów lub pyłów do powietrza, oprócz wymagań, o
  których mowa w art. 188, powinno określać:
   1) charakterystykę miejsc wprowadzania gazów lub pyłów do powietrza,
   2) usytuowanie stanowisk do pomiaru wielkości emisji w zakresie gazów lub
     pyłów wprowadzanych do powietrza.
2. Określając w pozwoleniu warunki, o których mowa w art. 188 ust. 2 pkt 2,
  ustala się rodzaje i ilość gazów lub pyłów dopuszczonych do wprowadzania do
  powietrza dla każdego źródła powstawania, miejsca wprowadzania i całej
  instalacji, wyrażone:
   1) w mg/m3 gazów odlotowych w stanie suchym w temperaturze 273 K i ciśnieniu
     101,5 kPa albo w kg/h,
   2) w Mg/rok.
3. W pozwoleniu nie określa się wielkości emisji dla tych rodzajów gazów lub
  pyłów, które wprowadzone do powietrza nie powodują przekroczenia 10%
  dopuszczalnych poziomów substancji w powietrzu albo 10% wartości odniesienia;
  w takim przypadku w pozwoleniu wskazuje się rodzaje gazów i pyłów, których
  wielkości emisji nie określono.
4. Jeżeli dla instalacji są ustalone standardy emisyjne, to w pozwoleniu na
  wprowadzanie gazów lub pyłów do powietrza nie określa się innych rodzajów
  gazów lub pyłów niż objęte standardem; w takim przypadku w pozwoleniu
  wskazuje się na odstąpienie od określania warunków emisji dla pozostałych
  gazów i pyłów.
                                        
                                    Art. 225.
1. Na obszarze, na którym zostały przekroczone standardy jakości powietrza,
  wydanie pozwolenia na wprowadzanie gazów lub pyłów do powietrza dla nowo
  budowanej instalacji lub zmienianej w sposób istotny jest możliwe, jeżeli
  zostanie zapewniona odpowiednia redukcja ilości wprowadzanych do powietrza
  gazów lub pyłów powodujących naruszenia tych standardów, wprowadzanych z
  innych instalacji usytuowanych na tym obszarze.
2. Łączna redukcja ilości wprowadzanych do powietrza gazów lub pyłów z innych
  instalacji powinna być o co najmniej 30% większa niż ilość gazów lub pyłów
  dopuszczonych do wprowadzania do powietrza z nowo zbudowanej instalacji lub
  instalacji zmienionej w sposób istotny.
3. Pozwolenie, o którym mowa w ust. 1, może być wydane,  gdy nie spowoduje to
  zwiększenia zagrożenia zdrowia ludzi.
                                        
                                    Art. 226.
1. Wydanie pozwolenia w przypadku, o którym mowa w art. 225 ust. 1, wymaga
  przeprowadzenia postępowania kompensacyjnego, o którym mowa w art. 227-229.
2. Postępowanie kompensacyjne prowadzi się zgodnie z warunkami określonymi w
  rozdziałach 2 i 3, z uwzględnieniem zmian wynikających z niniejszego
  rozdziału.
                                        
                                    Art. 227.
W postępowaniu kompensacyjnym uczestniczą prowadzący inne instalacje, którzy
wyrazili zgodę na ograniczenie ilości wprowadzanych do powietrza gazów lub
pyłów.
                                        
                                    Art. 228.
Do wniosku o wszczęcie postępowania kompensacyjnego należy dołączyć:
   1) wniosek o wydanie pozwolenia na wprowadzanie gazów lub pyłów do
     powietrza,
   2) zgodę uczestników postępowania na dokonanie odpowiedniej redukcji ilości
     wprowadzanych do powietrza gazów lub pyłów.
                                        
                                    Art. 229.
1. Pozwolenie na wprowadzanie do powietrza gazów lub pyłów z instalacji nowo
  zbudowanej lub zmienionej w sposób istotny jest wykonalne nie wcześniej niż
  od dnia, w którym decyzje, o których mowa w ust. 2, staną się ostateczne.
2. Organ właściwy do wydania pozwolenia cofnie lub ograniczy bez odszkodowania
  pozwolenia na wprowadzanie do powietrza gazów lub pyłów z innych instalacji
  objętych postępowaniem kompensacyjnym w zakresie, w jakim uczestnicy
  postępowania wyrazili zgodę.
3. Z chwilą gdy decyzje, o których mowa w ust. 2, stały się ostateczne, organ
  właściwy do wydania pozwolenia niezwłocznie informuje o tym wnioskodawcę.
4. Jeżeli decyzja o pozwoleniu, wydana w wyniku postępowania kompensacyjnego,
  nie stanie się wykonalna w terminie dwóch lat od jej wydania, organ właściwy
  do wydania pozwolenia stwierdza jej wygaśnięcie.
                                        
                                   Rozdział 6
                  Pozwolenie na emitowanie hałasu do środowiska
                                        
                                    Art. 230.
1. Pozwolenie na emitowanie hałasu do środowiska jest wymagane, gdy hałas w
  środowisku przekracza dopuszczalne poziomy, z zastrzeżeniem ust. 2 i art. 231
  ust. 2.
2. Pozwolenie na emitowanie hałasu do środowiska nie jest wymagane, gdy hałas
  powstaje w związku z eksploatacją dróg, linii kolejowych, linii tramwajowych,
  lotnisk oraz portów lub z działalnością osoby fizycznej niebędącej
  przedsiębiorcą.
                                        
                                    Art. 231.
1. W przypadku stwierdzenia przez organ właściwy do wydania pozwolenia na
  emitowanie hałasu do środowiska, iż poza zakładem przekroczone są
  dopuszczalne poziomy hałasu, organ w drodze postanowienia, wzywa prowadzącego
  zakład do przedłożenia wniosku o wydanie pozwolenia; na postanowienie to
  przysługuje zażalenie.
2. Obowiązek posiadania pozwolenia na emitowanie hałasu do środowiska powstaje
  po upływie 6 miesięcy od daty doręczenia postanowienia, o którym mowa w ust.
  1.
                                        
                                    Art. 232.
1. Wniosek o wydanie pozwolenia na emitowanie hałasu do środowiska, oprócz
  informacji, o których mowa w art. 184 ust. 2-4, powinien zawierać:
   1) rozkład czasu pracy źródeł hałasu dla pory dnia i nocy,
   2) charakterystykę terenu, na którym usytuowany jest zakład, i terenów
     otaczających, wynikającą z ustaleń miejscowego planu zagospodarowania
     przestrzennego, lub w razie braku planu, zgodnie z art. 115 - w zasięgu
     oddziaływania hałasu emitowanego przez zakład,
   3) aktualny stan akustyczny środowiska wokół zakładu.
2. Informacje, o których mowa w art. 184 ust. 2 pkt 10, powinny zawierać:
   1) określenie poziomu mocy akustycznej źródeł hałasu,
   2) proponowane wartości dopuszczalne poziomu hałasu emitowanego przez
     zakład określone dla pory dnia  i nocy.
                                        
                                    Art. 233.
1. Pozwolenie na emitowanie hałasu do środowiska, oprócz wymagań, o których
  mowa w art. 188 ust. 2 i 3, powinno także określać dla pory dnia i nocy:
   1) czas pracy źródeł,
   2) dopuszczalne warianty pracy instalacji, z uwzględnieniem wykorzystywanych
     urządzeń.
2. Wymagania, o których mowa w art. 188 ust. 2 pkt 2, powinny zawierać wartości
  dopuszczalne poziomu hałasu emitowanego przez zakład, określone oddzielnie
  dla pory dnia i nocy.
                                        
                                   Rozdział 7
                Pozwolenie na emitowanie pól elektromagnetycznych
                                        
                                    Art. 234.
Pozwolenie na emitowanie pól elektromagnetycznych jest wymagane dla:
   1) linii i stacji elektroenergetycznych o napięciu znamionowym 110 kV lub
     wyższym,
   2) instalacji radiokomunikacyjnych, radionawigacyjnych i radiolokacyjnych,
     których równoważna moc promieniowana izotropowo jest równa 15 W lub
     wyższa, emitujących pola elektromagnetyczne o częstotliwościach od 0,03
     MHz do 300 000 MHz.
                                        
                                    Art. 235.
1. Wniosek o wydanie pozwolenia na emitowanie pól elektromagnetycznych do
  środowiska, oprócz informacji, o których mowa w art. 184 ust. 2-4, powinien
  zawierać propozycje zabezpieczenia przed dostępem ludności oraz oznaczenia
  obszarów występowania pól elektromagnetycznych o wartościach większych niż
  dopuszczalne.
2. Informacje, o których mowa:
   1) w art. 184 ust. 2 pkt 10, powinny zawierać określenia zakresów
     częstotliwości pól elektromagnetycznych emitowanych przez instalacje oraz
     napięcia znamionowe w odniesieniu do linii i stacji elektroenergetycznych,
   2) w art. 184 ust. 2 pkt 12, powinny wskazywać, w formie opisowej i
     graficznej, miejsca występowania w otoczeniu instalacji pól
     elektromagnetycznych o wartościach granicznych dla obszarów zabudowy
     mieszkaniowej oraz dla miejsc dostępnych dla ludności.
                                        
                                    Art. 236.
1. Pozwolenie na emitowanie pól elektromagnetycznych, oprócz ustaleń, o których
  mowa w art. 188, powinno zawierać określenie granic obszarów w otoczeniu
  instalacji niedostępnych dla ludności, w których będą występowały pola
  elektromagnetyczne o wartościach większych niż dopuszczalne, oraz sposobu ich
  zabezpieczenia przed dostępem ludności, a także ich oznaczenia.
2. Określając w pozwoleniu warunki, o których mowa w art. 188 ust. 2 pkt 2,
  ustala się:
   1) napięcia znamionowe linii i stacji elektroenergetycznych,
   2) maksymalną równoważną moc promieniowaną izotropowo dla instalacji
     radiokomunikacyjnych, radionawigacyjnych i radiolokacyjnych emitujących
     pola elektromagnetyczne o częstotliwościach od 0,03 MHz do 300 000 MHz.
                                     Dział V
                              Przeglądy ekologiczne
                                        
                                    Art. 237.
W razie stwierdzenia okoliczności wskazujących na możliwość negatywnego
oddziaływania instalacji na środowisko, organ ochrony środowiska może, w drodze
decyzji, zobowiązać prowadzący instalację podmiot korzystający ze środowiska do
sporządzenia i przedłożenia przeglądu ekologicznego.
                                        
                                    Art. 238.
Przegląd ekologiczny instalacji zaliczonej do przedsięwzięcia mogącego znacząco
oddziaływać na środowisko, o którym mowa w art. 51 ust. 1, powinien zawierać:
   1) opis obejmujący:
     a) rodzaj, wielkość i usytuowanie instalacji,
     b) powierzchnię zajmowanego terenu lub obiektu budowlanego,
     c) rodzaj technologii,
     d) istniejące w sąsiedztwie lub bezpośrednim zasięgu oddziaływania
       instalacji obiekty mieszkalne i użyteczności publicznej,
     e) istniejące w sąsiedztwie lub bezpośrednim zasięgu oddziaływania
       instalacji dobra kultury poddane ochronie na podstawie ustawy z dnia 15
       lutego 1962 r. o ochronie dóbr kultury (Dz.U. z 1999 r. Nr 98, poz. 1150
       oraz z 2000 r. Nr 120, poz. 1268),
     f) istniejące w sąsiedztwie lub bezpośrednim zasięgu oddziaływania
       instalacji, obiekty i obszary poddane ochronie na podstawie przepisów
       ustawy o ochronie przyrody, ustawy o lasach, ustawy - Prawo wodne oraz
       przepisów ustawy o uzdrowiskach i lecznictwie uzdrowiskowym,
   2) określenie oddziaływania na środowisko instalacji, w tym również w
     przypadku wystąpienia poważnej awarii przemysłowej,
   3) opis działań mających na celu zapobieganie i ograniczanie oddziaływania
     na środowisko,
   4) porównanie wykorzystywanej technologii z technologią spełniającą
     wymagania, o których mowa w art. 143,
   5) wskazanie, czy dla instalacji konieczne jest ustanowienie obszaru
     ograniczonego użytkowania, określenie granic takiego obszaru, ograniczeń w
     zakresie przeznaczenia terenu, wymagań technicznych dotyczących obiektów
     budowlanych i sposobów korzystania z nich,
   6) zwięzłe streszczenie w języku niespecjalistycznym informacji zawartych w
     przeglądzie,
   7) nazwisko osoby lub osób sporządzających przegląd.
                                        
                                    Art. 239.
W decyzji, o której mowa w art. 237, organ właściwy do jej wydania może:
   1) ograniczyć zakres przedmiotowy przeglądu ekologicznego,
   2) wskazać metody badań i studiów.
                                        
                                    Art. 240.
Jeżeli możliwość negatywnego oddziaływania na środowisko wynika z funkcjonowania
instalacji niezaliczonej do przedsięwzięcia mogącego znacząco oddziaływać na
środowisko, o którym mowa w art. 51 ust. 1, organ właściwy do nałożenia
obowiązku sporządzenia przeglądu określa, które z wymagań wymienionych w
art. 238 należy spełnić, sporządzając przegląd ekologiczny.
                                        
                                    Art. 241.
1. Jeżeli możliwość negatywnego oddziaływania na środowisko wynika z
  działalności podmiotu korzystającego ze środowiska innej niż eksploatacja
  instalacji, art. 237, 239 pkt 2 i art. 240 stosuje się odpowiednio.
2. Jeżeli przegląd ekologiczny dotyczy drogi, linii kolejowej, linii
  tramwajowej, lotniska lub portu, obowiązek sporządzenia przeglądu spoczywa na
  zarządzających tymi obiektami.
                                        
                                    Art. 242.
1. Minister właściwy do spraw środowiska może określić, w drodze
  rozporządzenia, dodatkowe wymagania, jakie powinien spełniać przegląd
  ekologiczny dla poszczególnych rodzajów instalacji.
2. W rozporządzeniu, o którym mowa w ust. 1, mogą zostać ustalone szczegółowe
  wymagania odnośnie do:
   1) formy sporządzania przeglądu,
   2) zakresu zagadnień, które powinny zostać określone i ocenione w
     przeglądzie,
   3) rodzaju dokumentów, z których informacje powinny zostać uwzględnione w
     przeglądzie.
                                        
                                    Tytuł IV
                                 Poważne awarie
                                        
                                     Dział I
                                 Przepisy ogólne
                                        
                                    Art. 243.
Ochrona środowiska przed poważną awarią, zwaną dalej "awarią", oznacza
zapobieganie zdarzeniom mogącym powodować awarię oraz ograniczanie jej skutków
dla ludzi i środowiska.
                                        
                                    Art. 244.
Prowadzący zakład stwarzający zagrożenie wystąpienia awarii, dokonujący przewozu
substancji niebezpiecznych oraz organy administracji są obowiązani do ochrony
środowiska przed awariami.
                                        
                                    Art. 245.
1. Każdy, kto zauważy wystąpienie awarii, jest obowiązany niezwłocznie
  zawiadomić o tym osoby znajdujące się w strefie zagrożenia oraz jednostkę
  organizacyjną Państwowej Straży Pożarnej albo Policji albo wójta, burmistrza
  lub prezydenta miasta.
2. Organy administracji w trybie i na zasadach określonych w dekrecie z dnia 23
  kwietnia 1953 r. o świadczeniach w celu zwalczania klęsk żywiołowych (Dz.U.
  Nr 23, poz. 93, z 1959 r. Nr 27, poz. 167, z 1970 Nr 16, poz. 138, z 1983 r.
  Nr 44, poz. 200, z 1996 r. Nr 106, poz. 496 oraz z 1998 r. Nr 106, poz. 668)
  mogą wprowadzić obowiązek świadczeń osobistych i rzeczowych w celu
  prowadzenia akcji na rzecz ochrony życia i zdrowia ludzi oraz środowiska
  przed skutkami awarii.
                                        
                                    Art. 246.
1. W razie wystąpienia awarii wojewoda, poprzez komendanta wojewódzkiego
  Państwowej Straży Pożarnej i wojewódzkiego inspektora ochrony środowiska,
  podejmie działania i zastosuje środki niezbędne do usunięcia awarii i jej
  skutków, określając w szczególności związane z tym obowiązki organów
  administracji i podmiotów korzystających ze środowiska.
2. O podjętych działaniach wojewoda informuje marszałka województwa.
                                        
                                    Art. 247.
1. W razie wystąpienia awarii wojewódzki inspektor ochrony środowiska może w
  drodze decyzji:
   1) zarządzić przeprowadzenie właściwych badań dotyczących przyczyn,
     przebiegu i skutków awarii,
   2) wydać zakazy lub ograniczenia w korzystaniu ze środowiska.
2. Decyzji, o której mowa w ust. 1, nadaje się rygor natychmiastowej
  wykonalności.
3. Jeżeli charakter awarii uzasadnia konieczność podjęcia szybkich działań, a w
  szczególności gdy ich zaniechanie mogłoby spowodować zwiększenie zagrożenia
  życia lub zdrowia ludzi lub bezpośrednie zagrożenie pogorszenia stanu
  środowiska w znacznych rozmiarach, decyzja może być ogłoszona ustnie, a
  informacja o tym zaprotokołowana.
4. Na wniosek zobowiązanego decyzję ogłoszoną ustnie doręcza się na piśmie
  niezwłocznie, gdy jest to możliwe; wniosek należy złożyć w terminie 7 dni od
  ogłoszenia decyzji.
5. W zakresie egzekwowania obowiązków wynikających z decyzji, o której mowa w
  ust. 1, wojewódzkiemu inspektorowi ochrony środowiska przysługuje uprawnienie
  egzekwowania ustnych poleceń w granicach określonych ustawą z dnia 17 czerwca
  1966 r. o postępowaniu egzekucyjnym w administracji (Dz.U. z 1991 r. Nr 36,
  poz. 161, z 1992 r. Nr 20, poz. 78, z 1993 r. Nr 28, poz. 127, z 1995 r.
  Nr 85, poz. 426, z 1996 r. Nr 43, poz. 189 i Nr 146, poz. 680, z 1997 r.
  Nr 137, poz. 926 i Nr 141, poz. 943 i poz. 944, z 1998 r. Nr 162, poz. 1126
  oraz z 2000 r. Nr 114, poz. 1193, Nr 120, poz. 1268 i Nr 122, poz. 1315).
                                    Dział II
    Instrumenty prawne służące przeciwdziałaniu poważnej awarii przemysłowej
                                        
                                   Rozdział 1
                                 Przepisy ogólne
                                        
                                    Art. 248.
1. Zakład stwarzający zagrożenie wystąpienia poważnej awarii przemysłowej,
  zwanej dalej "awarią przemysłową", w zależności od rodzaju, kategorii i
  ilości substancji niebezpiecznej znajdującej się w zakładzie uznaje się za
  zakład o zwiększonym ryzyku wystąpienia awarii, zwany dalej "zakładem o
  zwiększonym ryzyku", albo za zakład o dużym ryzyku wystąpienia awarii, zwany
  dalej "zakładem o dużym ryzyku".
2. Do zakładu, w którym przewiduje się możliwość wystąpienia substancji
  niebezpiecznej, lub do zakładu, w którym powstanie tej substancji jest
  możliwe w trakcie procesu przemysłowego, przepis ust. 1 stosuje się w
  zależności od przewidywanej ilości substancji niebezpiecznej mogącej znaleźć
  się w zakładzie.
3. Minister właściwy do spraw gospodarki, w porozumieniu z ministrem właściwym
  do spraw zdrowia, ministrem właściwym do spraw wewnętrznych oraz ministrem
  właściwym do spraw środowiska, określi, w drodze rozporządzenia rodzaje i
  ilości substancji niebezpiecznych, których znajdowanie się w zakładzie
  decyduje o zaliczeniu go do zakładu o zwiększonym ryzyku lub zakładu o dużym
  ryzyku.
4. W rozporządzeniu, o którym mowa w ust. 3, zostaną ustalone:
   1) nazwy i ilości substancji niebezpiecznych, decydujące o zaliczeniu do
     zakładu o zwiększonym ryzyku albo zakładu o dużym ryzyku,
   2) oznaczenie numeryczne substancji, o których mowa w pkt 1, pozwalające na
     jednoznaczną ich identyfikację,
   3) kryteria kwalifikowania substancji niewymienionych na podstawie pkt 1, do
     kategorii:
     a) bardzo toksycznych,
     b) toksycznych,
     c) utleniających,
     d) wybuchowych,
     e) łatwopalnych,
     f) wysoce łatwopalnych,
     g) skrajnie łatwopalnych,
     h) niebezpiecznych w szczególności dla ludzi lub środowiska
    oraz ich ilości decydujące o zaliczeniu do zakładu o zwiększonym ryzyku
     albo zakładu o dużym ryzyku.
                                                                                
                                   Rozdział 2
     Obowiązki prowadzącego zakład stwarzający zagrożenie wystąpienia awarii
                                  przemysłowej
                                        
                                    Art. 249.
Każdy, kto zamierza prowadzić lub prowadzi zakład o zwiększonym ryzyku lub o
dużym ryzyku jest obowiązany do zapewnienia, aby zakład ten był zaprojektowany,
wykonany, prowadzony i likwidowany w sposób zapobiegający awariom przemysłowym i
ograniczający ich skutki dla ludzi oraz środowiska.
                                        
                                    Art. 250.
1. Prowadzący zakład o zwiększonym ryzyku lub o dużym ryzyku jest obowiązany do
  zgłoszenia zakładu właściwemu organowi Państwowej Straży Pożarnej.
2. Zgłoszenie, o którym mowa w ust. 1, powinno zawierać następujące dane:
   1) oznaczenie prowadzącego zakład, jego adres zamieszkania lub siedziby,
   2) adres zakładu,
   3) informację o tytule prawnym,
   4) charakter prowadzonej lub planowanej działalności,
   5) rodzaj instalacji i istniejące systemy zabezpieczeń,
   6) rodzaj, kategorię i ilość oraz charakterystykę fizyko-chemiczną, pożarową
     i toksyczną substancji niebezpiecznej,
   7) charakterystykę terenu w bezpośrednim sąsiedztwie zakładu, ze szczególnym
     uwzględnieniem czynników mogących przyczynić się do zwiększenia zagrożenia
     awarią przemysłową lub pogłębienia jej skutków.
3. Do zgłoszenia, o którym mowa w ust. 1, należy dołączyć dokument
  potwierdzający, że zgłaszający jest upoważniony do występowania w obrocie
  prawnym, jeżeli prowadzący zakład nie jest osobą fizyczną,
4. Prowadzący zakład jest obowiązany do dokonania zgłoszenia, o którym mowa w
  ust. 1, co najmniej na 30 dni przed uruchomieniem zakładu lub jego części.
5. Każda istotna zmiana ilości lub rodzaju substancji niebezpiecznej albo jej
  charakterystyki fizyko-chemicznej, pożarowej i toksycznej, zmiana technologii
  lub profilu produkcji w stosunku do danych zawartych w zgłoszeniu, o którym
  mowa w ust. 1, powinny zostać zgłoszone właściwemu organowi Państwowej Straży
  Pożarnej w terminie 14 dni przed jej wprowadzeniem.
6. Istotną zmianę ilości substancji niebezpiecznej stanowi zwiększenie lub
  zmniejszenie ilości określonego rodzaju substancji o więcej niż 20% w
  stosunku do danych przedstawionych w zgłoszeniu.
7. Istotną zmianę rodzaju substancji lub jej charakterystyki fizyko-chemicznej,
  pożarowej i toksycznej stanowi zmiana, która wiąże się z zaliczeniem do innej
  kategorii substancji niebezpiecznych w stosunku do danych przedstawionych w
  zgłoszeniu.
8. Termin przewidywanego zakończenia eksploatacji instalacji lub zamknięcia
  zakładu prowadzący zakład jest obowiązany zgłosić właściwemu organowi
  Państwowej Straży Pożarnej co najmniej 14 dni przed zamknięciem.
9. Zgłoszenia, o których mowa w ust. 1, 5 i 8, prowadzący zakład przekazuje
  równocześnie do wiadomości wojewódzkiemu inspektorowi ochrony środowiska.
                                        
                                    Art. 251.
1. Prowadzący zakład o zwiększonym ryzyku lub o dużym ryzyku sporządza program
  zapobiegania poważnym awariom przemysłowym, zwany dalej "programem
  zapobiegania awariom", w którym przedstawia system zarządzania zakładem
  gwarantujący ochronę ludzi i środowiska.
2. Program zapobiegania awariom powinien zawierać w szczególności:
   1) określenie prawdopodobieństwa zagrożenia awarią przemysłową,
   2) zasady zapobiegania oraz zwalczania skutków awarii przemysłowej
     przewidywane do wprowadzenia,
   3) określenie sposobów ograniczenia skutków awarii przemysłowej dla ludzi i
     środowiska w przypadku jej zaistnienia,
   4) określenie częstotliwości przeprowadzania analiz programu zapobiegania
     awariom w celu oceny jego aktualności i skuteczności.
3. Prowadzący zakład o zwiększonym ryzyku lub o dużym ryzyku przedkłada program
  zapobiegania awariom właściwemu organowi Państwowej Straży Pożarnej przed
  uruchomieniem zakładu oraz przekazuje go równocześnie do wiadomości
  wojewódzkiemu inspektorowi ochrony środowiska.
4. Uruchomienie zakładu o zwiększonym ryzyku lub o dużym ryzyku może nastąpić
  po upływie 14 dni od dnia otrzymania przez właściwy organ Państwowej Straży
  Pożarnej programu zapobiegania awariom, jeśli w tym terminie organ ten nie
  wniesie sprzeciwu w drodze decyzji.
                                        
                                    Art. 252.
1. Prowadzący zakład o dużym ryzyku jest obowiązany do opracowania i wdrożenia
  systemu bezpieczeństwa stanowiącego element ogólnego systemu zarządzania i
  organizacji zakładu.
2. W systemie bezpieczeństwa należy uwzględnić:
   1) określenie, na wszystkich poziomach organizacji, obowiązków pracowników
     odpowiedzialnych za działania na wypadek awarii przemysłowej,
   2) szkolenia pracowników, których obowiązki są związane z funkcjonowaniem
     instalacji, w której znajduje się substancja niebezpieczna,
   3) funkcjonowanie mechanizmów umożliwiających systematyczną analizę zagrożeń
     awarią przemysłową oraz prawdopodobieństwa jej wystąpienia,
   4) instrukcje bezpiecznego funkcjonowania instalacji, w której znajduje się
     substancja niebezpieczna, przewidziane dla normalnej eksploatacji
     instalacji, a także konserwacji i czasowych przerw w ruchu,
   5) instrukcje sposobu postępowania w razie konieczności dokonania zmian w
     procesie przemysłowym,
   6) analizę przewidywanych sytuacji awaryjnych, służącą należytemu
     opracowaniu planów operacyjno-ratowniczych,
   7) prowadzenie monitoringu funkcjonowania instalacji, w której znajduje się
     substancja niebezpieczna, umożliwiającego podejmowanie działań
     korekcyjnych w przypadku wystąpienia zjawisk stanowiących odstępstwo od
     normalnej eksploatacji instalacji,
   8) systematyczną ocenę programu zapobiegania awariom oraz systemu
     bezpieczeństwa, prowadzoną z punktu widzenia ich aktualności i
     skuteczności.
                                        
                                    Art. 253.
1. Prowadzący zakład o dużym ryzyku jest obowiązany do opracowania raportu o
  bezpieczeństwie.
2. Raport o bezpieczeństwie powinien wykazać, że:
   1) prowadzący zakład o dużym ryzyku jest przygotowany do stosowania programu
     zapobiegania awariom i do zwalczania awarii przemysłowych,
   2) zakład spełnia warunki do wdrożenia systemu bezpieczeństwa, o którym mowa
     w art. 252,
   3) zostały przeanalizowane możliwości wystąpienia awarii przemysłowej i
     podjęto środki konieczne do zapobieżenia im,
   4) rozwiązania projektowe instalacji, w której znajduje się substancja
     niebezpieczna, jej wykonanie oraz funkcjonowanie zapewniają
     bezpieczeństwo,
   5) zostały opracowane wewnętrzne plany operacyjno-ratownicze oraz
     dostarczono informacje do opracowania zewnętrznych planów operacyjnoratowniczych.

3. Minister właściwy do spraw gospodarki, w porozumieniu z ministrem właściwym
  do spraw środowiska, ministrem właściwym do spraw wewnętrznych oraz Ministrem
  Obrony Narodowej, określi, w drodze rozporządzenia, wymagania, jakim powinien
  odpowiadać raport o bezpieczeństwie zakładu o dużym ryzyku.
4. W rozporządzeniu, o którym mowa w ust. 3, zostaną ustalone:
   1) forma sporządzenia raportu,
   2) zakres zagadnień, które powinny zostać w raporcie określone i ocenione,
   3) zakres terytorialny raportu,
   4) rodzaje dokumentów, z których informacje powinny zostać uwzględnione w
     raporcie.
                                        
                                    Art. 254.
1. Prowadzący zakład o dużym ryzyku jest obowiązany, przed uruchomieniem
  zakładu, do przedłożenia raportu o bezpieczeństwie komendantowi wojewódzkiemu
  Państwowej Straży Pożarnej i wojewódzkiemu inspektorowi ochrony środowiska.
2. Raport o bezpieczeństwie oraz jego zmiany zatwierdzane są w drodze decyzji
  przez komendanta wojewódzkiego Państwowej Straży Pożarnej, po uzyskaniu
  opinii wojewódzkiego inspektora ochrony środowiska.
                                        
                                    Art. 255.
Rozpoczęcie ruchu zakładu o dużym ryzyku może nastąpić po zatwierdzeniu raportu
o bezpieczeństwie.
                                        
                                    Art. 256.
1. Raport o bezpieczeństwie podlega, co najmniej raz na 5 lat, analizie i
  uzasadnionym zmianom, dokonywanym przez prowadzącego zakład o dużym ryzyku, z
  zastrzeżeniem ust. 2 i 3.
2. Raport o bezpieczeństwie powinien być zmieniony przez prowadzącego zakład o
  dużym ryzyku, jeżeli potrzebę zmiany uzasadniają względy bezpieczeństwa
  wynikające ze zmiany stanu faktycznego, postępu naukowo-technicznego lub
  analizy zaistniałych awarii przemysłowych.
3. Jeżeli prowadzący zakład o dużym ryzyku nie dokonuje zmian, o których mowa w
  ust. 2, komendant wojewódzki Państwowej Straży Pożarnej wzywa do zmiany
  raportu o bezpieczeństwie, wyznaczając termin dokonania zmian.
                                        
                                    Art. 257.
1. Prowadzący zakład o dużym ryzyku jest obowiązany, przed dokonaniem zmian w
  ruchu zakładu mogących mieć wpływ na wystąpienie zagrożenia awarią
  przemysłową, do przeprowadzenia analizy programu zapobiegania awariom,
  systemu bezpieczeństwa oraz raportu o bezpieczeństwie.
2.  Jeżeli zachodzą okoliczności, o których mowa w ust. 1, prowadzący zakład
  jest obowiązany, przed wprowadzeniem zmian w ruchu zakładu, do uzyskania
  zatwierdzenia przez komendanta wojewódzkiego Państwowej Straży Pożarnej
  zmienionego raportu o bezpieczeństwie, przekazując go równocześnie
  wojewódzkiemu inspektorowi ochrony środowiska.
                                        
                                    Art. 258.
1. Prowadzący zakład o zwiększonym ryzyku, przed dokonaniem zmian w ruchu
  zakładu mogących mieć wpływ na wystąpienie zagrożenia awarią przemysłową,
  jest obowiązany do przeprowadzenia analizy programu zapobiegania awariom i
  wprowadzenia, w razie potrzeby, zmian w tym programie.
2. W warunkach, o których mowa w ust. 1, prowadzący zakład jest obowiązany do
  przedłożenia komendantowi powiatowemu Państwowej Straży Pożarnej zmian w
  programie zapobiegania awariom oraz do przekazania ich równocześnie do
  wiadomości wojewódzkiemu inspektorowi ochrony środowiska.
3. Wprowadzenie zmian w ruchu zakładu może nastąpić po upływie 14 dni od dnia
  otrzymania przez komendanta powiatowego Państwowej Straży Pożarnej zmian w
  programie zapobiegania awariom, jeśli w tym terminie organ ten nie wniesie
  sprzeciwu w drodze decyzji.
                                        
                                    Art. 259.
1. Komendant wojewódzki Państwowej Straży Pożarnej może ustalić, w drodze
  decyzji, grupy zakładów o zwiększonym ryzyku lub o dużym ryzyku, których
  zlokalizowanie w niedużej odległości od siebie może zwiększyć
  prawdopodobieństwo wystąpienia awarii przemysłowej lub pogłębić jej skutki, w
  szczególności ze względu na skoncentrowanie posiadanych rodzajów, kategorii i
  ilości substancji niebezpiecznych.
2. W decyzji, o której mowa w ust. 1, komendant wojewódzki Państwowej Straży
  Pożarnej może zobowiązać prowadzących zakłady do:
   1) wzajemnej wymiany informacji, które pozwolą na uwzględnienie w programie
     zapobiegania awariom, raportach o bezpieczeństwie i w wewnętrznych planach
     operacyjno-ratowniczych zwiększonego prawdopodobieństwa wystąpienia awarii
     przemysłowej lub zwiększenia skutków jej wystąpienia,
   2) dostarczenia informacji niezbędnych do sporządzenia zewnętrznych planów
     operacyjno-ratowniczych oraz do opracowywania informacji, o zagrożeniach
     awariami przemysłowymi w zakładach o dużym ryzyku lub w zakładach o
     zwiększonym ryzyku i przewidywanych środkach bezpieczeństwa.
                                        
                                    Art. 260.
1. W celu zapobiegania, zwalczania i ograniczania skutków awarii przemysłowej
  opracowuje się wewnętrzny i zewnętrzny plan operacyjno-ratowniczy.
2. Plany operacyjno-ratownicze zawierają w szczególności:
   1) zakładane działania służące ograniczeniu skutków awarii przemysłowej dla
     ludzi i środowiska,
   2) propozycje metod i środków służących ochronie ludzi i środowiska przed
     skutkami awarii przemysłowej,
   3) informację o występujących zagrożeniach, podjętych środkach
     zapobiegawczych i o działaniach, które będą podjęte w przypadku
     wystąpienia awarii przemysłowej, przedstawianą społeczeństwu i właściwym
     organom Państwowej Straży Pożarnej, wojewodzie, wojewódzkiemu inspektorowi
     ochrony środowiska, staroście, wójtowi, burmistrzowi lub prezydentowi
     miasta,
   4) wskazanie sposobów usunięcia skutków awarii przemysłowej i przywrócenia
     środowiska do stanu poprzedniego, a w przypadku gdy nie jest to możliwe określenie
zabiegów, których celem jest rekultywacja,
   5) wskazanie sposobów zapobiegania transgranicznym skutkom awarii
     przemysłowej.
3. Minister właściwy do spraw gospodarki, w porozumieniu z ministrem właściwym
  do spraw środowiska, ministrem właściwym do spraw wewnętrznych oraz Ministrem
  Obrony Narodowej, określi, w drodze rozporządzenia, wymagania, jakim powinny
  odpowiadać wewnętrzne i zewnętrzne plany operacyjno-ratownicze.
4. W rozporządzeniu, o którym mowa w ust. 3, zostaną ustalone:
   1) forma sporządzenia planów,
   2) zakres zagadnień, które powinny zostać określone, ocenione i ustalone,
   3) zakres terytorialny planów.
                                        
                                    Art. 261.
1. Prowadzący zakład o dużym ryzyku jest obowiązany do:
   1) opracowania wewnętrznego planu operacyjno-ratowniczego, a w razie
     zagrożenia awarią przemysłową lub jej wystąpienia - do niezwłocznego
     przystąpienia do jego realizacji,
   2) dostarczenia komendantowi wojewódzkiemu Państwowej Straży Pożarnej
     informacji niezbędnych do opracowania zewnętrznego planu operacyjnoratowni-czego,
z uwzględnieniem transgranicznych skutków awarii
     przemysłowych.
2. Sporządzenie wewnętrznego planu operacyjno-ratowniczego i dostarczenie
  informacji, o których mowa w ust. 1 pkt 2, następuje przed uruchomieniem
  zakładu o dużym ryzyku.
3. Prowadzący zakład o dużym ryzyku jest obowiązany do przeprowadzania analizy
  i przećwiczenia realizacji wewnętrznego planu operacyjno-ratowniczego co
  najmniej raz na 3 lata, w celu jego aktualizacji i dokonania w nim
  uzasadnionych zmian; w szczególności należy brać pod uwagę zmiany wprowadzone
  w instalacji, w sposobie funkcjonowania jednostek ochrony przeciwpożarowej,
  stan wiedzy dotyczącej zapobiegania, zwalczania i usuwania skutków awarii
  przemysłowej, a także postęp naukowo-techniczny.
4. Prowadzący zakład o dużym ryzyku niezwłocznie zawiadamia komendanta
  wojewódzkiego Państwowej Straży Pożarnej oraz wojewódzkiego inspektora
  ochrony środowiska o przeprowadzonej analizie wewnętrznego planu operacyjnoratowniczego
i o jej rezultatach.
                                        
                                    Art. 262.
Prowadzący zakład o dużym ryzyku zapewnia możliwość udziału w postępowaniu,
którego przedmiotem jest sporządzenie wewnętrznego planu operacyjnoratowniczego,
pracownikom zakładu w szczególności narażonym bezpośrednio na
skutki awarii przemysłowej oraz pełniącym funkcję społecznych inspektorów pracy
lub przedstawicielom związków zawodowych odpowiedzialnym za bezpieczeństwo i
higienę pracy.
                                        
                                    Art. 263.
Prowadzący zakład o dużym ryzyku jest obowiązany do dostarczenia komendantowi
wojewódzkiemu Państwowej Straży Pożarnej oraz wojewódzkiemu inspektorowi ochrony
środowiska wykazu zawierającego dane o rodzaju, kategorii i ilości substancji
niebezpiecznych znajdujących się na terenie zakładu, a także do corocznego
aktualizowania wykazu, według stanu na dzień 31 grudnia, w terminie do końca
stycznia roku następnego.
                                        
                                    Art. 264.
Prowadzący zakład o zwiększonym ryzyku lub o dużym ryzyku w razie wystąpienia
awarii przemysłowej jest obowiązany do:
   1) natychmiastowego zawiadomienia o tym fakcie właściwego organu Państwowej
     Straży Pożarnej oraz wojewódzkiego inspektora ochrony środowiska,
   2) niezwłocznego przekazania, organom, o których mowa w pkt 1, informacji:
     a) o okolicznościach awarii,
     b) o niebezpiecznych substancjach związanych z awarią,
     c) umożliwiających dokonanie oceny skutków awarii dla ludzi i środowiska,
     d) o podjętych działaniach ratunkowych, a także działaniach mających na
       celu ograniczenie skutków awarii i zapobieżenie jej powtórzeniu się,
   3) stałej aktualizacji informacji, o których mowa w pkt 2, odpowiednio do
    zmiany sytuacji.
                                        
                                   Rozdział 3
          Obowiązki organów administracji związane z awarią przemysłową
                                        
                                    Art. 265.
1. Komendant wojewódzki Państwowej Straży Pożarnej, na podstawie informacji
  przedstawionych przez prowadzącego zakład stwarzający zagrożenie wystąpienia
  awarii przemysłowej, sporządza zewnętrzny plan operacyjno-ratowniczy dla
  terenu narażonego na skutki awarii przemysłowej, położonego poza zakładem o
  dużym ryzyku.
2. Koszty sporządzenia zewnętrznego planu operacyjno-ratowniczego ponosi
  prowadzący zakład o dużym ryzyku.
3. Wysokość kosztów, o których mowa w ust. 2, i sposób ich uiszczenia określa,
  w drodze decyzji, komendant wojewódzki Państwowej Straży Pożarnej;
  uzasadnienie decyzji powinno zawierać szczegółowy wykaz wykonanych prac i
  zestawienie kosztów ich realizacji.
4. Do należności z tytułu obowiązku uiszczenia kosztów sporządzenia
  zewnętrznego planu operacyjno-ratowniczego stosuje się przepisy działu III
  ustawy - Ordynacja podatkowa, z tym że uprawnienia organów podatkowych
  przysługują komendantowi wojewódzkiemu Państwowej Straży Pożarnej.
5. Zewnętrzny plan operacyjno-ratowniczy sporządza się przed uruchomieniem
  zakładu.
6. Komendant wojewódzki Państwowej Straży Pożarnej zapewnia możliwość udziału
  społeczeństwa w postępowaniu, którego przedmiotem jest sporządzenie
  zewnętrznego planu operacyjno-ratowniczego.
7. Po przeprowadzeniu postępowania wymagającego udziału społeczeństwa komendant
  wojewódzki Państwowej Straży Pożarnej przyjmuje zewnętrzny plan operacyjnoratowniczy.

8. W razie konieczności zmiany treści zewnętrznego planu operacyjnoratowniczego
ust. 1-3, 6 i 7 stosuje się odpowiednio.
9. Komendant wojewódzki Państwowej Straży Pożarnej jest obowiązany do
  przeprowadzania analizy i przećwiczenia realizacji zewnętrznego planu
  operacyjno-ratowniczego co najmniej raz na 3 lata, w celu jego aktualizacji i
  dokonania w nim ewentualnych zmian; w szczególności należy brać pod uwagę
  zmiany wprowadzone w instalacji, w sposobie funkcjonowania jednostek ochrony
  przeciwpożarowej, stan wiedzy dotyczącej zapobiegania, zwalczania i usuwania
  skutków awarii przemysłowej, a także postęp naukowo-techniczny.
10. Do wykonania zewnętrznego planu operacyjno-ratowniczego stosuje się przepisy
  ustawy z dnia 24 sierpnia 1991 r. o ochronie przeciwpożarowej (Dz.U. Nr 81,
  poz. 351, z 1994 r. Nr 27, poz. 96 i Nr 89, poz. 414, z 1996 r. Nr 106.
  poz. 496, z 1997 r. Nr 111, poz. 725 i Nr 121, poz. 770, z 1998 r. Nr 106,
  poz. 668 i Nr 162, poz. 1126 oraz z 2000 r. Nr 120, poz. 1268).
                                        
                                    Art. 266.
1. Komendant wojewódzki Państwowej Straży Pożarnej w razie zagrożenia awarią
  przemysłową lub jej wystąpienia niezwłocznie przystępuje do realizacji
  zewnętrznego planu operacyjno-ratowniczego.
2. Komendant wojewódzki Państwowej Straży Pożarnej może odstąpić od
  sporządzenia zewnętrznego planu operacyjno-ratowniczego, jeżeli z informacji
  dostarczonych przez prowadzącego zakład wynika w sposób niebudzący
  wątpliwości, że nie występuje ryzyko rozprzestrzenienia się skutków awarii
  poza zakład.
                                        
                                    Art. 267.
1. Komendant wojewódzki Państwowej Straży Pożarnej podaje do publicznej
  wiadomości informację o zamieszczeniu w publicznie dostępnym wykazie danych o
  aktualizowanym corocznie rejestrze substancji niebezpiecznych znajdujących
  się w zakładach zlokalizowanych na obszarze jego właściwości miejscowej.
2. Komendant wojewódzki Państwowej Straży Pożarnej poza informacją, o której
  mowa w ust. 1, podaje do publicznej wiadomości także:
   1) informacje o zamieszczeniu w publicznie dostępnym wykazie danych o
     decyzji, o której mowa w art. 259 ust. 1,
   2) informacje o zatwierdzonych raportach o bezpieczeństwie lub ich zmianach,
   3) informacje o przyjętych zewnętrznych planach operacyjno-ratowniczych lub
     ich zmianach,
   4) instrukcje o postępowaniu mieszkańców na wypadek wystąpienia awarii.
3. Komendant wojewódzki Państwowej Straży Pożarnej co najmniej raz na 3 lata,
  dokonuje analizy dokumentów zawierających dane, o których mowa w ust. 2 pkt
  4 i art. 259 ust. 2 pkt 2, co do ich zgodności z wymogami bezpieczeństwa oraz
  aktualności, a w razie potrzeby wprowadza w nich odpowiednie zmiany.
4. Minister właściwy do spraw środowiska określi, w drodze rozporządzenia,
  szczegółowy zakres informacji wymaganych do podania do publicznej wiadomości,
  o których mowa w ust. 1 i 2.
5. W rozporządzeniu, o którym mowa w ust. 4, zostaną ustalone:
   1) formy prezentacji informacji,
   2) szczegółowy zakres zagadnień, które powinny zostać przekazane w
     informacji.
                                        
                                    Art. 268.
Właściwe organy Państwowej Straży Pożarnej w razie wystąpienia awarii
przemysłowej są obowiązane do:
   1) podjęcia działań operacyjno-ratowniczych we współpracy z prowadzącym
     zakład,
   2) zebrania informacji niezbędnych do dokonania analizy awarii i
     sformułowania zaleceń dla prowadzącego zakład,
   3) sprawdzenia, czy prowadzący zakład podjął wszystkie konieczne środki
     zaradcze,
   4) opracowania zaleceń dotyczących zastosowania w przyszłości określonych
     środków zapobiegawczych,
   5) sprawdzenia, czy prowadzący zakład wdrożył zalecenia właściwego organu
     Państwowej Straży Pożarnej.
                                        
                                    Art. 269.
Komendant powiatowy Państwowej Straży Pożarnej w ramach czynności kontrolnorozpoznawczych
przeprowadzanych co najmniej raz w roku w zakładzie stwarzającym
zagrożenie wystąpienia awarii przemysłowych, ustala spełnienie wymogów
bezpieczeństwa, a w szczególności czy:
   1) podjęto środki zapobiegające wystąpieniu awarii przemysłowej,
   2) zapewniono wystarczające środki ograniczające skutki awarii przemysłowej
     w zakładzie i poza jego granicami, uwzględniając skutki transgraniczne,
   3) dane zawarte w dokumentach, o których mowa w ustawie, takich jak
     zgłoszenie zakładu o zwiększonym ryzyku lub dużym ryzyku, program
     zapobiegania awariom, raport o bezpieczeństwie, wewnętrzny plan operacyjnoratowniczy,
informacje niezbędne do opracowania zewnętrznego planu
     operacyjno-ratowniczego, przedkładane właściwym organom Państwowej Straży
     Pożarnej " są rzetelne i odzwierciedlają stan bezpieczeństwa w zakładzie.
                                        
                                    Dział III
                            Współpraca międzynarodowa
                                        
                                    Art. 270.
1. Komendant wojewódzki Państwowej Straży Pożarnej, który na podstawie
  informacji otrzymanych od prowadzącego zakład o dużym ryzyku stwierdzi, że
  możliwe skutki awarii przemysłowej mogą mieć zasięg transgraniczny,
  niezwłocznie przekaże ministrowi właściwemu do spraw środowiska istotne dla
  sprawy informacje, a w szczególności raport o bezpieczeństwie oraz wewnętrzny
  i zewnętrzny plan operacyjno-ratowniczy.
2. Minister właściwy do spraw środowiska po uzyskaniu informacji, o której mowa
  w ust. 1, niezwłocznie zawiadamia państwo, na którego terytorium mogą
  wystąpić skutki awarii, o usytuowaniu zakładu o dużym ryzyku. Do
  zawiadomienia dołącza się informację dotyczącą raportu o bezpieczeństwie oraz
  zewnętrzny plan operacyjno-ratowniczy w części dotyczącej zagrożeń
  transgranicznych.
3. Minister właściwy do spraw środowiska po uzyskaniu informacji od komendanta
  wojewódzkiego Państwowej Straży Pożarnej o wystąpieniu awarii przemysłowej na
  terytorium Rzeczypospolitej Polskiej niezwłocznie zawiadamia państwo, na
  którego terytorium mogą wystąpić skutki tej awarii, i przekazuje wszystkie
  istotne dla sprawy informacje.
                                        
                                    Art. 271.
1. Minister właściwy do spraw środowiska po uzyskaniu informacji o wystąpieniu
  awarii przemysłowej poza terytorium Rzeczypospolitej Polskiej, której skutki
  mogą oddziaływać na terytorium Rzeczypospolitej Polskiej, niezwłocznie
  zawiadamia o tym Komendanta Głównego Państwowej Straży Pożarnej.
2. Komendant Główny Państwowej Straży Pożarnej, w sytuacji określonej w ust. 1,
  niezwłocznie podejmuje akcję ratowniczą.
3. Na potrzeby wystąpienia z roszczeniem wobec podmiotów odpowiedzialnych
  Komendant Główny Państwowej Straży Pożarnej, po zakończeniu akcji
  ratowniczej, dokona szacunku strat powstałych wskutek transgranicznego
  oddziaływania awarii przemysłowej na środowisko oraz kosztów akcji
  ratunkowej.
                                        
                                     Tytuł V
                             Środki finansowo-prawne
                                        
                                     Dział I
                                 Przepisy ogólne
                                        
                                    Art. 272.
Środki finansowo-prawne ochrony środowiska stanowią w szczególności:
   1) opłata za korzystanie ze środowiska,
   2) administracyjna kara pieniężna,
   3) zróżnicowane stawki podatków i innych danin publicznych służące celom
     ochrony środowiska.
                                        
                                    Art. 273.
1. Opłata za korzystanie ze środowiska jest ponoszona za:
   1) wprowadzanie gazów lub pyłów do powietrza,
   2) wprowadzanie ścieków do wód lub do ziemi,
   3) pobór wód,
   4) składowanie odpadów.
2. Administracyjna kara pieniężna jest ponoszona za przekroczenie lub
  naruszenie warunków korzystania ze środowiska, ustalonych decyzją w zakresie
  określonym w ust. 1, a także w zakresie magazynowania odpadów i emitowania
  hałasu do środowiska.
3. Przepisy ustawy o ochronie przyrody i przepisy ustawy - Prawo geologiczne i
  górnicze oraz innych ustaw określają odrębne przypadki i zasady ponoszenia
  opłat za korzystanie ze środowiska oraz administracyjnych kar pieniężnych.
                                        
                                    Art. 274.
1. Wysokość opłat za korzystanie ze środowiska i administracyjnych kar
  pieniężnych zależy odpowiednio od:
   1) ilości i rodzaju gazów lub pyłów wprowadzanych do powietrza,
   2) ilości i jakości pobranej wody oraz od tego, czy pobrano wodę
     powierzchniową czy podziemną.
2. Wysokość opłaty za wprowadzanie ścieków zależy, z zastrzeżeniem ust. 4, od
  rodzaju substancji zawartych w ściekach i ich ilości, a w wypadku wód
  chłodniczych - od temperatury tych wód.
3. Przez substancje zawarte w ściekach rozumie się także substancje wyrażone
  jako wskaźniki, o których mowa w art. 295 ust. 1.
4 Wysokość opłaty za wprowadzanie ścieków, o których mowa w art. 3 pkt 38 lit.
  c) - zależy od wielkości, rodzaju i sposobu zagospodarowania terenu, z
  którego te ścieki są odprowadzane.
5. Wysokość opłaty za składowanie odpadów zależy od ilości i rodzaju
  składowanych odpadów, z tym że wysokość opłaty podwyższonej zależy także od
  czasu składowania odpadów.
6. Wysokość kary zależy odpowiednio od:
   1) ilości, stanu i składu ścieków,
   2) ilości i rodzaju składowanych albo magazynowanych odpadów oraz czasu ich
     składowania albo magazynowania,
   3) pory doby i wielkości przekroczenia dopuszczalnego poziomu hałasu.
7. Przez skład ścieków rozumie się stężenie zawartych w nich substancji.
8. Przez stan ścieków rozumie się temperaturę, odczyn i poziom sztucznych
  substancji promieniotwórczych.
                                        
                                    Art. 275.
Do ponoszenia opłat za korzystanie ze środowiska oraz administracyjnych kar
pieniężnych są obowiązane, z zastrzeżeniem art. 284 ust. 2, podmioty
korzystające ze środowiska.
                                        
                                    Art. 276.
1. Podmiot korzystający ze środowiska bez uzyskania wymaganego pozwolenia lub
  innej decyzji ponosi opłatę podwyższoną za korzystanie ze środowiska.
2. W razie korzystania ze środowiska z przekroczeniem lub naruszeniem warunków
  określonych w pozwoleniu lub innej decyzji podmiot korzystający ze środowiska
  ponosi, oprócz opłaty, administracyjną karę pieniężną.
                                        
                                    Art. 277.
1. Opłaty za korzystanie ze środowiska podmiot korzystający ze środowiska wnosi
  na rachunek urzędu marszałkowskiego właściwego ze względu na miejsce
  korzystania ze środowiska.
2. Opłaty za wprowadzanie gazów lub pyłów do powietrza, wynikające z
  eksploatacji urządzeń, wnosi się na rachunek urzędu marszałkowskiego
  właściwego ze względu na miejsce rejestracji podmiotu korzystającego ze
  środowiska.
3. Administracyjne kary pieniężne podmiot korzystający ze środowiska wnosi na
  rachunek wojewódzkiego inspektora ochrony środowiska, który wydał decyzje w
  przedmiocie wymierzenia kary.
4. Wpływy z tytułu opłat i kar stanowią przychody odpowiednich funduszy ochrony
  środowiska i gospodarki wodnej.
                                        
                                    Art. 278.
Marszałek województwa i wojewódzki inspektor ochrony środowiska sporządzają
sprawozdania z wykonania przychodów i rozchodów, o których mowa w art. 277, na
zasadach określonych w odrębnych przepisach.
                                        
                                    Art. 279.
1. Jeżeli warunki korzystania ze środowiska są określone w pozwoleniu, o którym
  mowa w art. 181 ust. 1 pkt 1"3, 5 i 6, oraz w pozwoleniu wodnoprawnym na
  pobór wód w rozumieniu ustawy - Prawo wodne, podmiotem obowiązanym do
  poniesienia opłaty za korzystanie ze środowiska lub administracyjnej kary
  pieniężnej jest podmiot, którego dotyczy pozwolenie.
2. W razie składowania lub magazynowania odpadów podmiotem korzystającym ze
  środowiska, obowiązanym do ponoszenia opłat za korzystanie ze środowiska oraz
  administracyjnych kar pieniężnych, jest, z zastrzeżeniem ust. 3, posiadacz
  odpadów w rozumieniu przepisów ustawy o odpadach.
3. Jeżeli odpady zostały przekazane na rzecz podmiotu, który nie uzyskał
  wymaganego zezwolenia w zakresie gospodarki odpadami, to podmiotem
  korzystającym ze środowiska, obowiązanym do ponoszenia opłat za korzystanie
  ze środowiska, jest, z zastrzeżeniem ust. 4, podmiot, który przekazał te
  odpady.
4. Jeżeli osoba fizyczna niebędąca przedsiębiorcą przekazuje odpady podmiotowi,
  który nie uzyskał wymaganego zezwolenia w zakresie gospodarki odpadami,
  podmiotem korzystającym ze środowiska, obowiązanym do ponoszenia opłat za
  korzystanie ze środowiska, jest podmiot, któremu przekazano te odpady.
                                        
                                    Art. 280.
Jeżeli składowane lub magazynowane odpady ulegają zmieszaniu, za podstawę opłaty
za korzystanie ze środowiska lub administracyjnej kary pieniężnej przyjmuje się
rodzaj odpadu, za który jednostkowa stawka opłaty jest najwyższa.
                                        
                                    Art. 281.
1. Do ponoszenia opłat za korzystanie ze środowiska oraz administracyjnych kar
  pieniężnych stosuje się odpowiednio, z zastrzeżeniem ust. 2, przepisy działu
  III ustawy - Ordynacja podatkowa, z tym że uprawnienia organów podatkowych
  przysługują marszałkowi województwa albo wojewódzkiemu inspektorowi ochrony
  środowiska.
2. Do ponoszenia opłat, o których mowa w art. 276 ust. 1, oraz
  administracyjnych kar pieniężnych nie stosuje się przepisów
  ustawy - Ordynacja podatkowa dotyczących odroczenia terminu płatności
  należności, zaniechania ustalenia zobowiązania, zaniechania poboru należności
  oraz umarzania zaległych zobowiązań i odsetek za zwłokę, chyba że przepisy
  działu IV stanowią inaczej.
                                        
                                    Art. 282.
Postępowanie w przedmiocie opłat za korzystanie ze środowiska oraz
administracyjnych kar pieniężnych wszczyna się z urzędu albo na wniosek podmiotu
korzystającego ze środowiska, którego dotyczy opłata albo kara.
                                    Art. 283.
1. Stawki podatków i innych danin publicznych powinny być różnicowane, z
  uwzględnieniem celów służących ochronie środowiska.
2. Stawki podatku akcyzowego powinny być kalkulowane w szczególności tak, aby
  zapewnić niższą cenę rynkową :
   1) benzyny bezołowiowej w stosunku do benzyny zawierającej ołów,
   2) olejów napędowego i opałowego o niższej zawartości siarki w stosunku do
     olejów o wyższej zawartości siarki,
   3) olejów napędowego i smarowego, wytwarzanych z udziałem komponentów
     uzyskiwanych z regeneracji olejów zużytych, w stosunku do olejów
     wytwarzanych bez udziału tych komponentów,
   4) biopaliw opartych na wykorzystaniu biomasy, w szczególności roślin
     uprawnych, w stosunku do paliw pochodzących ze źródeł nieodnawialnych.
                                    Dział II
                       Opłaty za korzystanie ze środowiska
                                        
                                   Rozdział 1
                                 Wnoszenie opłat
                                        
                                    Art. 284.
1. Podmiot korzystający ze środowiska ustala we własnym zakresie wysokość
  należnej opłaty i wnosi ją na rachunek właściwego urzędu marszałkowskiego.
2. Osoby fizyczne niebędące przedsiębiorcami ponoszą opłaty za korzystanie ze
  środowiska w zakresie, w jakim korzystanie wymaga pozwolenia na wprowadzanie
  substancji lub energii do środowiska oraz pozwolenia wodnoprawnego na pobór
  wód w rozumieniu przepisów ustawy - Prawo wodne.
                                        
                                    Art. 285.
1. Opłatę ustala się według stawek obowiązujących w okresie, w którym
  korzystanie ze środowiska miało miejsce.
2. Podmiot korzystający ze środowiska wnosi opłatę do końca miesiąca
  następującego po upływie każdego kwartału.
                                        
                                    Art. 286.
1. Podmiot korzystający ze środowiska w terminie wniesienia opłaty przedkłada
  marszałkowi województwa wykaz zawierający informacje i dane, o których mowa w
  art. 287, wykorzystane do ustalenia wysokości opłat.
2. Wykaz, na podstawie którego ustalono opłaty za składowanie odpadów, podmiot
  korzystający ze środowiska przedkłada także wójtowi, burmistrzowi lub
  prezydentowi miasta właściwemu ze względu na miejsce składowania odpadów.
3. Minister właściwy do spraw środowiska określi, w drodze rozporządzenia,
  wzory wykazów zawierających informacje i dane o zakresie korzystania ze
  środowiska i sposób ich przedstawiania.
4. W rozporządzeniu, o którym mowa w ust. 3, zostaną ustalone:
   1) forma wykazu,
   2) zawartość wykazu, w tym wymaganie aby wykaz zawierał zbiorcze zestawienie
      informacji o zakresie korzystania ze środowiska, o którym mowa w art. 273
      ust. 1,
   3) układ wykazu,
   4) wymagane techniki przedkładania wykazu.
                                        
                                    Art. 287.
1. Podmiot korzystający ze środowiska powinien prowadzić, aktualizowaną co
  kwartał, ewidencję zawierającą odpowiednio:
   1) informacje o ilości i rodzajach gazów lub pyłów wprowadzanych do
     powietrza oraz dane, na podstawie których określono te ilości,
   2) informacje o ilości i jakości pobranej wody powierzchniowej i podziemnej,
   3) informacje o ilości, stanie i składzie ścieków wprowadzanych do wód lub
     do ziemi,
   4) informacje o wielkości, rodzaju i sposobie zagospodarowania terenu, z
     którego odprowadzane są ścieki, o których mowa w art. 3 pkt 38 lit. c).
2. Zasady prowadzenia ewidencji odpadów określają przepisy ustawy o odpadach.
                                        
                                    Art. 288.
1. W razie nieuiszczenia przez podmiot korzystający ze środowiska opłaty albo
  uiszczenia opłaty w wysokości nasuwającej zastrzeżenia marszałek województwa
  wymierza opłatę w drodze decyzji, na podstawie własnych ustaleń lub kontroli
  oraz wyników kontroli wojewódzkiego inspektora ochrony środowiska.
2. Marszałek województwa dokonuje ustaleń własnych na podstawie:
   1) pomiarów dokonywanych przez organy administracji lub przez podmiot
     korzystający ze środowiska obowiązany do poniesienia opłat,
   2) innych danych technicznych i technologicznych.
   
                                    Art. 289.
1. Nie wnosi się opłat z tytułu tych rodzajów korzystania ze środowiska spośród
  wymienionych w art. 273 ust. 1, których kwartalna wysokość, z zastrzeżeniem
  ust. 2,  nie przekracza 25% najniższego wynagrodzenia za pracę pracowników,
  obowiązującego w dniu 30 września roku poprzedniego, określonego na podstawie
  odrębnych przepisów.
2. Sejmik województwa może, w drodze aktu prawa miejscowego, uchwalić
  podwyższenie wartości procentowej, o której mowa w ust. 1, jednak nie więcej
  niż do 50%.
                                        
                                   Rozdział 2
                    Stawki opłat za korzystanie ze środowiska
                                        
                                    Art. 290.
1. Górne jednostkowe stawki opłat wynoszą, z zastrzeżeniem art. 291 ust. 1:
   1) 273 zł za 1 kg gazów lub pyłów wprowadzanych do powietrza,
   2) 175 zł za 1 kg substancji wprowadzanych ze ściekami do wód lub do ziemi,
   3) 20 zł za 1 dam3 wód chłodniczych,
   4) 200 zł za umieszczenie 1 Mg odpadów na składowisku,
   5) 3 zł za pobór 1 m3 wody podziemnej,
   6) 1,50 zł za pobór 1 m3 wody powierzchniowej,
   7)  3 zł za 1 m2 powierzchni na jeden rok, z której odprowadzane są ścieki,
     o których mowa w art. 3 pkt 38 lit. c).
2. Rada Ministrów w drodze rozporządzeń:
   1) określi jednostkowe stawki opłat, o których mowa w ust. 1,
   2) może zróżnicować wysokość stawek opłat w zależności od:
     a) rodzaju gazów, pyłów, odpadów lub substancji w ściekach i temperatury
       ścieków,
     b) jakości i rodzaju pobranej wody,
     c) obszaru kraju,
     d) sposobu zagospodarowania terenu w przypadku stawek opłat za wody
       opadowe i roztopowe.
3. Rada Ministrów, wydając rozporządzenia, o których mowa w ust. 2, uwzględnia:
   1) wielkość zasobów wodnych możliwych do wykorzystania w poszczególnych
     dorzeczach oraz koszt uzyskania wód z tych zasobów, dostępność zasobów
     środowiska, wymogi ochrony środowiska i stopień degradacji poszczególnych
     obszarów i zasobów, wynikające z dotychczasowych form korzystania ze
     środowiska,
   2) uciążliwość gazów, pyłów, substancji lub energii zawartych w ściekach
     oraz odpadów dla środowiska,
   3) potrzebę zapewnienia szczególnej ochrony zasobów wód podziemnych i wód
     jezior,
   4) możliwości techniczne lub technologiczne oraz ekologiczną lub ekonomiczną
     racjonalność odzysku odpadów.
4. Rozporządzenia, o których mowa w ust. 2, powinny być ogłoszone nie później
  niż do dnia 30 września roku poprzedzającego rok, od którego mają
  obowiązywać.
                                        
                                    Art. 291.
1. Stawki opłat określone w art. 290 ust. 1 oraz ustalone na podstawie art. 290
  ust. 2 podlegają z dniem 1 stycznia każdego roku kalendarzowego podwyższeniu
  w stopniu odpowiadającym średniorocznemu wskaźnikowi cen towarów i usług
  konsumpcyjnych ogółem przyjętemu w ustawie budżetowej za rok poprzedni.
2. Minister właściwy do spraw środowiska, nie później niż w terminie do dnia 31
  października każdego roku, ogłasza, w drodze obwieszczenia, w Dzienniku
  Urzędowym Rzeczypospolitej Polskiej "Monitor Polski" wysokość stawek opłat na
  następny rok, uwzględniając dotychczasowe zmiany wysokości stawek oraz zasadę
  określoną w ust. 1.
                                   Rozdział 3
                               Opłaty podwyższone
                                        
                                    Art. 292.
Podmiot korzystający ze środowiska ponosi opłaty podwyższone o 500% w przypadku
braku wymaganego pozwolenia na:
   1) wprowadzanie do powietrza gazów lub pyłów,
   2) pobór wód lub wprowadzanie ścieków do wód lub do ziemi.
                                        
                                    Art. 293.
1. Za składowanie odpadów bez uzyskania decyzji zatwierdzającej instrukcję
  eksploatacji składowiska odpadów podmiot korzystający ze środowiska ponosi, z
  zastrzeżeniem ust. 3-5, opłaty podwyższone w wysokości 0,05 jednostkowej
  stawki opłaty za umieszczenie odpadów na składowisku za każdą dobę
  składowania.
2. Magazynowanie odpadów bez wymaganej decyzji określającej sposób i miejsce
  magazynowania traktuje się jako składowanie odpadów bez wymaganej decyzji
  zatwierdzającej instrukcję eksploatacji składowiska, z zastrzeżeniem ust. 3.
3. Za składowanie odpadów w miejscu na ten cel nieprzeznaczonym podmiot
  korzystający ze środowiska ponosi opłaty podwyższone w wysokości 0,1 stawki
  opłaty za umieszczenie odpadów na składowisku za każdą dobę składowania.
4. W przypadku pozbycia się odpadów:
   1) nad brzegami zbiorników wodnych, a zwłaszcza w strefach ochronnych ujęć
     wód i na terenach wypływu wód z warstw wodonośnych,
   2) na terenach parków narodowych i rezerwatów przyrody,
   3) na terenach leśnych albo uzdrowiskowych lub na terenach przeznaczonych na
     cele rekreacyjno-wypoczynkowe,
 podmiot korzystający ze środowiska ponosi opłaty podwyższone w wysokości 0,15
  jednostkowej stawki opłaty za umieszczenie odpadów na składowisku za każdą
  dobę składowania.
5. Podmiot korzystający ze środowiska w przypadku pozbycia się odpadów do
  śródlądowych wód powierzchniowych i podziemnych, morskich wód wewnętrznych
  lub wód morza terytorialnego ponosi opłatę podwyższoną w wysokości 100krotnej
jednostkowej stawki opłaty za umieszczenie odpadów na składowisku.
                                   Rozdział 4
     Przepisy szczególne dotyczące opłat za pobór wody, wprowadzanie ścieków
                            i za składowanie odpadów
                                        
                                    Art. 294.
Zwolniony z opłat jest pobór wody:
   1) dokonywany na potrzeby przerzutów wody,
   2) na potrzeby energetyki wodnej, pod warunkiem zwrotu takiej samej ilości
     wody, co najmniej nie gorszej jakości, w odległości mniejszej niż 1 km od
     miejsca jej poboru,
   3) powierzchniowej na potrzeby związane z wytwarzaniem energii cieplnej lub
     elektrycznej w części odpowiadającej ilości tej wody odprowadzanej do
     odbiornika, pod warunkiem że pobór ten oraz odprowadzanie wód chłodniczych
     i wód pochodzących z obiegów chłodzących są zgodne z pozwoleniem,
   4) na potrzeby funkcjonowania pomp cieplnych oraz geotermii,
     wykorzystujących energię wody podziemnej, pod warunkiem zwrotu do wód
     podziemnych takiej samej ilości wody co najmniej nie gorszej jakości,
   5) na potrzeby chowu lub hodowli ryb oraz innych organizmów wodnych, pod
     warunkiem że pobór ten oraz odprowadzenie wykorzystanej wody jest zgodne z
     pozwoleniem,
   6) na potrzeby nawadniania wodami powierzchniowymi użytków rolnych i gruntów
     leśnych,
   7) pochodzącej z odwodnienia gruntów, obiektów lub wykopów budowlanych i
     zakładów górniczych.
                                        
                                    Art. 295.
1. Opłaty za ścieki wprowadzane do wód lub do ziemi ponosi się, z zastrzeżeniem
  ust. 3-6, za substancje wyrażone jako wskaźnik pięciodobowego biochemicznego
  zapotrzebowania tlenu, chemicznego zapotrzebowania tlenu, zawiesiny ogólnej,
  sumy jonów chlorków i siarczanów. Wysokość opłaty ustala się, biorąc pod
  uwagę wskaźnik, który powoduje opłatę najwyższą.
2. Do opłaty ustalonej według zasad, o których mowa w ust. 1, dolicza się
  opłatę za inne substancje zawarte w ściekach.
3. Opłatę za wprowadzanie wód zasolonych ponosi się za sumę jonów chlorków i
  siarczanów.
4. Podstawą ustalenia opłaty za wprowadzanie ścieków do wód lub do ziemi jest
  ilość substancji zawartych w ściekach pomniejszona o ilość tych substancji
  zawartych w pobranej wodzie.
5. Opłatę za wprowadzanie wód chłodniczych ponosi się w zależności od ich
  temperatury.
6. Opłatę za ścieki, o których mowa w art. 3 pkt 38 lit. c), ponosi się w
  postaci zryczałtowanej.
7. Ilość i skład ścieków wprowadzanych do wód lub do ziemi ustala się w miejscu
  wylotu ścieków z instalacji służących do ich oczyszczania lub kolektorów
  eksploatowanych przez podmioty korzystające ze środowiska, z tym że w
  przypadku wprowadzania wód chłodniczych wraz z innymi rodzajami ścieków ilość
  i skład ścieków ustala się przed ich zmieszaniem.
                                        
                                    Art. 296.
Zwolnione z opłat jest wprowadzanie:
   1) do ziemi - ścieków w celu rolniczego wykorzystania, w przypadku
     posiadania pozwolenia wodnoprawnego na takie ich wykorzystanie,
   2) do wód - wód chłodniczych i wód pochodzących z obiegów chłodzących,
     jeżeli ich temperatura nie przekracza +26oC albo naturalnej temperatury
     wody, w przypadku gdy jest ona wyższa niż +26oC,
   3) do wód - wód zasolonych, jeżeli wartość sumy jonów chlorków i siarczanów
     w tych wodach nie przekracza 500 mgl.
                                        
                                    Art. 297.
Opłatę za składowanie odpadów ponosi się za umieszczenie odpadów na składowisku,
z zastrzeżeniem art. 293 ust. 1 i 3-5.
                                    Dział III
                         Administracyjne kary pieniężne
                                        
                                   Rozdział 1
                     Postępowanie w sprawie wymierzenia kary
                                        
                                    Art. 298.
1. Administracyjne kary pieniężne wymierza, w drodze decyzji, wojewódzki
  inspektor ochrony środowiska za:
   1) przekroczenie określonych w pozwoleniach, o których mowa w art. 181 ust.
     1 pkt 1 i 2, ilości lub rodzaju gazów lub pyłów wprowadzanych do
     powietrza,
   2) przekroczenie określonych w pozwoleniach, o których mowa w art. 181 ust.
     1 pkt 1 i 3, ilości, stanu lub składu ścieków,
   3) przekroczenie określonej w pozwoleniach, o których mowa w art. 181 ust. 1
     pkt 1, i pozwoleniach na pobór wód, ilości pobranej wody,
   4) naruszenie warunków decyzji zatwierdzającej instrukcję eksploatacji
     składowiska odpadów albo decyzji określającej miejsce i sposób
     magazynowania odpadów, wymaganych przepisami ustawy o odpadach, co do
     rodzaju i sposobów składowania lub magazynowania odpadów,
   5) przekroczenie, określonych w pozwoleniach, o których mowa w art. 181 ust.
      1 pkt 1 i 5, poziomów hałasu.
2. W przypadkach, o których mowa w ust.1 pkt 1, 2, 4 i 5, wymierzenie
  administracyjnej kary pieniężnej odbywa się poprzez:
   1) ustalenie wymiaru kary biegnącej, określającego godzinową albo dobową
      stawkę kary w okresie, w którym trwa naruszenie lub przekroczenie,
   2) wymierzenie kary za okres, w którym trwało naruszeniu lub przekroczenie.
                                        
                                    Art. 299.
1. Wojewódzki inspektor ochrony środowiska stwierdza przekroczenie lub
  naruszenie na podstawie:
   1) kontroli, a w szczególności dokonywanych w ich trakcie pomiarów albo
     innych ustaleń,
   2) pomiarów prowadzonych przez podmiot korzystający ze środowiska,
     obowiązany do dokonania takich pomiarów, z zastrzeżeniem art. 305 ust. 1.
2. O stwierdzeniu przekroczenia lub naruszenia na podstawie kontroli wojewódzki
  inspektor ochrony środowiska, w terminie 21 dni od wykonania pomiarów,
  zawiadamia podmiot korzystający ze środowiska, przekazując mu wyniki
  pomiarów.
                                        
                                    Art. 300.
1. Po stwierdzeniu przekroczenia lub naruszenia wojewódzki inspektor ochrony
  środowiska wydaje, z zastrzeżeniem art. 305, decyzję ustalającą wymiar kary
  biegnącej.
2. Wymiar kary biegnącej ustala się, z zastrzeżeniem ust. 3, uwzględniając
  przekroczenie lub naruszenie w skali doby.
3. Za przekroczenie ilości lub rodzaju gazów lub pyłów wprowadzanych do
  powietrza wymiar kary biegnącej określa się, uwzględniając przekroczenie w
  skali godziny.
4. W decyzji ustalającej wymiar kary biegnącej określa się:
   1) wielkość stwierdzonego przekroczenia lub naruszenia odpowiednio w skali
     doby albo godziny,
   2) wymiar kary biegnącej,
   3) termin, od którego kara biegnąca będzie naliczana, jako odpowiednio dzień
     albo godzinę, następujące bezpośrednio po zakończeniu pomiarów lub innych
     ustaleń stanowiących podstawę stwierdzenia przekroczenia lub naruszenia.
                                        
                                    Art. 301.
1. Kara biegnąca jest naliczana, z zastrzeżeniem ust. 2 oraz art. 304, do czasu
  stwierdzenia, na zasadach określonych w art. 299 ust.1, zmiany wielkości
  przekroczenia lub naruszenia.
2. Wymiar kary biegnącej może ulec zmianie na wniosek podmiotu korzystającego
  ze środowiska, zawierający:
   1) wyniki pomiarów lub sprawozdanie z własnych ustaleń,
   2) termin przeprowadzenia pomiarów lub dokonania własnych ustaleń,
   3) informacje o sposobie ograniczenia przekroczenia lub naruszenia.
3. Wniosek, o którym mowa w ust. 2, powinien być przedłożony wojewódzkiemu
  inspektorowi ochrony środowiska w terminie 30 dni od dokonania własnych
  pomiarów lub ustaleń.
4. Jeżeli przekroczenie zostało stwierdzone na zasadach określonych w art. 299
  ust. 1 pkt 1, pomiary, o których mowa w ust. 2 pkt 1, powinny być
  przeprowadzone w miejscach i w sposób zgodny z pomiarami dokonanymi przez
  wojewódzkiego inspektora ochrony środowiska, który stwierdził przekroczenie.
5. Wojewódzki inspektor ochrony środowiska ustali, w drodze decyzji, wymiar
  nowej kary biegnącej, określając termin naliczania kary od pełnej godziny
  albo doby od terminu, o którym mowa w ust. 2 pkt 2, jeżeli w terminie 30 dni
  nie zakwestionuje zasadności złożonego wniosku.
                                    Art. 302.
1. Wojewódzki inspektor ochrony środowiska podejmuje, na podstawie ostatecznych
  decyzji określających wymiar kary biegnącej, decyzję o wymierzeniu kary:
   1) za okres do ustania przekroczenia lub naruszenia - po stwierdzeniu z
     urzędu lub na wniosek podmiotu korzystającego ze środowiska, że
     przekroczenie lub naruszenie ustało, albo
   2) za okres do dnia 31 grudnia każdego roku - jeżeli do tego dnia
     przekroczenie lub naruszenie nie zostało usunięte.
2. W razie złożenia wniosku, o którym mowa w ust. 1 pkt 1, stosuje się
  odpowiednio art. 301 ust. 2-5.
                                        
                                    Art. 303.
Jeżeli wojewódzki inspektor ochrony środowiska w ciągu 30 dni od dnia wpływu
wniosku, o którym mowa w art. 301 ust. 2 lub art. 302 ust. 1 pkt 1, stwierdzi,
że przekroczenie lub naruszenie jest wyższe niż podano we wniosku lub nie
ustało, wymierza na okres 60 dni, począwszy odpowiednio od doby albo godziny, w
której stwierdzono bezzasadność wniosku, nową wysokość kary biegnącej, stosując
stawki kar zwiększone 2-krotnie.
                                        
                                    Art. 304.
Jeżeli do dnia zmiany stawek opłat za korzystanie ze środowiska stanowiących
podstawę wymiaru kary albo do dnia zmiany stawek kar, o których mowa w art. 310
ust. 2 i art. 311 ust. 2, stwierdzone przekroczenie lub naruszenie nie ustało,
wojewódzki inspektor ochrony środowiska ustala w drodze decyzji nowy wymiar kary
biegnącej, stosując nowe stawki od dnia ich wprowadzenia.
                                    Art. 305.
1. Jeżeli podmiot korzystający ze środowiska prowadzi ciągły pomiar wielkości
  emisji i spełnione są warunki określone w ust. 3, wojewódzki inspektor
  ochrony środowiska wymierza karę na podstawie przedstawionych wyników
  pomiarów.
2. Przekroczenia na podstawie ciągłych pomiarów określa się za rok
  kalendarzowy.
3. Przekroczenie może być ustalone na podstawie ciągłych pomiarów wielkości
  emisji, jeżeli przyrząd pomiarowy:
   1) umożliwia automatyczny ciągły zapis wyników i był on prowadzony przez rok
     kalendarzowy poprzedzający rok, w którym ustalane jest przekroczenie,
   2) jest uwierzytelniony w rozumieniu ustawy z dnia 3 kwietnia 1993 r. Prawo
o miarach (Dz.U. Nr 55, poz. 248, z 1997 r. Nr 43, poz. 272 i Nr
     121, poz. 770 oraz z 2000 r. Nr 43, poz. 489 i Nr 120, poz. 1268).
4. Jeżeli wyniki ciągłych pomiarów, o których mowa w ust. 3 pkt 1, nasuwają
  zastrzeżenia, stosuje się odpowiednio art. 299-304.
                                        
                                    Art. 306.
1. Minister właściwy do spraw środowiska może określić, w drodze
  rozporządzenia, szczegółowe warunki wymierzania kar na podstawie pomiarów
  ciągłych.
2. W rozporządzeniu, o którym mowa w ust. 1, mogą zostać ustalone:
   1) szczegółowe warunki uznawania pomiarów za ciągłe,
   2) sposoby ustalania przekroczeń na podstawie wyników ciągłych pomiarów w
     zakresie:
     a) wprowadzania gazów lub pyłów do powietrza,
     b) wprowadzania ścieków do wód lub do ziemi,
     c) emitowania hałasu do środowiska.
3. W rozporządzeniu, o którym mowa w ust. 1, mogą zostać ustalone sposoby
  uzupełniania brakujących wyników pomiarów.
                                        
                                    Art. 307.
1. Karę za przekroczenie ilości pobranej wody wojewódzki inspektor ochrony
  środowiska wymierza, z zastrzeżeniem ust. 4, na podstawie prowadzonych przez
  podmiot korzystający ze środowiska pomiarów ilości pobieranej wody,
  wykonywanych za pomocą przyrządów uwierzytelnionych w rozumieniu ustawy Prawo
o miarach.
2. Przekroczenie ustala się jako ilość wody pobranej z przekroczeniem
  pozwolenia w okresie pomiędzy kontrolami.
3. Jeżeli pobrane z jednego ujęcia ilości wody powodują przekroczenie kilku
  warunków pozwolenia, karę ustala się za przekroczenie, które powoduje
  najwyższy wymiar kary.
4. Jeżeli podmiot korzystający ze środowiska nie prowadzi pomiarów, o których
  mowa w ust. 1, do ustalenia przekroczenia przyjmuje się maksymalną techniczną
  wydajność eksploatowanych instalacji lub urządzeń do poboru wody, pomnożoną
  przez ustalony szacunkowo czas ich wykorzystywania.
                                        
                                    Art. 308.
Wojewódzki inspektor ochrony środowiska nie wszczyna postępowania w sprawie
wymierzenia kary, jeżeli przewidywana jej wysokość nie przekracza najniższego
wynagrodzenia za pracę pracowników obowiązującego w dniu 30 września roku
poprzedniego, określonego na podstawie odrębnych przepisów.
                                   Rozdział 2
                                  Wysokość kar
                                        
                                    Art. 309.
1. Karę wymierza się w wysokości 10-krotnej wielkości jednostkowej stawki
  opłat:
   1) za wprowadzanie gazów lub pyłów do powietrza,
   2) za pobór wód.
2. Za składowanie odpadów z naruszeniem rodzaju i sposobów składowania odpadów,
  określonych w decyzji zatwierdzającej instrukcję eksploatacji składowiska lub
  magazynowanie odpadów z naruszeniem decyzji określającej miejsce i sposób
  magazynowania odpadów wymierza się karę w wysokości 0,1 stawki opłaty za
  umieszczenie odpadów na składowisku za każdą dobę składowania.
                                        
                                    Art. 310.
1. Górne jednostkowe stawki kar wynoszą, z zastrzeżeniem art. 312:
   1) 984 zł - za 1 kg substancji, w wypadku przekroczenia dopuszczalnego
     składu ścieków,
   2) 10 zł - za 1 m3 ścieków, w wypadku przekroczenia dopuszczalnej
     temperatury, odczynu albo poziomu sztucznych substancji
     promieniotwórczych.
2. Rada Ministrów, w drodze rozporządzenia, określi wysokość jednostkowych
  stawek kar za przekroczenie:
   1) dopuszczalnych ilości substancji w ściekach oraz sposób ustalania kary,
     gdy przekroczenie dotyczy więcej niż jednej substancji,
   2) dopuszczalnej temperatury, odczynu oraz ilości sztucznych substancji
     promieniotwórczych w ściekach.
3. Rada Ministrów, wydając rozporządzenie, o którym mowa w ust. 2, uwzględnia:
   1) szkodliwość substancji zawartych w ściekach dla środowiska wodnego,
   2)  wielkość przekroczenia warunków dotyczących stanu ścieków.
                                        
                                    Art. 311.
1. Górna jednostkowa stawka kary za przekroczenie dopuszczalnego poziomu hałasu
  przenikającego do środowiska wynosi 48 zł za 1 dB przekroczenia, z
  zastrzeżeniem art. 312.
2. Rada Ministrów, w drodze rozporządzenia, określi wysokość jednostkowych
  stawek kar za przekroczenie dopuszczalnego poziomu hałasu.
3. Rada Ministrów, wydając rozporządzenie, o którym mowa w ust. 2, uwzględnia:
   1) zróżnicowanie, w zależności od wielkości przekroczenia, jednostkowej
     stawki kary za 1 dB przekroczenia dopuszczalnego poziomu hałasu
     przenikającego do środowiska, dla następujących wielkości przekroczenia:
     a) od 1 do 5 dB,
     b) powyżej 5 do 10 dB,
     c) powyżej 10 do 15 dB,
     d) powyżej 15 dB,
   2) zróżnicowanie wysokości kary pieniężnej ze względu na porę dnia lub porę
     nocy.
                                        
                                    Art. 312.
Do jednostkowych stawek kar, określonych w art. 310 ust.1 i art. 311 ust. 1 oraz
określonych na podstawie art. 310 ust. 2 i art. 311 ust. 2, stosuje się
odpowiednio art. 290 ust. 4 i art. 291.
                                   Rozdział 3
      Przepisy szczególne dotyczące kar za wprowadzanie gazów lub pyłów do
               powietrza, wprowadzanie ścieków oraz emisję hałasu
                                        
                                    Art. 313.
1. Karę za przekroczenie, o którym mowa w art. 298 ust. 1 pkt 1, wymierza się
  za każdą substancję wprowadzaną do powietrza z przekroczeniem warunków
  określonych w pozwoleniu.
2. Jeżeli stwierdzono przekroczenie określonych w pozwoleniu ilości bądź
  rodzajów gazów lub pyłów jednocześnie dla źródła ich powstawania, miejsca
  wprowadzania lub całej instalacji, karę wymierza się na podstawie pomiarów na
  stanowiskach pomiarowych, na których przekroczenie jest najwyższe.
                                        
                                    Art. 314.
1. Podstawą stwierdzenia przekroczenia ilości, stanu lub składu ścieków są
  wyniki trzykrotnych w ciągu godziny pomiarów stanu lub składu ścieków, przy
  czym:
   1) podstawą stwierdzenia przekroczenia składu ścieków oraz poziomu
     sztucznych substancji promieniotwórczych są wyniki analiz próbki ścieków
     powstałej po wymieszaniu trzech próbek ścieków o jednakowej objętości,
     pobranych w ciągu godziny,
   2) przekroczenie dozwolonej temperatury i dozwolonej wartości odczynu pH
     ustala się, przyjmując wartość średnią z wielkości przekroczeń
     stwierdzonych w wyniku trzech pomiarów dokonanych w ciągu godziny.
2. Podstawę stwierdzenia przekroczenia podlegającego karze może stanowić jeden
  pomiar, jeżeli wprowadzanie ścieków do wód lub do ziemi trwa krócej niż jedną
  godzinę.
3. Zasad ustalania wielkości przekroczenia, o których mowa w ust. 1 i 2, nie
  stosuje się w przypadku prowadzenia ciągłego pomiaru ilości, stanu lub składu
  ścieków.
4. Przekroczenie ilości i składu ścieków wyraża się ilością substancji
  wprowadzanych do wód lub do ziemi z naruszeniem pozwolenia.
5. Przekroczenie stanu ścieków wyraża się ilością ścieków wprowadzanych do wód
  lub do ziemi z naruszeniem warunków pozwolenia.
                                        
                                    Art. 315.
Karę za przekroczenie, o którym mowa w art. 298 ust. 1 pkt 5, wymierza się:
   1) uwzględniając przekroczenia ustalone odrębnie dla pory dnia i pory nocy.
   2) za przekroczenie poziomu hałasu w punkcie pomiarowym, w którym ma ono
     wartość najwyższą dla pory dnia i dla pory nocy.
                                        
                                    Dział IV
  Odraczanie, zmniejszanie oraz umarzanie podwyższonej opłaty za korzystanie ze
                środowiska oraz administracyjnych kar pieniężnych
                                        
                                    Art. 316.
Organem właściwym w sprawach odraczania terminu płatności opłaty za korzystanie
ze środowiska, o której mowa w art. 276 ust. 1, a także jej zmniejszania i
umarzania jest marszałek województwa, a w sprawach administracyjnych kar
pieniężnych - wojewódzki inspektor ochrony środowiska.
                                        
                                    Art. 317.
1. Termin płatności opłaty za korzystanie ze środowiska oraz administracyjnej
  kary pieniężnej odracza się na wniosek podmiotu korzystającego ze środowiska
  obowiązanego do ich uiszczenia, jeżeli realizuje on terminowo
  przedsięwzięcie, którego wykonanie zapewni usunięcie przyczyn ponoszenia
  podwyższonych opłat albo kar w okresie nie dłuższym niż 5 lat od dnia
  złożenia wniosku.
2. Odroczenie terminu płatności może dotyczyć, z zastrzeżeniem ust. 3, części
  albo całości opłaty lub kary.
3. Odroczenie może objąć opłaty najwyżej w części, w jakiej przewyższa ono
  kwotę opłaty, jaką ponosiłby podmiot korzystający ze środowiska, w przypadku,
  gdyby posiadał pozwolenie albo inną wymaganą decyzję.
4. Termin płatności może być odroczony wyłącznie na okres niezbędny do
  zrealizowania przedsięwzięcia, o którym mowa w ust. 1.
                                        
                                    Art. 318.
1. Wniosek o odroczenie terminu płatności opłaty albo kary powinien zostać
  złożony do właściwego organu przed upływem terminu, w którym powinny być one
  uiszczone.
2. Złożenie wniosku o odroczenie terminu płatności opłat nie zwalnia z
  obowiązku ich uiszczenia w części, w jakiej nie mogą podlegać odroczeniu.
3. Wniosek powinien zawierać:
   1) wskazanie wysokości opłaty lub kary, o której odroczenie terminu
     płatności występuje strona,
   2) opis realizowanego przedsięwzięcia, o którym mowa w art. 317 ust. 1,
   3) harmonogram realizacji przedsięwzięcia ze wskazaniem etapów nie dłuższych
     niż 6 miesięcy.
4. Jeżeli istnieją zastrzeżenia co do możliwości sfinansowania przez
  wnioskodawcę planowanych przedsięwzięć, właściwy organ może zażądać dodatkowo
  przedłożenia dowodów potwierdzających możliwość finansowania przedsięwzięcia.
5. Decyzja o odroczeniu terminu płatności opłat lub kar określa:
   1) opłatę lub karę, której termin płatności został odroczony, oraz jej
     wysokość,
   2) realizowane przez wnioskodawcę przedsięwzięcie,
   3) harmonogram realizacji przedsięwzięcia,
   4) termin odroczenia opłaty albo kary.
6. Właściwy organ, w drodze decyzji, odmawia odroczenia terminu płatności
  opłaty lub kary, jeżeli nie są spełnione warunki odroczenia określone ustawą.
7. W przypadku wniesienia wniosku, o którym mowa w ust. 1, naliczane są odsetki
  za zwłokę na zasadach określonych w przepisach działu III ustawy - Ordynacja
  podatkowa.
                                        
                                    Art. 319.
1. W przypadku gdy terminowe zrealizowanie przedsięwzięcia będącego podstawą
  odroczenia płatności usunęło przyczyny ponoszenia opłat i kar, właściwy
  organ, w drodze decyzji, orzeka o zmniejszeniu, z zastrzeżeniem ust. 3,
  odroczonych opłat albo kar o sumę środków własnych wydatkowanych na
  realizację przedsięwzięcia; jeżeli odroczenie dotyczy przedsięwzięcia
  służącego realizacji zadań własnych gminy, do środków własnych wlicza się
  także środki pochodzące z budżetu gminy.
2. W przypadku, o którym mowa w ust. 1, do kwot pozostających do zapłaty
  stosuje się odpowiednio przepisy działu III ustawy - Ordynacja podatkowa
  dotyczące opłaty prolongacyjnej.
3. Jeżeli odroczeniu podlegały opłaty albo kary wymierzone w związku ze
  składowaniem lub magazynowaniem odpadów bez uzyskania decyzji zatwierdzającej
  instrukcję eksploatacji składowiska odpadów lub bez decyzji określającej
  miejsce i sposób magazynowania odpadów albo wymierzone za przekroczenie
  warunków określonych w decyzji, w razie terminowego zrealizowania
  przedsięwzięcia właściwy organ stwierdza, w drodze decyzji, umorzenie
  odroczonych opłat albo kar.
4. W przypadku gdy terminowe zrealizowanie przedsięwzięcia będącego podstawą
  odroczenia płatności nie usunęło przyczyn ponoszenia opłat lub kar, właściwy
  organ, w drodze decyzji, orzeka o obowiązku uiszczenia odroczonych opłat albo
  kar wraz z opłatą prolongacyjną, o której mowa w przepisach działu III ustawy
  - Ordynacja podatkowa.
                                        
                                    Art. 320.
1. Jeżeli przedsięwzięcie będące podstawą odroczenia płatności nie zostanie
  zrealizowane w terminie, właściwy organ stwierdza, w drodze decyzji,
  obowiązek uiszczenia odroczonych opłat albo kar wraz z określonymi w
  przepisach działu III ustawy - Ordynacja podatkowa odsetkami za zwłokę
  naliczanymi za okres odroczenia.
2. Właściwy organ może wydać decyzję, o której mowa w ust. 1, także przed
  upływem terminu odroczenia w razie stwierdzenia, że przedsięwzięcie będące
  podstawą odroczenia nie jest realizowane zgodnie z harmonogramem.
                                        
                                    Art. 321.
W razie odroczenia terminu płatności opłat lub kar stosuje się odpowiednio
przepisy ustawy - Ordynacja podatkowa w zakresie wstrzymania biegu terminu
przedawnienia należności.
                                        
                                    Tytuł VI
                     Odpowiedzialność w ochronie środowiska
                                        
                                     Dział I
                            Odpowiedzialność cywilna
                                        
                                    Art. 322.
Do odpowiedzialności za szkody spowodowane oddziaływaniem na środowisko stosuje
się przepisy Kodeksu cywilnego, jeżeli ustawa nie stanowi inaczej.
                                        
                                    Art. 323.
1. Każdy, komu przez bezprawne oddziaływanie na środowisko bezpośrednio zagraża
  szkoda lub została mu wyrządzona szkoda, może żądać od podmiotu
  odpowiedzialnego za to zagrożenie lub naruszenie przywrócenia stanu zgodnego
  z prawem i podjęcia środków zapobiegawczych, w szczególności przez
  zamontowanie instalacji lub urządzeń zabezpieczających przed zagrożeniem lub
  naruszeniem; w razie gdy jest to niemożliwe lub nadmiernie utrudnione, może
  on żądać zaprzestania działalności powodującej to zagrożenie lub naruszenie.
2. Jeżeli zagrożenie lub naruszenie dotyczy środowiska jako dobra wspólnego, z
  roszczeniem, o którym mowa w ust. 1, może wystąpić Skarb Państwa, jednostka
  samorządu terytorialnego, a także organizacja ekologiczna.
                                        
                                    Art. 324.
W razie wyrządzenia szkody przez zakład o zwiększonym ryzyku lub o dużym ryzyku
art. 435 § 1 Kodeksu cywilnego stosuje się niezależnie od tego, czy zakład ten
jest wprawiany w ruch za pomocą sił przyrody.
                                        
                                    Art. 325.
Odpowiedzialności za szkody wyrządzone oddziaływaniem na środowisko nie wyłącza
okoliczność, że działalność będąca przyczyną powstania szkód jest prowadzona na
podstawie decyzji i w jej granicach.
                                        
                                    Art. 326.
Podmiotowi, który naprawił szkodę w środowisku, przysługuje względem sprawcy
szkody roszczenie o zwrot nakładów poczynionych na ten cel, przy czym wysokość
roszczenia ogranicza się w tym przypadku do poniesionych uzasadnionych kosztów
przywrócenia stanu poprzedniego.
                                        
                                    Art. 327.
1. Każdy, komu przysługują roszczenia określone w przepisach niniejszego
  działu, wraz z wniesieniem powództwa może żądać, aby sąd zobowiązał osobę, z
  której działalnością wiąże się dochodzone roszczenie, do udzielenia
  informacji niezbędnych do ustalenia zakresu tej odpowiedzialności.
2. Koszty przygotowania informacji ponosi pozwany, chyba że powództwo okazało
  się bezzasadne.
                                        
                                    Art. 328.
Organizacje ekologiczne mogą występować do sądu z roszczeniem o zaprzestanie
reklamy lub innego rodzaju promocji towaru lub usługi, jeśli reklama ta lub inny
rodzaj promocji sprzeczne są z art. 80.
                                        
                                    Dział II
                             Odpowiedzialność karna
                                        
                                    Art. 329.
Kto, będąc do tego obowiązany na podstawie art. 28, nie gromadzi, nie przetwarza
danych i nie udostępnia nieodpłatnie informacji na potrzeby państwowego
monitoringu środowiska,
  podlega karze grzywny.
                                        
                                    Art. 330.
Kto wbrew ciążącemu na nim, na podstawie art. 75, obowiązkowi w trakcie prac
budowlanych nie zapewnia ochrony środowiska w obszarze prowadzenia prac,
  podlega karze grzywny.
                                        
                                    Art. 331.
Kto, będąc obowiązany na podstawie art. 76 ust. 4, nie informuje wojewódzkiego
inspektora ochrony środowiska o planowanym terminie oddania do użytku obiektu
budowlanego, zespołu obiektów lub instalacji lub o terminie zakończenia rozruchu
instalacji,
  podlega karze grzywny.
                                        
                                    Art. 332.
Kto nie przestrzega ograniczeń, nakazów lub zakazów, określonych w
rozporządzeniu wydanym na podstawie art. 92 ust. 1,
  podlega karze grzywny.
                                        
                                    Art. 333.
Kto, będąc obowiązany decyzją wydaną na podstawie art. 95 do prowadzenia
pomiarów poziomów substancji w powietrzu, nie spełnia tego obowiązku lub nie
przechowuje wyników pomiarów w wymaganym okresie,
  podlega karze grzywny.
                                        
                                    Art. 334.
Kto nie przestrzega ograniczeń, nakazów lub zakazów, określonych w
rozporządzeniu wydanym na podstawie art. 96,
  podlega karze grzywny.
                                        
                                    Art. 335.
Kto nie przeprowadza rekultywacji powierzchni ziemi, czym narusza obowiązki
określone w art. 102 ust. 1 i 2,
  podlega karze grzywny.
                                        
                                    Art. 336.
1. Kto, będąc obowiązany na podstawie art. 106 ust. 1 do uzgodnienia z organem
  ochrony środowiska warunków rekultywacji powierzchni ziemi, nie spełnia tego
  obowiązku albo prowadzi rekultywację wbrew uzgodnionym warunkom,
   podlega karze grzywny.
2. Tej samej karze podlega, kto:
   1) uniemożliwia prowadzenie rekultywacji zgodnie z obowiązkiem określonym  w
     art. 108 ust. 2,
   2) używa do prac ziemnych glebę lub ziemię, która przekracza standardy
     jakości określone na podstawie art. 105.
   
                                    Art. 337.
Kto, będąc obowiązany decyzją wydaną na podstawie art. 107 do prowadzenia
pomiarów zawartości substancji w glebie lub ziemi, nie spełnia tego obowiązku
lub nie przechowuje wyników pomiarów w wymaganym okresie,
  podlega karze grzywny.
                                        
                                    Art. 338.
Kto nie przestrzega ograniczeń, nakazów lub zakazów, określonych w uchwale rady
powiatu wydanej na podstawie art. 116 ust. 1,
  podlega karze grzywny.
                                        
                                    Art. 339.
1. Kto, wprowadzając do środowiska substancje lub energie, w zakresie, w jakim
  nie wymaga to pozwolenia, przekracza dopuszczalne standardy emisyjne,
  określone na podstawie art. 145 ust. 1 lub art. 169 ust. 1,
   podlega karze grzywny.
2. Tej samej karze podlega ten, kto:
   1) nie przestrzega wymagań dotyczących prawidłowej eksploatacji instalacji
     lub urządzeń, określonych na podstawie art. 146 ust. 2,
   2) w razie awarii instalacji nie spełnia wymagań określonych na podstawie
     art. 146 ust. 4.
                                        
                                    Art. 340.
1. Kto, będąc obowiązany na podstawie:
   1) art. 147 ust. 1 - do prowadzenia okresowych pomiarów wielkości emisji,
   2) art. 147 ust. 2 - do prowadzenia ciągłych pomiarów wielkości emisji,
   3) art. 147 ust. 4 - do prowadzenia wstępnych pomiarów wielkości emisji z
     instalacji nowo zbudowanej lub zmienionej w sposób istotny,
 nie wykonuje tych obowiązków lub nie przechowuje wyników pomiarów w wymaganym
  okresie,
     podlega karze grzywny.
2. Tej samej karze podlega ten, kto będąc obowiązany w drodze decyzji, wydanej
  na podstawie art. 150 ust. 1-3, do prowadzenia w określonym czasie pomiarów
  lub ich przedkładania, nie spełnia tego obowiązku, a także kto nie
  przechowuje wyników tych pomiarów w wymaganym okresie.
                                        
                                    Art. 341.
Kto, będąc do tego obowiązany na podstawie art. 149 ust. 1, nie przedkłada
właściwym organom wyników pomiarów,
  podlega karze grzywny.
                                        
                                    Art. 342.
1. Kto, będąc obowiązany na podstawie art. 152 do zgłoszenia informacji
  dotyczących eksploatacji instalacji, nie spełnia tych obowiązków lub
  eksploatuje instalację niezgodnie ze złożoną informacją,
  podlega karze grzywny.
2. Tej samej karze podlega, kto eksploatuje instalację pomimo wniesienia
  sprzeciwu, o którym mowa w art. 152 ust. 4, albo rozpoczyna eksploatację
  instalacji przed upływem terminu do wniesienia sprzeciwu.
                                        
                                    Art. 343.
1. Kto narusza zakaz używania instalacji lub urządzeń nagłaśniających określony
  w art. 156 ust. 1,
  podlega karze grzywny.
2. Tej samej karze podlega, kto nie przestrzega ograniczeń, nakazów lub zakazów
  określonych w uchwale rady gminy, wydanej na podstawie art. 157 ust. 1.
                                    Art. 344.
Kto narusza zakaz wprowadzania do obrotu lub ponownego wykorzystania substancji
stwarzających szczególne zagrożenie dla środowiska określony w art. 160 ust. 1,
  podlega karze aresztu albo ograniczenia wolności albo grzywny.
                                        
                                    Art. 345.
Kto, będąc do tego obowiązany na podstawie art. 161, nie oczyszcza lub nie
unieszkodliwia instalacji lub urządzeń, w których są lub były wykorzystywane
substancje stwarzające szczególne zagrożenie dla środowiska, albo, co do których
istnieje uzasadnione podejrzenie, że były w nich wykorzystywane takie
substancje,
  podlega karze aresztu albo ograniczenia wolności albo grzywny.
                                        
                                    Art. 346.
1. Kto wykorzystując substancje stwarzające szczególne zagrożenie dla
  środowiska, nie przekazuje okresowo odpowiednio wojewodzie albo wójtowi,
  burmistrzowi lub prezydentowi miasta informacji o rodzaju, ilości i miejscach
  ich występowania, czym narusza obowiązek określony w art. 162 ust. 3 i 4,
  podlega karze grzywny.
2. Tej samej karze podlega, kto w wymaganym zakresie nie dokumentuje rodzaju,
  ilości i miejsc występowania substancji stwarzających szczególne zagrożenie
  dla środowiska oraz sposobu ich eliminowania, czym narusza obowiązek
  określony w art. 162 ust. 2.
                                        
                                    Art. 347.
1. Kto, wprowadzając do obrotu wykonane z tworzyw sztucznych jednorazowe
  naczynia i sztućce, nie zamieszcza na nich informacji o ich negatywnym
  oddziaływaniu na środowisko, czym narusza obowiązek określony w art. 170
  ust. 1,
  podlega karze grzywny.
2. Tej samej karze podlega, kto wprowadza do obrotu określone na podstawie art.
  170 ust. 2 produkty z tworzyw sztucznych i nie zamieszcza na nich informacji
  o ich negatywnym oddziaływaniu na środowisko.
                                        
                                    Art. 348.
Kto narusza określony w art. 171 zakaz wprowadzania do obrotu produktów, które
nie odpowiadają wymaganiom, o których mowa w art. 169 ust. 1,
  podlega karze grzywny.
                                        
                                    Art. 349.
1. Kto, będąc obowiązany na podstawie:
   1) art. 175 ust. 1 - do prowadzenia okresowych pomiarów poziomów w
     środowisku wprowadzanych substancji lub energii,
   2) art. 175 ust. 2 - do prowadzenia ciągłych pomiarów poziomów w środowisku
     wprowadzanych substancji lub energii,
   3) art. 175 ust. 3 - do przeprowadzenia pomiarów poziomów w środowisku
     wprowadzanych substancji lub energii w związku z eksploatacją obiektu
     przebudowanego,
 nie wykonuje tych obowiązków lub nie przechowuje wyników pomiarów w wymaganym
  okresie,
  podlega karze grzywny.
2. Tej samej karze podlega ten, kto będąc obowiązany w drodze decyzji, wydanej
  na podstawie art. 178 ust. 1-3, do prowadzenia w określonym czasie pomiarów
  lub ich przedkładania, nie spełnia tego obowiązku, a także kto nie
  przechowuje wyników tych pomiarów w wymaganym okresie.
                                    Art. 350.
1. Kto, będąc obowiązany na podstawie art. 177 ust. 1, nie przedkłada właściwym
  organom wyników pomiarów,
    podlega karze grzywny.
2. Tej samej karze podlega, kto, będąc obowiązany na podstawie art. 179, nie
  przedkłada mapy akustycznej terenu.
                                        
                                    Art. 351.
1. Kto eksploatuje instalację bez wymaganego pozwolenia lub z naruszeniem jego
  warunków,
    podlega karze aresztu albo ograniczenia wolności albo grzywny.
2. Tej samej karze podlega ten, kto eksploatuje instalację bez wniesienia
  wymaganego zabezpieczenia, o którym mowa w art. 187.
                                        
                                    Art. 352.
Kto, zauważywszy wystąpienie awarii, nie zawiadomi o tym niezwłocznie osób
znajdujących się w strefie zagrożenia oraz jednostki organizacyjnej Państwowej
Straży Pożarnej albo wójta, burmistrza lub prezydenta miasta, czym narusza
obowiązek określony w art. 245 ust. 1,
  podlega karze grzywny.
                                        
                                    Art. 353.
Kto nie wykonuje obowiązków nałożonych decyzją wydaną na podstawie art. 247
ust. 1,
 podlega karze aresztu albo ograniczenia wolności albo grzywny.
                                        
                                    Art. 354.
1. Kto, prowadząc zakład o zwiększonym lub dużym ryzyku, nie wypełnia
  obowiązków określonych w art. 250 i 251,
    podlega karze aresztu albo ograniczenia wolności albo grzywny.
2. Tej samej karze podlega, kto w przypadku wystąpienia awarii nie wypełnia
  obowiązków określonych w art. 264.
                                        
                                    Art. 355.
Kto, prowadząc zakład o dużym ryzyku:
   1) nie opracowuje lub nie wdraża systemu bezpieczeństwa, o którym mowa w
     art. 252,
   2) rozpoczyna ruch zakładu, nie posiadając zatwierdzonego raportu o
     bezpieczeństwie,
   3) nie analizuje i nie wprowadza uzasadnionych zmian do raportu o
     bezpieczeństwie w terminie określonym w art. 256 ust. 1,
   4) nie wykonuje obowiązków określonych w art. 261 ust. 1 pkt 1 lub ust. 3,
   5) nie wykonuje obowiązków określonych w art. 263,
  podlega karze aresztu albo ograniczenia wolności albo grzywny.
                                        
                                    Art. 356.
Kto wprowadził zmianę w ruchu zakładu o dużym ryzyku mogącą mieć wpływ na
wystąpienie zagrożenia awarią przemysłową, nie uzyskując zatwierdzenia przez
komendanta wojewódzkiego Państwowej Straży Pożarnej zmian w raporcie o
bezpieczeństwie,
  podlega karze aresztu albo ograniczenia wolności albo grzywny.
                                        
                                    Art. 357.
Kto wprowadził zmianę w ruchu zakładu o zwiększonym ryzyku mogącą mieć wpływ na
wystąpienie zagrożenia awarią przemysłową, nie przedkładając komendantowi
powiatowemu Państwowej Straży Pożarnej oraz wojewódzkiemu inspektorowi ochrony
środowiska zmian w programie zapobiegania awariom,
 podlega karze aresztu albo ograniczeniu wolności albo grzywny.
                                        
                                    Art. 358.
Kto nie dopełnia obowiązków nałożonych decyzją wydaną na podstawie art. 259
ust. 1,
 podlega karze grzywny.
                                        
                                    Art. 359.
1. Kto, będąc do tego obowiązany na podstawie art. 287 ust. 1, nie prowadzi
  wymaganej ewidencji,
    podlega karze grzywny.
2. Tej samej karze podlega, kto nie dopełnia obowiązku przedstawienia wykazu, o
  którym mowa w art. 286.
                                        
                                    Art. 360.
Kto nie wykonuje decyzji:
   1) o wstrzymaniu działalności, wydanej na podstawie art. 364,
   2) o wstrzymaniu oddania do użytku lub zakazu użytkowania obiektu
     budowlanego, zespołu obiektów, instalacji lub urządzenia, wydanej na
     podstawie art. 365, 367 lub 368,
   3) o zakazie produkcji, sprowadzania z zagranicy lub wprowadzania do obrotu
     produktów nie spełniających wymagań ochrony środowiska, wydanej na
     podstawie art. 370,
podlega karze aresztu albo ograniczenia wolności albo grzywny.
                                        
                                    Art. 361.
Orzekanie w sprawach o czyny określone w art. 329-360 następuje na podstawie
przepisów Kodeksu postępowania w sprawach o wykroczenia.
                                    Dział III
                        Odpowiedzialność administracyjna
                                        
                                    Art. 362.
1. Jeżeli podmiot korzystający ze środowiska negatywnie oddziałuje na
  środowisko, organ ochrony środowiska może, w drodze decyzji, nałożyć
  obowiązek:
   1) ograniczenia oddziaływania na środowisko i jego zagrożenia,
   2) przywrócenia środowiska do stanu właściwego.
2. W decyzji, o której mowa w ust. 1, określa się:
   1) zakres ograniczenia oddziaływania na środowisko lub stan, do jakiego ma
     zostać przywrócone środowisko,
   2) termin wykonania obowiązku.
3. W razie braku możliwości nałożenia obowiązku podjęcia działań, o których
  mowa w ust. 1, organ ochrony środowiska może zobowiązać podmiot korzystający
  ze środowiska do uiszczenia na rzecz właściwego gminnego funduszu ochrony
  środowiska i gospodarki wodnej, z zastrzeżeniem ust. 4, kwoty pieniężnej
  odpowiadającej wysokości szkód wynikłych z naruszenia stanu środowiska.
4. Jeżeli szkody dotyczą obszaru kilku gmin, organ, o którym mowa w ust. 1,
  zobowiąże do wpłaty kwot na rzecz właściwych gminnych funduszy ochrony
  środowiska i gospodarki wodnej proporcjonalnie do wielkości szkód.
5. Do należności z tytułu obowiązku uiszczenia kwoty pieniężnej, o której mowa
  w ust. 3, stosuje się przepisy działu III ustawy - Ordynacja podatkowa, z tym
  że uprawnienia organów podatkowych przysługują organowi ochrony środowiska
  właściwemu do nałożenia obowiązku.
6. Przepisy ust. 1 pkt 2 i ust. 3-5 stosuje się odpowiednio do władających
  powierzchnią ziemi podmiotów korzystających ze środowiska, które nie
  oddziałują negatywnie na środowisko, jeżeli na zasadach określonych w ustawie
  są one obowiązane do rekultywacji powierzchni ziemi.
                                        
                                    Art. 363.
Wójt, burmistrz lub prezydent miasta może, w drodze decyzji, nakazać osobie
fizycznej eksploatującej instalację w ramach zwykłego korzystania ze środowiska
lub eksploatującej urządzenie, wykonanie w określonym czasie czynności
zmierzających do ograniczenia ich negatywnego oddziaływania na środowisko.
                                        
                                    Art. 364.
Jeżeli działalność prowadzona przez podmiot korzystający ze środowiska albo
osobę fizyczną powoduje pogorszenie stanu środowiska w znacznych rozmiarach lub
zagraża życiu lub zdrowiu ludzi, wojewódzki inspektor ochrony środowiska wyda
decyzję o wstrzymaniu tej działalności w zakresie, w jakim jest to niezbędne dla
zapobieżenia pogarszaniu stanu środowiska.
                                        
                                    Art. 365.
1. Wojewódzki inspektor ochrony środowiska wstrzyma w drodze decyzji
  użytkowanie instalacji:
   1) eksploatowanej bez wymaganego pozwolenia zintegrowanego,
   2) eksploatowanej z naruszeniem warunków pozwolenia zintegrowanego przez
     okres przekraczający 6 miesięcy.
2. W odniesieniu do nowo zbudowanego lub zmodernizowanego obiektu budowlanego,
  zespołu obiektów lub instalacji związanych z przedsięwzięciem zaliczonym do
  mogących znacząco oddziaływać na środowisko, o których mowa w art. 51 ust. 1,
  wojewódzki inspektor ochrony środowiska wstrzyma w drodze decyzji:
   1) oddanie do użytku, jeżeli nie spełniają one wymagań ochrony środowiska, o
     których mowa w art. 76,
   2) użytkowanie w przypadku stwierdzenia niedotrzymywania wynikających z mocy
     prawa standardów emisyjnych albo określonych w pozwoleniu warunków emisji
     po upływie 30 dni od zakończenia rozruchu,
   3) użytkowanie, jeżeli w ciągu 5 lat od oddania do użytku zostanie
     ujawnione, iż przy oddawaniu do użytku nie zostały spełnione wymagania
     ochrony środowiska, o których mowa w art. 76, i nie są one nadal
     spełnione, a inwestor nie dopełnił obowiązku poinformowania wojewódzkiego
     inspektora ochrony środowiska o fakcie oddawania do eksploatacji
     instalacji lub obiektów.
                                        
                                    Art. 366.
1. Decyzji, o której mowa w art. 364 i 365, nadaje się rygor natychmiastowej
  wykonalności, z zastrzeżeniem ust. 2.
2 Rygoru natychmiastowej wykonalności nie nadaje się, gdy zachodzą
  okoliczności, o których mowa w art. 365 ust. 2 pkt 3; art. 367 ust. 2 stosuje
  się odpowiednio.
3. W decyzji, o której mowa w art. 364 i 365 ust. 1 i 2 pkt 2 i 3, określa się
  termin wstrzymania działalności, uwzględniając potrzebę bezpiecznego dla
  środowiska jej zakończenia.
                                        
                                    Art. 367.
1. W razie:
   1) wprowadzania przez podmiot korzystający ze środowiska substancji lub
     energii do środowiska bez wymaganego pozwolenia lub z naruszeniem jego
     warunków,
   2) naruszania przez podmiot korzystający ze środowiska warunków decyzji
     określającej wymagania dotyczące funkcjonowania instalacji wymagającej
     zgłoszenia
 wojewódzki inspektor ochrony środowiska może wstrzymać, w drodze decyzji,
  użytkowanie instalacji.
2. W przypadku, o którym mowa w ust. 1, wojewódzki inspektor ochrony środowiska
  może na wniosek prowadzącego instalację, w drodze decyzji, ustalić termin
  usunięcia naruszenia.
3. W razie nieusunięcia naruszenia w wyznaczonym terminie wojewódzki inspektor
  ochrony środowiska wstrzyma, w drodze decyzji, użytkowanie instalacji.
4. W decyzji, o której mowa w ust. 1 i 3, określa się termin wstrzymania
  działalności, uwzględniając potrzebę bezpiecznego dla środowiska jej
  zakończenia.
                                        
                                    Art. 368.
1. W razie naruszenia warunków decyzji określającej wymagania dotyczące
  eksploatacji instalacji, z której emisja nie wymaga pozwolenia, prowadzonej
  przez osobę fizyczną w ramach zwykłego korzystania ze środowiska, wójt,
  burmistrz lub prezydent miasta może, w drodze decyzji, wstrzymać użytkowanie
  instalacji; art. 367 ust. 2-4 stosuje się odpowiednio.
2. Wójt, burmistrz lub prezydent miasta może, w drodze decyzji, wstrzymać
  użytkowanie instalacji lub urządzenia, jeżeli osoba fizyczna nie dostosowała
  się do wymagań decyzji, o której mowa w art. 363.
                                        
                                    Art. 369.
Przepisów art. 367 ust. 1 i art. 368 nie stosuje się, jeżeli zachodzą przesłanki
do wydania decyzji o wstrzymaniu działalności, zgodnie z art. 364 lub 365.
                                        
                                    Art. 370.
Wojewódzki inspektor ochrony środowiska zakaże, w drodze decyzji, produkcji,
sprowadzania z zagranicy lub wprowadzania do obrotu produktów nie spełniających
wymagań ochrony środowiska.
                                        
                                    Art. 371.
Przepisy ustawy o odpadach wskazują inne niż wymienione w ustawie przypadki
wstrzymywania przez wojewódzkiego inspektora ochrony środowiska, w drodze
decyzji, działalności prowadzonej z naruszeniem wymagań ochrony środowiska.
                                        
                                    Art. 372.
1. Po stwierdzeniu, iż ustały przyczyny wstrzymania działalności, wojewódzki
  inspektor ochrony środowiska, wójt, burmistrz lub prezydent miasta, na
  wniosek zainteresowanego, wyraża zgodę na podjęcie wstrzymanej działalności.
2. W razie podjęcia decyzji o wstrzymaniu oddania do eksploatacji obiektu
  budowlanego, zespołu obiektów lub instalacji ust. 1 stosuje się odpowiednio.
                                        
                                    Art. 373.
1. Właściwy organ Państwowej Straży Pożarnej w razie naruszenia przepisów
  art. 248-269 może wydać decyzję:
   1) nakazującą usunięcie w określonym terminie stwierdzonych uchybień, lub
   2) wstrzymującą użytkowanie instalacji,
 jeżeli stwierdzone uchybienia mogą powodować ryzyko wystąpienia awarii
  przemysłowej.
2. Decyzji, o której mowa w ust. 1 pkt 2, nadaje się rygor natychmiastowej
  wykonalności.
3. W decyzji, o której mowa w ust.1 pkt 2, określa się termin wstrzymania
  działalności, uwzględniając potrzebę bezpiecznego dla środowiska jej
  zakończenia.
                                        
                                    Art. 374.
1. Decyzje, o których mowa w niniejszym dziale, z wyjątkiem decyzji określonych
  w art. 365 i 372, dotyczące:
   1) ruchu zakładu górniczego - wymagają uzgodnienia z dyrektorem właściwego
     okręgowego urzędu górniczego,
   2) morskiego pasa ochronnego - wymagają uzgodnienia z właściwym dyrektorem
     urzędu morskiego.
2. Niezajęcie stanowiska, w terminie 14 dni, przez organ właściwy do
  uzgodnienia oznacza brak uwag i zastrzeżeń.
3. Uzgodnienie nie jest wymagane, jeżeli decyzja jest podejmowana w sytuacji
  zagrożenia życia lub zdrowia ludzi lub bezpośredniego zagrożenia pogorszeniem
  stanu środowiska w znacznych rozmiarach.
                                        
                                    Art. 375.
Postępowanie w sprawie wydania decyzji, o których mowa w niniejszym dziale,
wszczyna się z urzędu.
                                        
                                    Tytuł VII
             Organy administracji oraz instytucje ochrony środowiska
                                        
                                     Dział I
                Organy administracji do spraw ochrony środowiska
                                        
                                    Art. 376.
Organami ochrony środowiska, z zastrzeżeniem art. 377, są:
   1) wójt, burmistrz lub prezydent miasta,
   2) starosta,
   3) wojewoda,
   4) minister właściwy do spraw środowiska.
                                        
                                    Art. 377.
Organy Inspekcji Ochrony Środowiska działające na podstawie przepisów ustawy o
Inspekcji Ochrony Środowiska wykonują zadania w zakresie ochrony środowiska,
jeżeli ustawa tak stanowi.
                                        
                                    Art. 378.
1. Z zastrzeżeniem ust. 2 i 3, organem ochrony środowiska, właściwym w
  sprawach, o których mowa w art. 48 ust. 2 i 3, art. 51 ust. 2, art. 106, 149,
  150, 152 ust. 1, art. 154 ust. 1, art. 178, 183 ust. 1, art. 237 i 362 ust. 1
  i 3, jest starosta.
2. Wojewoda jest właściwy w sprawach:
   1) związanych z przedsięwzięciami mogącymi znacząco oddziaływać na
     środowisko, o których mowa w art. 51 ust. 1 pkt 1, oraz z eksploatacją
     instalacji na terenach zakładów zaliczanych do tych przedsięwzięć,
   2) dotyczących przedsięwzięć i zdarzeń na terenach zamkniętych.
3. W przypadku zwykłego korzystania ze środowiska przez osoby fizyczne, wójt,
  burmistrz lub prezydent miasta jest właściwy w sprawach:
   1) wydawania decyzji, o których mowa w art. 150 ust. 1 i art. 154 ust. 1,
   2) przyjmowania wyników pomiarów, o których mowa w art. 149 i 150,
   3) przyjmowania zgłoszeń, o których mowa w art. 152 ust. 1.
                                        
                                    Art. 379.
1. Marszałek województwa, starosta oraz wójt, burmistrz lub prezydent miasta
  sprawują kontrolę przestrzegania i stosowania przepisów o ochronie środowiska
  w zakresie objętym właściwością tych organów.
2. Organy, o których mowa w ust. 1, mogą upoważnić do wykonywania funkcji
  kontrolnych pracowników podległych im urzędów marszałkowskich, powiatowych,
  miejskich lub gminnych lub funkcjonariuszy straży gminnych.
3. Kontrolujący, wykonując kontrolę, jest uprawniony do:
   1) wstępu wraz z rzeczoznawcami i niezbędnym sprzętem przez całą dobę na
     teren nieruchomości, obiektu lub ich części, na których prowadzona jest
     działalność gospodarcza, a w godzinach od 6 do 22 - na pozostały teren,
   2) przeprowadzania badań lub wykonywania innych niezbędnych czynności
     kontrolnych,
   3) żądania pisemnych lub ustnych informacji oraz wzywania i przesłuchiwania
     osób w zakresie niezbędnym do ustalenia stanu faktycznego,
   4) żądania okazania dokumentów i udostępnienia wszelkich danych mających
     związek z problematyką kontroli.
4. Wójt, burmistrz lub prezydent miasta, starosta, marszałek województwa lub
  osoby przez nich upoważnione są uprawnieni do występowania w charakterze
  oskarżyciela publicznego w sprawach o wykroczenia przeciw przepisom o
  ochronie środowiska.
5. Wójt, burmistrz lub prezydent miasta, starosta lub marszałek województwa
  występują do wojewódzkiego inspektora ochrony środowiska o podjęcie
  odpowiednich działań będących w jego kompetencji, jeżeli w wyniku kontroli
  organy te stwierdzą naruszenie przez kontrolowany podmiot przepisów o
  ochronie środowiska lub występuje uzasadnione podejrzenie, że takie
  naruszenie mogło nastąpić, przekazując dokumentację sprawy.
6. Kierownik kontrolowanego podmiotu oraz kontrolowana osoba fizyczna
  obowiązani są umożliwić przeprowadzanie kontroli, a w szczególności dokonanie
  czynności, o których mowa w ust. 3.
                                    Art. 380.
1. Z czynności kontrolnych kontrolujący sporządza protokół, którego jeden
  egzemplarz doręcza kierownikowi kontrolowanego podmiotu lub kontrolowanej
  osobie fizycznej.
2. Protokół podpisują kontrolujący oraz kierownik kontrolowanego podmiotu lub
  kontrolowana osoba fizyczna, którzy mogą wnieść do protokołu zastrzeżenia i
  uwagi wraz z uzasadnieniem.
3. W razie odmowy podpisania protokołu przez kierownika kontrolowanego podmiotu
  lub kontrolowaną osobę fizyczną kontrolujący umieszcza o tym wzmiankę w
  protokole, a odmawiający podpisu może, w terminie 7 dni, przedstawić swoje
  stanowisko na piśmie wójtowi, burmistrzowi lub prezydentowi miasta, staroście
  lub marszałkowi województwa.
                                    Art. 381.
1. Organem ochrony środowiska właściwym w sprawach postępowania w sprawach
  oceny oddziaływania na środowisko dla planów i programów, o których mowa w
  ustawie, jest:
   1) minister właściwy do spraw środowiska - w stosunku do postępowań
     przeprowadzanych przez centralny organ administracji rządowej,
   2) wojewoda - w stosunku do pozostałych postępowań.
2. Organem ochrony środowiska właściwym w sprawach postępowania w sprawach
  oceny oddziaływania na środowisko dla wskazań lokalizacyjnych autostrady jest
  minister właściwy do spraw środowiska.
   
                                    Art. 382.
1. Jeżeli przepis ustawy nie stanowi inaczej, właściwy miejscowo do prowadzenia
  sprawy, w rozumieniu Kodeksu postępowania administracyjnego, jest organ
  właściwy ze względu na położenie nieruchomości, na której terenie planuje się
  lub realizuje przedsięwzięcie związane z przedmiotem postępowania.
2. Jeżeli nieruchomość, o której mowa w ust. 1, położona jest na terenie
  działania więcej niż jednego organu, właściwy jest organ, na którego terenie
  działania znajduje się większa część nieruchomości; organ ten wydaje
  przewidziane prawem decyzje w uzgodnieniu z pozostałymi właściwymi organami.
                                        
                                    Art. 383.
Wymogu uzgodnienia lub opiniowania przez organ ochrony środowiska nie stosuje
się, jeżeli organ właściwy do prowadzenia postępowania w sprawie jest
jednocześnie organem uzgadniającym lub opiniującym.
                                        
                                    Art. 384.
Właściwi ministrowie zapewniają warunki niezbędne do realizacji przepisów o
ochronie środowiska przez podległe i nadzorowane jednostki organizacyjne.
                                        
                                    Art. 385.
1. Minister Obrony Narodowej, w drodze zarządzeń:
   1) określi jednostki organizacyjne odpowiadające za nadzór nad
     przestrzeganiem przepisów o ochronie środowiska w Siłach Zbrojnych,
   2) może określić, w uzgodnieniu z ministrem właściwym do spraw środowiska,
     szczegółowe sposoby realizacji przepisów o ochronie środowiska w Siłach
     Zbrojnych.
2. W zarządzeniu, o którym mowa w ust. 1 pkt 1, zostaną ustalone:
   1) jednostki organizacyjne odpowiadające za nadzór,
   2) zakres odpowiedzialności jednostek podległych i nadzorowanych,
   3) przysługujące kompetencje w zakresie wykonywanych zadań.
3. W zarządzeniu, o którym mowa w ust. 1, mogą zostać ustalone forma, zakres,
  układ, techniki i terminy przedkładania przez jednostki nadzorowane
  informacji o istotnym znaczeniu dla zapewnienia przestrzegania przepisów o
  ochronie środowiska.
4. Minister, wydając zarządzenie, o którym mowa w ust. 1 pkt 2, uwzględni
  specyfikę funkcjonowania sił zbrojnych:
   1) w zakresie eksploatowania charakterystycznej infrastruktury,
   2) w toku działalności szkoleniowej,
   3) w toku innej szczególnej działalności mającej związek z koniecznością
     spełnienia wymagań ochrony środowiska.
Dział II
                          Instytucje ochrony środowiska
                                        
                                   Rozdział 1
                                 Przepisy ogólne
                                        
                                    Art. 386.
Instytucjami ochrony środowiska są:
   1) Państwowa Rada Ochrony Środowiska,
   2) komisje do spraw ocen oddziaływania na środowisko,
   3) fundusze ochrony środowiska i gospodarki wodnej.
                                   Rozdział 2
                        Państwowa Rada Ochrony Środowiska
                                        
                                    Art. 387.
Tworzy się Państwową Radę Ochrony Środowiska, zwaną dalej "Radą", jako organ
doradczy i opiniodawczy ministra właściwego do spraw środowiska.
                                        
                                    Art. 388.
Do zakresu działania Rady należy opracowywanie dla ministra właściwego do spraw
środowiska opinii w sprawach ochrony środowiska, a także przedstawianie
propozycji i wniosków zmierzających do tworzenia warunków zrównoważonego rozwoju
i ochrony środowiska oraz do zachowania lub poprawy jego stanu.
                                        
                                    Art. 389.
Występując do Rady o opinię minister właściwy do spraw środowiska dołącza
niezbędne materiały.
                                        
                                    Art. 390.
W skład Rady wchodzą przewodniczący, dwóch zastępców przewodniczącego, sekretarz
oraz członkowie, w liczbie do 30, powoływani przez ministra właściwego do spraw
środowiska na okres 5 lat spośród przedstawicieli nauki, środowisk zawodowych,
organizacji ekologicznych oraz przedstawicieli samorządu gospodarczego.
                                        
                                    Art. 391.
1. Wydatki związane z działalnością Rady są pokrywane z części budżetu państwa,
  której dysponentem jest minister właściwy do spraw środowiska.
2. Obsługę biurową Rady zapewnia minister właściwy do spraw środowiska.
                                        
                                    Art. 392.
Członkom Rady oraz zapraszanym na posiedzenie specjalistom zamieszkałym poza
miejscowością, w której odbywa się posiedzenie i biorącym udział w posiedzeniu,
przysługują diety oraz zwrot kosztów podróży i noclegów na zasadach określonych
w przepisach w sprawie zasad ustalania oraz wysokości należności przysługujących
pracownikom z tytułu podróży służbowej na obszarze kraju.
                                        
                                    Art. 393.
1. Minister właściwy do spraw środowiska określi, w drodze rozporządzenia,
  szczegółowy sposób funkcjonowania Państwowej Rady Ochrony Środowiska, mając
  na uwadze potrzebę sprawnego funkcjonowania Rady.
2. W rozporządzeniu, o którym mowa w ust, 1 zostaną ustalone:
   1) organizacja Rady,
   2) tryb działania Rady.
                                        
                                   Rozdział 3
                Komisje do spraw ocen oddziaływania na środowisko
                                        
                                    Art. 394.
Tworzy się Krajową Komisję do spraw Ocen Oddziaływania na Środowisko oraz
wojewódzkie komisje do spraw ocen oddziaływania na środowisko.
                                    Art. 395.
1. Krajowa Komisja do spraw Ocen Oddziaływania na Środowisko, zwana dalej
  "Krajową Komisją", jest organem opiniodawczo-doradczym ministra właściwego do
  spraw środowiska w zakresie ocen oddziaływania na środowisko.
2. Przewodniczącego Krajowej Komisji, zastępców przewodniczącego, sekretarza i
  członków Krajowej Komisji, w liczbie od 40 do 60, powołuje i odwołuje
  minister właściwy do spraw środowiska spośród przedstawicieli nauki, praktyki
  oraz organizacji ekologicznych.
3. Do zadań Krajowej Komisji należy w szczególności:
   1) wydawanie opinii w sprawach przedłożonych przez ministra właściwego do
     spraw środowiska w związku z jego uprawnieniami wynikającymi z tytułu I
     działu VI  ustawy,
   2) monitorowanie funkcjonowania systemu ocen oddziaływania na środowisko
     oraz przedstawianie opinii i wniosków, w tym dotyczących rozwoju
     metodologii i programów szkoleniowych w zakresie ocen oddziaływania na
     środowisko,
   3) wydawanie opinii w sprawach projektów aktów prawnych dotyczących systemu
     ocen oddziaływania na środowisko,
   4) współpraca z komisjami, o których mowa w art. 396 ust. 1.
4. Minister właściwy do spraw środowiska może, na wniosek wojewody, zwrócić się
  do Krajowej Komisji o wydanie opinii w sprawach należących na mocy tytułu I
  działu VI ustawy do kompetencji wojewody.
                                    Art. 396.
1. Wojewódzkie komisje do spraw ocen oddziaływania na środowisko, zwane dalej
  "wojewódzkimi komisjami", są organami opiniodawczo-doradczymi wojewodów w
  zakresie ocen oddziaływania na środowisko.
2. Przewodniczącego wojewódzkiej komisji, zastępcę przewodniczącego, sekretarza
  i członków komisji, w liczbie od 20 do 40, powołuje i odwołuje wojewoda w
  porozumieniu z marszałkiem województwa spośród przedstawicieli nauki,
  praktyki oraz organizacji ekologicznych.
3. Do zadań wojewódzkich komisji należy w szczególności:
   1) wydawanie opinii w sprawach przedłożonych przez wojewodę w związku z jego
     uprawnieniami wynikającymi z tytułu I działu VI ustawy,
   2) przedstawianie opinii i wniosków dotyczących rozwoju programów
     szkoleniowych w zakresie ocen oddziaływania na środowisko,
   3) współpraca z Krajową Komisją i innymi wojewódzkimi komisjami.
4. Wojewoda może, na wniosek starosty, zwrócić się do wojewódzkiej komisji o
  wydanie opinii w sprawach należących na mocy tytułu I działu VI ustawy do
  kompetencji starosty.
5. Dwóch lub więcej wojewodów może powołać wspólną wojewódzką komisję.
                                    Art. 397.
1. Wydatki związane z działalnością Krajowej Komisji i wojewódzkich komisji są
  pokrywane z części budżetu państwa, której dysponentem jest odpowiednio
  minister właściwy do spraw środowiska albo wojewoda.
2. Obsługę biurową Krajowej Komisji i wojewódzkich komisji zapewnia odpowiednio
  minister właściwy do spraw środowiska albo wojewoda.
                                    Art. 398.
Członkom Krajowej Komisji i wojewódzkich komisji oraz zapraszanym na posiedzenie
specjalistom zamieszkałym poza miejscowością, w której odbywa się posiedzenie i
biorącym udział w posiedzeniu przysługują diety oraz zwrot kosztów podróży i
noclegów na zasadach określonych w przepisach w sprawie zasad ustalania oraz
wysokości należności przysługujących pracownikom z tytułu podróży służbowej na
obszarze kraju.
                                    Art. 399.
1. Minister właściwy do spraw środowiska określi, w drodze rozporządzenia,
  szczegółowy sposób funkcjonowania Krajowej Komisji oraz wojewódzkich komisji.
2. W rozporządzeniu, o którym mowa w ust. 1, zostaną ustalone:
   1) organizacja komisji,
   2) tryb działania komisji.
                                        
                                   Rozdział 4
                 Fundusze ochrony środowiska i gospodarki wodnej
                                        
                                    Art. 400.
1. Na zasadach określonych ustawą działają Narodowy Fundusz Ochrony Środowiska
  i Gospodarki Wodnej, zwany dalej "Narodowym Funduszem", wojewódzkie fundusze
  ochrony środowiska i gospodarki wodnej, zwane dalej "wojewódzkimi
  funduszami", powiatowe fundusze ochrony środowiska i gospodarki wodnej, zwane
  dalej "powiatowymi funduszami", oraz gminne fundusze ochrony środowiska i
  gospodarki wodnej, zwane dalej "gminnymi funduszami". Ilekroć w ustawie jest
  mowa o "funduszach", rozumie się przez to Narodowy Fundusz, wojewódzki
  fundusz, powiatowy fundusz i gminny fundusz.
2. Narodowy Fundusz i wojewódzkie fundusze mają osobowość prawną i w rozumieniu
  ustawy o finansach publicznych są odpowiednio państwowym funduszem celowym
  oraz wojewódzkimi funduszami celowymi.
3. Narodowy Fundusz i wojewódzkie fundusze prowadzą samodzielną gospodarkę
  finansową, pokrywając z posiadanych środków i uzyskiwanych wpływów wydatki na
  finansowanie zadań określonych w ustawie oraz kosztów działalności.
                                        
                                    Art. 401.
1. Przychodami funduszy są wpływy z tytułu opłat za korzystanie ze środowiska i
  administracyjnych kar pieniężnych pobieranych na podstawie ustawy oraz
  przepisów szczególnych, a także z tytułu kwot pieniężnych uzyskanych na
  podstawie decyzji, o której mowa w art. 362 ust. 3.
2. Przychodami Narodowego Funduszu są także wpływy z opłat produktowych
  pobieranych na podstawie przepisów o obowiązkach przedsiębiorców w zakresie
  gospodarowania niektórymi odpadami oraz o opłacie produktowej i opłacie
  depozytowej.
3. Przychodami Narodowego Funduszu są także wpływy z opłat i kar pieniężnych
  ustalanych na podstawie przepisów ustawy - Prawo geologiczne i górnicze.
4. Przychody, o których mowa w ust. 3, przeznacza się w równych częściach
  wyłącznie na finansowanie:
   1) potrzeb geologii w zakresie poznania budowy geologicznej kraju oraz w
     zakresie gospodarki zasobami złóż kopalin i wód podziemnych,
   2) potrzeb górnictwa służących ograniczeniu negatywnego oddziaływania na
     środowisko wynikającego z wydobywania kopalin i likwidacji zakładów
     górniczych.
5. Przychodami funduszy mogą być dobrowolne wpłaty, zapisy, darowizny,
  świadczenia rzeczowe i środki pochodzące z fundacji oraz wpływy z
  przedsięwzięć organizowanych na rzecz ochrony środowiska i gospodarki wodnej.
6. Przychodami Narodowego Funduszu i wojewódzkich funduszy mogą być także
  przychody z tytułu emisji obligacji własnych oraz inne przychody związane z
  działalnością tych funduszy.
7. Narodowy Fundusz i wojewódzkie fundusze mogą zaciągać kredyty i pożyczki.
                                        
                                    Art. 402.
1. Zarząd województwa oraz wojewódzki inspektor ochrony środowiska prowadzą
  wyodrębnione rachunki bankowe w celu gromadzenia i redystrybucji wpływów, o
  których mowa w art. 401 ust 1. Wpływy te, powiększone o przychody z
  oprocentowania rachunków bankowych i pomniejszone o opłaty poniesione na
  egzekucję należności oraz o koszty obsługi rachunków bankowych, przekazywane
  są na rachunki bankowe funduszy w terminie do 15 dnia następnego miesiąca po
  ich wpływie na rachunki zarządu województwa i wojewódzkiego inspektora
  ochrony środowiska.
2. Wojewódzki inspektor ochrony środowiska przed przekazaniem wpływów z kar na
  rachunki Narodowego Funduszu oraz wojewódzkich funduszy, o których mowa w
  ust. 1, pomniejsza je o 20%, a kwotę uzyskaną z tytułu pomniejszenia
  przekazuje Głównemu Inspektorowi Ochrony Środowiska z przeznaczeniem na
  usprawnienie funkcjonowania Inspekcji Ochrony Środowiska i na premie dla jej
  pracowników, o których mowa w odrębnych przepisach.
3 W razie nieterminowego przekazania wpływów, o których mowa w ust. 1, wpływy
  te są przekazywane wraz z odsetkami za zwłokę określonymi w przepisach ustawy
  " Ordynacja podatkowa.
4. Wpływy z tytułu opłat i kar, z zastrzeżeniem ust. 5 i 6, stanowią w 20%
  przychód gminnego funduszu, a w 10% - powiatowego funduszu.
5. Wpływy z tytułu opłat i kar za usuwanie drzew i krzewów stanowią w całości
  przychód gminnego funduszu gminy, z której terenu usunięto drzewa lub krzewy.
6. Wpływy z tytułu opłat i kar za składowanie i magazynowanie odpadów stanowią
  w 50% przychód gminnego funduszu gminy, a w 10% - przychód powiatowego
  funduszu powiatu, na których obszarze składowane są odpady. Jeżeli
  składowisko odpadów jest zlokalizowane na obszarze więcej niż jednej gminy
  lub więcej niż jednego powiatu, przychód podlega podziałowi proporcjonalnie
  do powierzchni zajmowanych przez składowisko na obszarze tych gmin lub
  powiatów.
7. Wpływy z tytułu opłat i kar po dokonaniu podziału, o którym mowa w ust. 4
  albo 6, stanowią w 35% przychód Narodowego Funduszu i w  65% - wojewódzkiego
  funduszu.
                                        
                                    Art. 403.
1. Gminne i powiatowe fundusze są funduszami celowymi w rozumieniu ustawy o
  finansach publicznych.
2. Przychody funduszy, o których mowa w ust. 1, są gromadzone na odrębnym
  rachunku bankowym.
                                        
                                    Art. 404.
1. Gminy i powiaty, w których przychody funduszy ochrony środowiska, o których
  mowa w art. 401 ust. 1, są większe niż 10-krotność średniej krajowej
  przychodów z roku poprzedniego przypadających na jednego mieszkańca, liczonej
  odpowiednio dla gmin i powiatów, przekazują nadwyżkę z tytułu tych przychodów
  do właściwego funduszu wojewódzkiego.
2. Minister właściwy do spraw środowiska ogłasza, w drodze obwieszczenia, w
  Dzienniku Urzędowym Rzeczypospolitej Polskiej "Monitor Polski" średnią
  krajową przychodów gminnych i powiatowych funduszy, o których mowa w art. 401
  ust. 1, osiągniętą w roku poprzednim, w terminie do końca I półrocza roku
  następnego.
3. Gminy i powiaty dokonują wpłat, o których mowa w ust. 1, na rachunek
  odpowiedniego funduszu wojewódzkiego, w terminie do dnia 15 sierpnia roku
  następującego po roku, w którym wystąpiła nadwyżka; od kwot niewpłaconych w
  terminie nalicza się odsetki w wysokości ustalonej dla zaległości
  podatkowych.
                                        
                                    Art. 405.
Środki funduszy przeznacza się na finansowanie ochrony środowiska i gospodarki
wodnej w celu realizacji zasady zrównoważonego rozwoju.
                                        
                                    Art. 406.
Środki gminnych funduszy przeznacza się na:
   1) edukację ekologiczną oraz propagowanie działań proekologicznych i zasady
     zrównoważonego rozwoju,
   2) wspomaganie realizacji zadań państwowego monitoringu środowiska,
   3) wspomaganie innych systemów kontrolnych i pomiarowych oraz badań stanu
     środowiska, a także systemów pomiarowych zużycia wody i ciepła,
   4) realizowanie zadań modernizacyjnych i inwestycyjnych, służących ochronie
     środowiska i gospodarce wodnej, w tym instalacji lub urządzeń ochrony
     przeciwpowodziowej i obiektów małej retencji wodnej,
   5) urządzanie i utrzymywanie terenów zieleni, zadrzewień, zakrzewień oraz
     parków,
   6) realizację przedsięwzięć związanych z gospodarką odpadami,
   7) wspieranie działań przeciwdziałających zanieczyszczeniom,
   8) profilaktykę zdrowotną dzieci na obszarach, na których występują
     przekroczenia standardów jakości środowiska,
   9) wspieranie wykorzystania lokalnych źródeł energii odnawialnej oraz pomoc
     dla wprowadzania bardziej przyjaznych dla środowiska nośników energii,
  10) wspieranie ekologicznych form transportu,
  11) działania z zakresu rolnictwa ekologicznego bezpośrednio oddziałujące na
     stan gleby, powietrza i wód, w szczególności na prowadzenie gospodarstw
     rolnych produkujących metodami ekologicznymi położonych na obszarach
     szczególnie chronionych na podstawie przepisów ustawy o ochronie przyrody,
  12) inne zadania ustalone przez radę gminy, służące ochronie środowiska i
     gospodarce wodnej, wynikające z zasady zrównoważonego rozwoju, w tym na
     programy ochrony środowiska.
                                        
                                    Art. 407.
Środki powiatowych funduszy przeznacza się na wspomaganie działalności, o której
mowa w art. 406 pkt 1-11 oraz na:
   1) realizację przedsięwzięć związanych z ochroną powierzchni ziemi,
   2) inne zadania ustalone przez radę powiatu, służące ochronie środowiska i
     gospodarce wodnej, wynikające z zasady zrównoważonego rozwoju, w tym na
     programy ochrony środowiska
                                        
                                    Art. 408.
Działalność, o której mowa w art. 406 i 407, może być finansowana przez
przyznawanie dotacji.
                                        
                                    Art. 409.
Środki wojewódzkich funduszy przeznacza się na wspomaganie działalności, o
której mowa w art. 406 pkt 1-11 i art. 407 pkt 1, oraz na dofinansowywanie:
   1) działań na rzecz ochrony przyrody oraz zadań związanych ze zwiększaniem
     lesistości kraju,
   2) działań polegających na zapobieganiu i likwidacji poważnych awarii i ich
     skutków,
   3) badań, upowszechniania ich wyników, a także postępu technicznego w
     zakresie ochrony środowiska i gospodarki wodnej,
   4) opracowywania i wdrażania nowych technik i technologii, w szczególności
     dotyczących ograniczania emisji i zużycia wody, a także efektywnego
     wykorzystywania paliw,
   5) zapobiegania lub usuwania skutków zanieczyszczenia środowiska, w
     przypadku gdy nie można ustalić podmiotu za nie odpowiedzialnego,
   6) systemu kontroli wnoszenia przewidzianych ustawą opłat za korzystanie ze
     środowiska, a w szczególności tworzenia baz danych podmiotów
     korzystających ze środowiska obowiązanych do ponoszenia opłat,
   7) opracowywania planów służących gospodarowaniu zasobami wodnymi oraz
     utworzenia katastru wodnego,
   8) innych zadań służących ochronie środowiska i gospodarce wodnej,
     wynikających z zasady zrównoważonego rozwoju, ustalonych w planach
     działalności wojewódzkich funduszy, w tym realizacji programów ochrony
     środowiska.
                                        
                                    Art. 410.
1. Środki Narodowego Funduszu przeznacza się na wspomaganie działalności, o
  której mowa w art. 406 pkt 1-11, art. 407 pkt 1 i art. 409 pkt 1-6, oraz na:
   1) rozwój przemysłu produkcji środków technicznych i aparatury kontrolnopomiarowej,
służących ochronie środowiska i gospodarce wodnej,
   2) rozwój specjalistycznego potencjału wykonawczego służącego realizacji
     inwestycji na rzecz ochrony środowiska i gospodarki wodnej,
   3) rozwój sieci stacji pomiarowych, laboratoriów i ośrodków przetwarzania
     informacji, służących badaniu stanu środowiska,
   4) realizację kompleksowych programów badawczych, rozwojowych i
     wdrożeniowych służących ochronie środowiska i gospodarce wodnej oraz
     programów edukacji ekologicznej,
   5) wspomaganie realizacji wojewódzkich i ponadwojewódzkich programów ochrony
     środowiska,
   6) realizację innych zadań służących ochronie środowiska i gospodarce
     wodnej, wynikających z zasady zrównoważonego rozwoju, ustalonych w planie
     działalności Narodowego Funduszu.
2. Środki Narodowego Funduszu można przeznaczać za zgodą ministra właściwego do
  spraw środowiska na wspieranie projektów i inwestycji, o których mowa w
  ust. 1, poza granicami kraju.
                                        
                                    Art. 411.
1. Działalność, o której mowa w art. 409 i 410, finansowana jest przez:
   1) udzielanie oprocentowanych pożyczek,
   2) dopłaty do oprocentowania preferencyjnych kredytów i pożyczek,
   3) przyznawanie dotacji,
   4) wnoszenie udziałów do spółek działających w kraju,
   5) nabywanie obligacji, akcji i udziałów spółek działających w kraju,
   6) nagrody za działalność na rzecz ochrony środowiska i gospodarki wodnej,
     niezwiązaną z wykonywaniem obowiązków pracowników administracji rządowej i
     samorządowej.
2. Przeznaczenie środków na finansowanie potrzeb geologii wymaga zasięgnięcia
  opinii ministra właściwego do spraw środowiska, a na finansowanie potrzeb
  górnictwa - opinii ministra właściwego do spraw gospodarki oraz Prezesa
  Wyższego Urzędu Górniczego.
3. Pożyczki, o których mowa w ust. 1 pkt 1, mogą być częściowo umarzane, pod
  warunkiem terminowego wykonania zadań i osiągnięcia planowanych efektów.
4. Narodowy Fundusz i wojewódzkie fundusze mogą dysponować rachunkami środków
  dewizowych.
5. Narodowy Fundusz może udzielać poręczeń spłaty kredytów oraz zwrotu środków
  przyznanych przez rządy państw obcych i organizacje międzynarodowe,
  przeznaczonych na realizację zadań ochrony środowiska i gospodarki wodnej,
  zgodnie z ustawą z dnia 8 maja 1997 r. o poręczeniach i gwarancjach
  udzielanych przez Skarb Państwa oraz niektóre osoby prawne (Dz.U. Nr 79,
  poz. 484 i Nr 80, poz. 511 oraz z 2000 r. Nr 48, poz. 550, Nr 60, poz. 693 i
  Nr 86, poz. 958); udzielając poręczenia Narodowy Fundusz pobiera opłatę
  prowizyjną.
6. Narodowy Fundusz może przejąć zobowiązania ministra właściwego do spraw
  środowiska, jeżeli przyznanie środków przez rządy państw obcych i organizacje
  międzynarodowe, zgodnie z ustaleniami umów międzynarodowych, jest
  uwarunkowane udzieleniem przez ministra właściwego do spraw środowiska
  gwarancji zwrotu wypłaconych kwot w całości lub w części, z przyczyn
  określonych w tych umowach.
7. Wnioski o przyznanie pożyczek lub dotacji, których wartość jednostkowa
  przekracza 10.000.000 EURO, dotyczące środków technicznych służących jedynie
  ograniczeniu negatywnego oddziaływania na środowisko, w szczególności
  oczyszczalni ścieków, elektrofiltrów lub składowisk odpadów, powinny zawierać
  uzasadnienie obejmujące analizę ewentualnych alternatywnych rozwiązań
  organizacyjnych, technicznych lub technologicznych mających na celu
  wyeliminowanie lub ograniczenie powstawania zanieczyszczeń oraz wprowadzenie
  czystszej produkcji.
8. Narodowy Fundusz oraz wojewódzkie fundusze udzielają dotacji oraz pożyczek
  na podstawie umów cywilnoprawnych.
9. Formy umowy cywilnoprawnej nie stosuje się do przekazywania środków na
  nagrody za działalność na rzecz ochrony środowiska i gospodarki wodnej
  niezwiązaną z wykonywaniem obowiązków pracowników administracji rządowej i
  samorządowej, o których mowa w ust. 1 pkt 6, jeżeli ich fundatorem jest
  Narodowy Fundusz lub wojewódzkie fundusze.
10. Narodowy Fundusz oraz wojewódzkie fundusze mogą udostępniać środki finansowe
  bankom z przeznaczeniem na udzielanie kredytów, pożyczek lub dotacji na
  wskazane przez siebie programy i przedsięwzięcia z zakresu zadań ochrony
  środowiska i gospodarki wodnej oraz potrzeb geologii, a także dopłaty do
  oprocentowania udzielanych na ten cel preferencyjnych kredytów bankowych i
  pożyczek.
11. Środki powierzone Narodowemu Funduszowi i wojewódzkim funduszom, pochodzące
  z pomocy zagranicznej, są wykorzystywane na dofinansowanie przedsięwzięć z
  zakresu ochrony środowiska i gospodarki wodnej zgodnie z umowami, na
  podstawie których środki te przekazano, oraz zgodnie z procedurami
  obowiązującymi w tych funduszach.
                                        
                                    Art. 412.
1. Organami Narodowego Funduszu są Rada Nadzorcza i Zarząd.
2. Obsługę Rady Nadzorczej i Zarządu zapewnia biuro Narodowego Funduszu.
3. Przepisy ust. 1 i 2 stosuje się odpowiednio do wojewódzkich funduszy.
                                        
                                    Art. 413.
1. Rada Nadzorcza Narodowego Funduszu liczy od 13 do 15 osób, a rady nadzorcze
  wojewódzkich funduszy - 9 albo 10 osób.
2. Skład i strukturę Rady Nadzorczej Narodowego Funduszu ustala, w drodze
  zarządzenia, minister właściwy do spraw środowiska, uwzględniając w składzie
  Rady dwóch przedstawicieli strony samorządowej Komisji Wspólnej Rządu i
  Samorządu Terytorialnego oraz przedstawiciela organizacji ekologicznych,
  wybranego spośród zgłoszonych przez nie kandydatów cieszących się poparciem
  największej liczby tych organizacji.
3. W razie niezgłoszenia przedstawicieli przez stronę samorządową Komisji
  Wspólnej Rządu i Samorządu Terytorialnego lub organizacje ekologiczne
  minister właściwy do spraw środowiska może delegować na ich miejsce swoich
  przedstawicieli.
4. Członków Rady Nadzorczej Narodowego Funduszu powołuje i odwołuje minister
  właściwy do spraw środowiska.
5. W skład rad nadzorczych wojewódzkich funduszy wchodzą:
   1) przedstawiciel wojewody,
   2) przedstawiciel właściwej komisji do spraw środowiska sejmiku województwa,
   3) przewodniczący wojewódzkiej komisji ochrony przyrody,
   4) przedstawiciel Narodowego Funduszu wyznaczony przez Radę Nadzorczą tego
     funduszu,
   5) jeden lub dwaj specjaliści z dziedziny ochrony środowiska i gospodarki
     wodnej wyznaczeni przez sejmik województwa,
   6) dwaj przedstawiciele wyznaczeni przez sejmik województwa,
   7) przedstawiciel organizacji ekologicznych wybrany spośród kandydatów
     zgłoszonych przez organizacje działające i posiadające struktury
     organizacyjne na terenie danego województwa i cieszących się poparciem
     największej ich liczby,
   8) przedstawiciel samorządu gospodarczego wybrany spośród kandydatów
     zgłoszonych przez samorządy gospodarcze.
6. Członków rady nadzorczej wojewódzkiego funduszu, uwzględniając stanowisko
  jednostek organizacyjnych, o których mowa w ust. 5, powołuje i odwołuje
  zarząd województwa.
7. Uchwała zarządu województwa, o której mowa w ust. 6, podlega nadzorowi
  wojewody, w rozumieniu przepisów ustawy z dnia 5 czerwca 1998 r. o
  samorządzie województwa (Dz.U. Nr 91, poz. 576, Nr 155, poz. 1014, Nr 160,
  poz. 1060 i Nr 162, poz. 1126 oraz z 2000 r. Nr 12, poz. 136, Nr 26, poz.
  306, Nr 48, poz. 550 i 552, Nr 62, poz. 718, Nr 88, poz. 985, Nr 91, poz.
  1009 i Nr 95, poz. 1041).
8. Funkcji członka rady nadzorczej wojewódzkiego funduszu nie mogą pełnić
  wojewoda, wicewojewoda oraz członkowie zarządu województwa.
                                    Art. 414.
1. Do zadań Rady Nadzorczej Narodowego Funduszu i rad nadzorczych wojewódzkich
  funduszy należy odpowiednio:
   1) ustalanie kryteriów wyboru przedsięwzięć finansowanych ze środków
     Narodowego Funduszu i wojewódzkich funduszy,
   2) uchwalanie projektów rocznych planów finansowych,
   3) ustalanie zasad udzielania i umarzania pożyczek, udzielania dotacji oraz
     dopłat do oprocentowania preferencyjnych kredytów i pożyczek,
   4) zatwierdzanie wniosków zarządu w sprawach emisji obligacji własnych oraz
     nabywania obligacji, akcji i udziałów spółek, zaciągania kredytów i
     pożyczek, wnoszenia udziałów do spółek,
   5) zatwierdzanie wniosków o udzielenie pożyczek i dotacji, których wartość
     jednostkowa przekracza:
     a) w przypadku pożyczki lub dotacji z Narodowego Funduszu - równowartość
       odpowiednio kwoty 1.000.000 EURO lub 500.000 EURO,
     b) w przypadku pożyczki lub dotacji z wojewódzkiego funduszu - 0,5%
       przychodów uzyskanych przez ten fundusz w roku poprzednim,
   6) zatwierdzanie rocznych sprawozdań zarządu z działalności i rocznego
     sprawozdania finansowego Narodowego Funduszu i wojewódzkich funduszy,
   7) ustalanie zasad wynagradzania członków Zarządu i pracowników biura
     Narodowego Funduszu oraz członków zarządów i pracowników biur wojewódzkich
     funduszy,
   8) kontrola działalności Zarządu Narodowego Funduszu i zarządów wojewódzkich
     funduszy,
   9) składanie w terminie do dnia 30 kwietnia każdego roku kalendarzowego
     sprawozdań:
     a) z działalności Narodowego Funduszu - ministrowi właściwemu do spraw
       środowiska,
     b) z działalności wojewódzkich funduszy - właściwemu zarządowi
       województwa,
  10) zatwierdzanie wyboru podmiotu właściwego do badania sprawozdania
     finansowego.
2. Do zadań Rady Nadzorczej Narodowego Funduszu, oprócz określonych w ust. 1,
  należy:
   1) przedkładanie ministrowi właściwemu do spraw środowiska w celu
     uzgodnienia strategii działania Narodowego Funduszu,
   2) uchwalanie, w oparciu o politykę ekologiczną państwa, raz na cztery lata,
     strategii działania Narodowego Funduszu do dnia 30 listopada roku
     poprzedzającego pierwszy rok objęty tą strategią,
   3) uchwalanie, na podstawie polityki ekologicznej państwa i list
     przedsięwzięć priorytetowych przedkładanych przez wojewódzkie fundusze,
     planu działalności i zatwierdzanie list priorytetowych programów
     Narodowego Funduszu do dnia 31 stycznia każdego roku.
3. Do zadań rad nadzorczych wojewódzkich funduszy, oprócz określonych w ust. 1,
  należy:
   1) uchwalanie, w oparciu o politykę ekologiczną państwa i wojewódzkie
     programy ochrony środowiska, planów działalności wojewódzkich funduszy do
     dnia 30 listopada każdego roku na rok następny,
   2) zatwierdzanie list przedsięwzięć priorytetowych wojewódzkich funduszy do
     dnia 30 czerwca każdego roku na rok następny.
4. Minister właściwy do spraw środowiska określi, w drodze rozporządzenia,
  wynagrodzenie członków Rady Nadzorczej Narodowego Funduszu za udział w
  pracach Rady, kierując się przepisami o wynagrodzeniu członków rad
  nadzorczych spółek Skarbu Państwa, a wynagrodzenie członków rad nadzorczych
  wojewódzkich funduszy określi, w drodze zarządzenia, właściwy zarząd
  województwa.
5. Członkom Rady Nadzorczej Narodowego Funduszu i rad nadzorczych wojewódzkich
  funduszy, zamieszkałym poza miejscowością, w której odbywa się posiedzenie i
  biorącym udział w posiedzeniu, przysługuje prawo do zwrotu kosztów podróży i
  noclegów na zasadach określonych w przepisach w sprawie zasad ustalania oraz
  wysokości należności przysługujących pracownikom z tytułu podróży służbowej
  na obszarze kraju.
                                        
                                    Art. 415.
1. Zarząd stanowią prezes i jego zastępcy, powoływani i odwoływani:
   1) w Narodowym Funduszu - przez ministra właściwego do spraw środowiska, na
     wniosek Rady Nadzorczej Narodowego Funduszu,
   2) w wojewódzkich funduszach - przez zarząd województwa, na wniosek rady
     nadzorczej wojewódzkiego funduszu.
2. Funkcji członka zarządu Narodowego Funduszu i wojewódzkich funduszy nie
  można łączyć z zatrudnieniem w administracji rządowej lub samorządowej, a
  także z członkostwem w radach nadzorczych spółek z udziałem Skarbu Państwa.
3. Prezes Zarządu reprezentuje Narodowy Fundusz na zewnątrz, dokonując
  wszystkich czynności prawnych w zakresie praw i obowiązków majątkowych
  Narodowego Funduszu, z zastrzeżeniem ust. 7; zasadę tę stosuje się
  odpowiednio do prezesów zarządów wojewódzkich funduszy.
4. Prezes Narodowego Funduszu i odpowiednio prezesi wojewódzkich funduszy
  zatrudniają pracowników biura Narodowego Funduszu i odpowiednio wojewódzkich
  funduszy. W odniesieniu do pracowników zatrudnianych na kierowniczych
  stanowiskach Prezes zasięga opinii Zarządu.
5. Do zadań Zarządu Narodowego Funduszu i zarządów wojewódzkich funduszy należy
  odpowiednio:
   1) opracowywanie projektów planów działalności Narodowego Funduszu i
     wojewódzkich funduszy, w tym projektów corocznych list programów
     priorytetowych Narodowego Funduszu,
   2) opracowanie projektów rocznych planów finansowych,
   3) dokonywanie wyboru przedsięwzięć do finansowania ze środków Narodowego
     Funduszu i wojewódzkich funduszy,
   4) gospodarowanie środkami Narodowego Funduszu i wojewódzkich funduszy, z
     zastrzeżeniem uprawnień Rady Nadzorczej Narodowego Funduszu i rad
     nadzorczych wojewódzkich funduszy,
   5) kontrolowanie wykorzystania pożyczek i dotacji przyznanych ze środków
     Narodowego Funduszu i wojewódzkich funduszy,
   6) opracowywanie analiz i ocen ekologicznej efektywności funkcjonowania
     Narodowego Funduszu i wojewódzkich funduszy,
   7) składanie Radzie Nadzorczej Narodowego Funduszu i radom nadzorczym
     wojewódzkich funduszy sprawozdań z działalności Narodowego Funduszu i
     wojewódzkich funduszy.
6. Do zadań Zarządu Narodowego Funduszu, oprócz określonych w ust. 5, należy
  opracowywanie projektów strategii działania Narodowego Funduszu i zasięganie
  opinii ministra właściwego do spraw rozwoju regionalnego co do zawartych w
  nich ustaleń.
7. Do dokonywania czynności prawnych w zakresie praw i obowiązków majątkowych
  Narodowego Funduszu i wojewódzkich funduszy, oprócz prezesa zarządu, są
  upoważnione dwie osoby, działające łącznie, spośród:
   1) pozostałych członków zarządu,
   2) pełnomocników powołanych przez prezesa zarządu, działających w granicach
     ich umocowania.
8. Dokonanie przez osoby, o których mowa w ust. 7, czynności prawnej w zakresie
  praw i obowiązków Narodowego Funduszu i wojewódzkich funduszy bez zachowania
  trybu określonego w art. 414 ust. 1 pkt 5 nie powoduje nieważności tej
  czynności prawnej w stosunku do osób trzecich.
9. Pracą biura Narodowego Funduszu i odpowiednio wojewódzkich funduszy kieruje
  prezes.
                                        
                                    Art. 416.
1. Szczegółowe zasady, organizację i tryb działania organów Narodowego Funduszu
  określa jego statut.
2. Minister właściwy do spraw środowiska, w porozumieniu z ministrem właściwym
  do spraw finansów publicznych, nada, w drodze rozporządzenia, statut, o
  którym mowa w ust. 1, uwzględniając właściwe wykorzystywanie funduszy w celu
  realizacji zasady zrównoważonego rozwoju.
3. Szczegółowe zasady, organizację i tryb działania wojewódzkiego funduszu
  określa statut nadany przez zarząd województwa po uzgodnieniu z ministrem
  właściwym do spraw środowiska.
                                        
                                    Art. 417.
1. Minister właściwy do spraw środowiska, w porozumieniu z ministrem właściwym
  do spraw finansów publicznych określi, w drodze rozporządzenia, szczegółowe
  zasady gospodarki finansowej Narodowego Funduszu i wojewódzkich funduszy.
2. W rozporządzeniu, o którym mowa w ust. 1, zostaną ustalone:
   1) podstawy gospodarki finansowej,
   2) zawartość rocznych planów finansowych,
   3) terminy opracowywania rocznych planów finansowych.
3. W rozporządzeniu, o którym mowa w ust. 1, mogą zostać ustalone:
   1) rodzaje kosztów wchodzących w koszty działalności,
   2) sposób ustalania wyniku finansowego,
   3) sposób zwiększania i zmniejszania funduszu statutowego i funduszu
     rezerwowego,
   4) możliwość tworzenia innych rodzajów funduszy,
   5) wymagania dotyczące sprawozdawczości finansowej.
                                        
                                    Art. 418.
Zasady prowadzenia rachunkowości Narodowego Funduszu określają odrębne przepisy.
                                        
                                    Art. 419.
1. Nadzór nad działalnością Narodowego Funduszu sprawuje minister właściwy do
  spraw środowiska.
2. Uchwały Rady Nadzorczej Narodowego Funduszu są przekazywane w ciągu 7 dni od
  ich podjęcia ministrowi właściwemu do spraw środowiska.
3. Uchwała Rady Nadzorczej Narodowego Funduszu sprzeczna z prawem jest
  nieważna; o nieważności uchwały w całości lub w części orzeka, w drodze
  decyzji, organ nadzoru w terminie nie dłuższym niż 14 dni od dnia otrzymania
  uchwały.
4. Organ nadzoru, wszczynając postępowanie w sprawie stwierdzenia nieważności
  uchwały, może wstrzymać jej wykonanie.
5. W sprawach stwierdzenia nieważności uchwały stosuje się odpowiednio przepisy
  Kodeksu postępowania administracyjnego oraz przepisy ustawy z dnia 11 maja
  1995 r. o Naczelnym Sądzie Administracyjnym (Dz.U. Nr 74, poz. 368 i Nr 104,
  poz. 515, z 1997 r. Nr 75, poz. 471, Nr 106, poz. 679, Nr 114, poz. 739 i Nr
  144, poz. 971, z 1998 r. Nr 162, poz. 1126, z 1999 r. Nr 75, poz. 853 oraz z
  2000 r. Nr 2, poz. 5, Nr 48, poz. 552, Nr 60, poz. 704 i Nr 91, poz. 1008).
6. Przepisy ust. 2-4 stosuje się odpowiednio do wojewódzkich funduszy, z tym że
  organem nadzoru jest wojewoda.
7. Po upływie terminu, o którym mowa w ust. 3, organ nadzoru nie może we
  własnym zakresie stwierdzić nieważności uchwały Rady Nadzorczej Narodowego
  Funduszu lub wojewódzkiego funduszu; organ nadzoru może zaskarżyć uchwałę do
  sądu administracyjnego.
8. W przypadku, o którym mowa w ust. 7, wydanie postanowienia o wstrzymaniu
  wykonania uchwały należy do sądu administracyjnego.
                                        
                                    Art. 420.
Zarząd powiatu lub zarząd gminy do dnia 15 stycznia przedstawiają do
zatwierdzenia radzie powiatu lub radzie gminy projekt zestawienia przychodów i
wydatków na dany rok, odpowiednio powiatowego i gminnego funduszu.
                                        
                                    Art. 421.
1. Minister właściwy do spraw środowiska składa Radzie Ministrów, nie później
  niż do dnia 31 lipca, informacje o działalności Narodowego Funduszu i
  wojewódzkich funduszy za ubiegły rok.
2. Zarządy województw składają ministrowi właściwemu do spraw środowiska oraz
  sejmikowi województwa, nie później niż do dnia 31 maja, informacje o
  działalności wojewódzkich funduszy za ubiegły rok.
3. Zarząd Narodowego Funduszu zamieszcza corocznie, w drodze obwieszczenia,
  informacje o działalności Narodowego Funduszu w Dzienniku Urzędowym
  Rzeczypospolitej Polskiej "Monitor Polski B".
4. Zarządy wojewódzkich funduszy zamieszczają corocznie, w drodze
  obwieszczenia, informacje o działalności tych funduszy w dziennikach
  urzędowych województw.
5. Starostowie, wójtowie, burmistrzowie lub prezydenci miast zatwierdzone
  zestawienie przychodów i wydatków odpowiednio powiatowego i gminnego funduszu
  podają do publicznej wiadomości.
                                        
                                   Tytuł VIII
                             Programy dostosowawcze
                                        
                                     Dział I
                                 Przepisy ogólne
                                        
                                    Art. 422.
1. Program dostosowawczy jest wynegocjowanym indywidualnie szczegółowym
  harmonogramem rzeczowo-finansowym realizacji obowiązków związanych z ochroną
  środowiska przez prowadzącego instalację.
2. Celem programu dostosowawczego jest doprowadzenie do najszybszego
  zrealizowania obowiązujących wymagań ochrony środowiska przez instalacje,
  które ze względów technologicznych lub ekonomicznych nie mogą osiągnąć tych
  wymagań w terminach przewidzianych przez przepisy powszechnie obowiązujące, a
  za utrzymaniem eksploatacji instalacji przemawia interes publiczny.
                                    Art. 423.
1. O ustalenie programu dostosowawczego może ubiegać się prowadzący istniejącą
  instalację zaliczoną do przedsięwzięć mogących znacząco oddziaływać na
  środowisko, o których mowa w art. 51 ust. 1 pkt 1, objętą obowiązkiem
  uzyskania pozwolenia zintegrowanego, należącą do grup wskazanych na podstawie
  art. 425.
2. Przez instalacje istniejące rozumie się instalacje, których eksploatację
  rozpoczęto przed dniem wejścia w życie ustawy.
3. Prowadzący instalację może ubiegać się o ustalenie programu dostosowawczego,
  jeżeli:
   1) realizuje przedsięwzięcia zapewniające spełnienie przez instalację
     wymagań wynikających z najlepszej dostępnej techniki oraz usunięcie szkód
     w środowisku spowodowanych przez eksploatację instalacji,
   2) eksploatacja prowadzonej przez niego instalacji nie powoduje pogorszenia
     stanu środowiska w znacznych rozmiarach, a w szczególności nie zagraża
     życiu lub zdrowiu ludzi.
                                        
                                    Art. 424.
1. Ustalenie treści programu dostosowawczego poprzedza postępowanie
  negocjacyjne prowadzone na warunkach wskazanych w dziale II.
2. Program nie może trwać dłużej niż 6 lat od dnia, w którym decyzja
  zatwierdzająca program stała się ostateczna, a zaplanowany termin jego
  realizacji nie może przekroczyć dnia 31 grudnia 2010 r.
3. Postępowanie negocjacyjne nie może być prowadzone ani wszczęte po dniu
  31 grudnia 2009 r.
                                        
                                    Art. 425.
1. Minister właściwy do spraw środowiska, w porozumieniu z ministrem właściwym
  do spraw gospodarki, określi, w drodze rozporządzenia, rodzaje instalacji,
  dla których prowadzący mogą ubiegać się o ustalenie programu dostosowawczego,
  uwzględniając organizacyjno-techniczne możliwości ustalania programów
  dostosowawczych.
2. W rozporządzeniu, o którym mowa w ust. 1, zostaną ustalone rodzaje
  instalacji w zależności odpowiednio od rodzaju i skali działalności
  prowadzonej w instalacjach.
                                        
                                    Dział II
                    Ustalenie treści programu dostosowawczego
                                        
                                    Art. 426.
1. Program dostosowawczy jest ustalany na wniosek prowadzącego instalację.
2. Wniosek należy przedłożyć wojewodzie.
3. Wniosek o ustalenie programu dostosowawczego powinien zawierać:
   1) wykazanie istnienia okoliczności uniemożliwiających lub w bardzo istotny
     sposób utrudniających dotychczasową realizację obowiązków związanych z
     ochroną środowiska,
   2) wskazanie wymagań najlepszej dostępnej techniki, które nie są spełnione
     przez instalację,
   3) wskazanie szkód w środowisku, jakie powoduje lub powodowała eksploatacja
     instalacji, w szczególności wynikających z przekraczania standardów
     jakości środowiska,
   4) opis przedsięwzięć zrealizowanych w okresie ostatnich 3 lat przed
     złożeniem wniosku oraz realizowanych aktualnie,
   5) wiarygodny plan sposobu finansowania poszczególnych etapów przedsięwzięć
     wskazanych w programie dostosowawczym,
   6) obliczenie przewidywanej wysokości opłat za korzystanie ze środowiska,
     jakie prowadzący instalacje powinien ponosić w okresie realizacji programu
     dostosowawczego, jeżeli wnioskowane jest odroczenie terminu ich płatności.
4. Do wniosku prowadzący instalację załącza:
   1) projekt programu dostosowawczego,
   2) przegląd ekologiczny spełniający wymagania, o których mowa w art. 238,
   3) wniosek o wydanie pozwolenia zintegrowanego uwzględniającego ustalenia,
     które będą zawarte w programie dostosowawczym.
5. Wojewoda może, w drodze postanowienia, wezwać wnioskodawcę do uzupełnienia w
  określonym czasie przeglądu ekologicznego, określając w razie potrzeby metody
  badań i studiów.
6. Wniosek o wydanie pozwolenia zintegrowanego powinien spełniać, z
  zastrzeżeniem ust. 7, wymagania określone w ustawie dla tego rodzaju
  pozwolenia.
7. Informacja, o której mowa w art. 208 ust. 2 pkt 1, powinna zawierać,
  wynikający z programu dostosowawczego, termin osiągnięcia przez instalację
  wymagań wynikających z najlepszej dostępnej techniki.
                                        
                                    Art. 427.
1. Projekt programu dostosowawczego powinien zawierać:
   1) wskazanie i opis wszystkich przedsięwzięć, których realizacja zapewni
     spełnienie wymagań wynikających z najlepszej dostępnej techniki oraz
     usunięcie szkód spowodowanych eksploatacją instalacji,
   2) harmonogram realizacji konkretnych przedsięwzięć w okresie realizacji
     programu, ze wskazaniem etapów,
   3) przewidywane koszty realizacji poszczególnych etapów,
   4) proponowane warunki emisji na poszczególnych etapach realizacji
     przedsięwzięcia,
   5) proponowany zakres odroczenia terminu płatności opłat za korzystanie ze
     środowiska w okresie realizacji programu,
   6) proponowane ewentualne sankcje pieniężne za niezrealizowanie
     poszczególnych etapów przedsięwzięcia.
2. Etapy przedsięwzięcia powinny określać konkretny zakres zadań realizowanych
  w kolejnych okresach nie dłuższych niż 6 miesięcy.
3. Sankcje pieniężne za niezrealizowanie poszczególnych etapów przedsięwzięcia
  nie mogą być niższe niż przewidywane koszty danego etapu.
4. Odroczenie terminu płatności opłat za korzystanie ze środowiska może
  dotyczyć najwyżej 70% ich przewidywanej wysokości.
                                        
                                    Art. 428.
1. Wszczęcie postępowania negocjacyjnego dotyczącego treści programu
  dostosowawczego następuje w drodze postanowienia wojewody.
2. Odmowa wszczęcia postępowania negocjacyjnego następuje w drodze decyzji,
  jeżeli wnioskodawca nie spełnia warunków wymaganych ustawą.
                                        
                                    Art. 429.
Z zastrzeżeniem art. 424 ust. 2 i art. 427 ust. 2-4, przedmiotem negocjacji mogą
być:
   1) terminy realizacji poszczególnych przedsięwzięć,
   2) warunki emisji w okresie realizacji programu dostosowawczego,
   3) termin i wyrażony procentowo zakres odroczenia opłat za korzystanie ze
     środowiska,
   4) wysokość sankcji pieniężnych.
                                        
                                    Art. 430.
1. Negocjacje o ustalenie treści programu dostosowawczego toczą się pomiędzy
  prowadzącym instalację a komisją negocjacyjną, zwaną dalej "komisją".
2. Koszty postępowania negocjacyjnego obciążają prowadzącego instalację
  ubiegającego się o ustalenie programu dostosowawczego; należności z ich
  tytułu są uiszczane na rachunek właściwego wojewody
3. Minister właściwy do spraw środowiska, w porozumieniu z ministrem właściwym
  do spraw finansów, określi, w drodze rozporządzenia, zryczałtowany koszt
  postępowania negocjacyjnego.
4. W rozporządzeniu, o którym mowa w ust. 3, zostanie ustalona:
   1) kwota opłaty podstawowej,
   2) współczynniki różnicujące wysokość opłaty w zależności od rodzaju
     instalacji objętej postępowaniem.
5. Poniesienie kosztów, o których mowa w ust. 2, nie zwalnia z obowiązku
  wniesienia opłaty, o której mowa w art. 210 ust. 1.
                                    Art. 431.
Negocjując treść programu dostosowawczego, komisja powinna uwzględnić w
szczególności:
   1) potrzebę jak najszybszego dostosowania instalacji do wymagań wynikających
     z najlepszej dostępnej techniki oraz usunięcia szkód w środowisku
     spowodowanych eksploatacją instalacji,
   2) aktualny stan środowiska na terenie, na którym prowadzona jest
     eksploatacja instalacji,
   3) ewentualne skutki dopuszczenia czasowych odstępstw od powszechnie
     obowiązujących warunków emisji,
   4) przyjęte na podstawie ustaw programy działań w zakresie ochrony
     środowiska, a w szczególności te, o których mowa w art. 17, 91 ust. 1 i
     art. 119 ust. 1,
   5) potrzebę ułatwienia realizacji przedsięwzięć, w szczególności poprzez
     odraczanie opłat za korzystanie ze środowiska, jednak wyłącznie w zakresie
     niezbędnym do szybkiej ich realizacji,
   6) sytuację ekonomiczno-finansową wnioskodawcy i faktyczne możliwości
     zrealizowania zaplanowanych przedsięwzięć,
   7) zapewnienie możliwości funkcjonowania podmiotu korzystającego ze
     środowiska w okresie realizacji programu.
                                        
                                    Art. 432.
1. Negocjacje są prowadzone w trakcie posiedzeń, do których stosuje się
  odpowiednio przepisy Kodeksu postępowania administracyjnego dotyczące
  rozprawy administracyjnej.
2. Negocjacje prowadzi przewodniczący składu komisji.
3. Stanowisko komisji w trakcie negocjacji jest ustalane w drodze głosowania,
  zwykłą większością głosów.
4. W razie równej liczby głosów decyduje głos przewodniczącego.
                                        
                                    Art. 433.
Negocjacje nie mogą trwać dłużej niż 2 miesiące od daty wyznaczenia pierwszego
posiedzenia negocjacyjnego.
                                        
                                    Art. 434.
W razie nieuzyskania w terminie, o którym mowa w art. 433, porozumienia pomiędzy
komisją a prowadzącym instalację co do treści programu dostosowawczego
przewodniczący zwraca sprawę wojewodzie, który w drodze decyzji odmawia
ustalenia programu dostosowawczego.
                                    Art. 435.
1. Zawarcie porozumienia dotyczącego treści programu dostosowawczego jest
  stwierdzane protokołem podpisanym przez uczestników negocjacji.
2. Przewodniczący składu komisji niezwłocznie przesyła wojewodzie uzgodniony
  program dostosowawczy oraz protokół, o którym mowa w ust. 1.
3. Po otrzymaniu programu dostosowawczego i protokołu wojewoda, w drodze
  decyzji, zatwierdza program dostosowawczy oraz wydaje pozwolenie zintegrowane
  na warunkach określonych w programie dostosowawczym.
4. Program dostosowawczy stanowi integralną część decyzji w przedmiocie
  pozwolenia zintegrowanego.
5. W decyzji o wydaniu pozwolenia zintegrowanego wojewoda dodatkowo:
   1) zobowiązuje prowadzącego instalację do realizacji programu
     dostosowawczego,
   2) wskazuje obowiązek poniesienia sankcji wskazanych w programie w przypadku
     niezrealizowania jego postanowień,
   3) orzeka o odroczeniu terminu płatności opłat za korzystanie ze środowiska
     w procencie uzgodnionym w programie dostosowawczym na okres realizacji
     programu dostosowawczego.
6. Wojewoda, w drodze decyzji, odmawia wydania pozwolenia zintegrowanego,
  jeżeli stwierdzi, że:
   1) pomimo zrealizowania uzgodnionego programu dostosowawczego instalacja nie
     spełni wymagań wynikających z najlepszej dostępnej techniki,
   2) uzgodniony program nie spełnia wymagań, o których mowa w art. 424 ust. 2
     i art. 427 ust. 2-4.
                                    Art. 436.
1. Pozwolenie wydane po przeprowadzeniu postępowania negocjacyjnego w zakresie
  realizowanego programu dostosowawczego może być, z zastrzeżeniem ust. 2,
  zmienione, po przeprowadzeniu postępowania negocjacyjnego, jeżeli:
   1) prowadzący instalację przedstawi rozwiązanie korzystniejsze z punktu
     widzenia ochrony środowiska,
   2) konieczność zmian wynika ze zmian regulacji prawnych normujących
     zagadnienia objęte programem.
2. Zmiana warunków pozwolenia nie może powodować przedłużenia terminu
  realizacji poszczególnych przedsięwzięć objętych programem dostosowawczym.
                                    Dział III
                              Komisja negocjacyjna
                                        
                                    Art. 437.
1. Po wydaniu postanowienia, o którym mowa w art. 428 ust. 1, wojewoda powołuje
  komisję do prowadzenia negocjacji o ustalenie treści programu
  dostosowawczego.
2. W skład komisji wchodzi po jednej osobie delegowanej przez wojewodę,
  wojewódzkiego inspektora ochrony środowiska, marszałka województwa i wójta,
  burmistrza lub prezydenta miasta, z zastrzeżeniem ust. 3, dysponującej wiedzą
  fachową w dziedzinie ochrony środowiska.
3. Jeżeli instalacja położona jest na terenie kilku gmin, w miejsce osoby
  delegowanej przez wójta, burmistrza lub prezydenta miasta w skład komisji
  wchodzi osoba delegowana przez starostę.
4. Przewodniczącym składu komisji jest osoba delegowana przez wojewodę.
5. Członkowie komisji za udział w jej pracach otrzymują zryczałtowane
  wynagrodzenie.
6. Minister właściwy do spraw środowiska, w porozumieniu z ministrem właściwym
  do spraw finansów, określi, w drodze rozporządzenia, zryczałtowaną wysokość
  wynagrodzenia członków komisji negocjacyjnej.
7. W rozporządzeniu, o którym mowa w ust. 6, ustalona zostanie wysokość
  wynagrodzenia przewodniczącego oraz pozostałych członków komisji za udział w
  jednym postępowaniu.
8. Techniczną obsługę pracy komisji zapewnia wojewoda.
9. Wydatki związane z działalnością komisji są pokrywane z części budżetu
  państwa, której dysponentem jest wojewoda.
                                        
                                    Art. 438.
1. Członkowie komisji w zakresie prowadzonych negocjacji nie mogą być związani
  poleceniami służbowymi.
2. Do członków komisji stosuje się przepisy Kodeksu postępowania
  administracyjnego dotyczące wyłączenia pracownika.
3. Komisja ma prawo żądania od organów administracji informacji mogących mieć
  istotne znaczenie dla rozpatrywanej sprawy.
                                    Dział IV
   Skutki prawne wszczęcia postępowania negocjacyjnego oraz ustalenia programu
                                 dostosowawczego
                                        
                                    Art. 439.
W razie wszczęcia postępowania negocjacyjnego podlegają zawieszeniu postępowania
w przedmiocie wydania decyzji, o których mowa w art. 362 ust. 1, art. 365 ust. 1
pkt 1 i art. 367 ust. 1, do czasu wydania ostatecznej decyzji kończącej
postępowanie w przedmiocie wydania pozwolenia zintegrowanego.
                                        
                                    Art. 440.
1. Do opłat, których termin płatności został odroczony w trybie art. 435 ust. 5
  pkt 3, stosuje się przepisy art. 319-321.
2. Decyzje w sprawie zmniejszania, umarzania albo podwyższania opłat wydaje
  marszałek województwa.
                                        
                                    Art. 441.
1. Wojewoda, w razie stwierdzenia, iż nie został zrealizowany określony etap
  programu dostosowawczego, nałoży, w drodze decyzji, obowiązek zapłaty sankcji
  pieniężnej, ustalonej w programie dostosowawczym na rzecz gminnego funduszu
  ochrony środowiska i gospodarki wodnej właściwego ze względu na miejsce,
  gdzie znajduje się instalacja objęta programem dostosowawczym.
2. Do należności z tytułu obowiązku zapłaty sankcji pieniężnej, o której mowa w
  ust. 1, stosuje się przepisy działu III ustawy - Ordynacja podatkowa, z tym
  że uprawnienia organów podatkowych przysługują wojewodzie.
3. Jeżeli instalacja objęta programem dostosowawczym znajduje się na terenie
  więcej niż jednej gminy, w decyzji, o której mowa w ust. 1, określa się
  wielkość wpłat na poszczególne gminne fundusze uwzględniając proporcje
  terenu, w jakich zakład zawierający instalację objętą programem znajduje się
  na obszarze poszczególnych gmin.
4. W razie stwierdzenia, iż określony etap nie został zrealizowany pomimo
  upływu okresu 6 miesięcy od przewidywanego w programie dostosowawczym
  terminu, wojewoda, z zastrzeżeniem ust. 5, wyda decyzję o uchyleniu
  pozwolenia zintegrowanego wydanego w wyniku postępowania negocjacyjnego.
5. Uchylenie pozwolenia zintegrowanego wydanego w wyniku postępowania
  negocjacyjnego zwalnia z obowiązku zapłaty sankcji pieniężnych za
  niezrealizowanie etapów kończących się po dniu uchylenia pozwolenia.
                                        
                                    Tytuł IX
                                 Przepis końcowy
                                        
                                    Art. 442.
Ustawa wchodzi w życie w terminie i na zasadach określonych w odrębnej ustawie.
 
 
 
 
 
 
