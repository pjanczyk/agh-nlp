



Dz.U. z 2001 r. Nr 110, poz. 1190
                                        
                                        
                                        
                                        
                                        
                                     USTAWA
                             z dnia 27 lipca 2001 r.
                                        
                 o zmianie ustawy - Prawo geologiczne i górnicze
                                        
                                        
 
                                     Art. l.
W ustawie z dnia 4 lutego 1994 r. - Prawo geologiczne i górnicze (Dz.U. Nr 27,
poz. 96, z 1996 r. Nr 106, poz. 496, z 1997 r. Nr 88, poz. 554, Nr 111, poz. 726
i Nr 133, poz. 885, z 1998 r. Nr 106, poz. 668 oraz z 2000 r. Nr 109, poz. 1157
i Nr 120, poz. 1268) wprowadza się następujące zmiany:
1) art. 2 i 3 otrzymują brzmienie:
    "Art. 2. Przepisy ustawy stosuje się odpowiednio do prowadzenia
          działalności gospodarczej w zakresie bezzbiornikowego magazynowania
          substancji oraz składowania odpadów w górotworze, w tym w podziemnych
          wyrobiskach górniczych, z wyjątkiem takiej działalności prowadzonej w
          odkrywkowych wyrobiskach górniczych.
    Art. 3. Jeżeli wymaga tego potrzeba zapewnienia bezpieczeństwa
          powszechnego, bezpieczeństwa i higieny pracy oraz ochrony środowiska,
          Rada Ministrów, w drodze rozporządzenia, obejmie przepisami ustawy, w
          całości lub w części, prowadzenie określonych robót podziemnych z
          zastosowaniem techniki górniczej, określając miejsce oraz cel
          wykonywanych robót i zakres stosowania ustawy.";
2) w art. 5:
   a) dodaje się ust. 2a w brzmieniu:
      "2a. W rozumieniu ustawy wszystkie kopaliny występujące w granicach
         obszarów morskich Rzeczypospolitej Polskiej są kopalinami
         podstawowymi.",
   b) w ust. 3 po wyrazach "w ust. 2" dodaje się wyrazy "i ust. 2a",
   c) ust. 5 i 6 otrzymują brzmienie:
     "5. Rada Ministrów, w drodze rozporządzenia, określi:
        1) złoża wód podziemnych zaliczonych do solanek, wód leczniczych i
          termalnych, mając na względzie ich szczególne walory wynikające z
          mineralizacji, własności fizycznych i chemicznych, ilości i warunków
          występowania,
        2) złoża innych kopalin leczniczych o szczególnie cennych walorach ze
          względu na rodzaj i jakość kopaliny.
     6. Rada Ministrów, w drodze rozporządzenia, może zaliczyć kopalinę
       pospolitą, występującą w określonym złożu lub określonej jednostce
       geologicznej, do kopalin podstawowych, biorąc pod uwagę jej rodzaj,
       ilość lub warunki zalegania.";
3) w art. 6:
   a) pkt 2 i 3 otrzymują brzmienie:
     "2) pracą geologiczną jest projektowanie i wykonywanie badań w celu
       ustalenia budowy geologicznej kraju, a zwłaszcza poszukiwania i
       rozpoznawania złóż kopalin, wód podziemnych, określania warunków
       geologiczno-inżynierskich oraz sporządzanie map i dokumentacji
       geologicznych,
     3) robotą geologiczną jest wykonywanie w ramach prac geologicznych
       wszelkich czynności poniżej powierzchni ziemi, w tym wykonywanych przy
       użyciu materiałów wybuchowych oraz likwidacja wyrobisk po tych
       czynnościach z wyłączeniem prac dotyczących ustalania geotechnicznych
       warunków posadawiania obiektów budowlanych,",
   b) pkt 7 otrzymuje brzmienie:
     "7) zakładem górniczym jest wyodrębniony technicznie i organizacyjnie
       zespół środków służących bezpośrednio do wydobywania kopaliny ze złoża,
       w tym wyrobiska górnicze, obiekty budowlane oraz technologicznie
       związane z nimi obiekty i urządzenia przeróbcze,",
   c) pkt 9 otrzymuje brzmienie:
      "9) terenem górniczym jest przestrzeń objęta przewidywanymi szkodliwymi
        wpływami robót górniczych zakładu górniczego,",
   d) dodaje się pkt 10 i 11 w brzmieniu:
      "10) wyrobiskiem górniczym jest przestrzeń w nieruchomości gruntowej lub
         w górotworze powstała w wyniku robót górniczych,
       11) robotami górniczymi jest wykonywanie, zabezpieczanie lub
         likwidowanie wyrobisk górniczych w związku z działalnością regulowaną
         ustawą.";
4) art. 11 i 12 otrzymują brzmienie:
    "Art. 11. 1.Ustanowienie użytkowania górniczego może być poprzedzone
            przetargiem, jeżeli przepisy ustawy nie stanowią inaczej.
           2. Z zastrzeżeniem art. 12 ust. 1, ustanowienie użytkowania
            górniczego, obejmującego poszukiwanie, rozpoznawanie lub
            wydobywanie gazu ziemnego, ropy naftowej oraz jej naturalnych
            pochodnych, a także metanu z węgla kamiennego, poprzedza się
            przetargiem.
           3. Organami właściwymi do przeprowadzenia przetargu na nabycie prawa
            użytkowania górniczego są organy właściwe do udzielania koncesji.
           4. Rada Ministrów określi, w drodze rozporządzenia, zasady
            zamieszczania obwieszczeń o przetargu na nabycie prawa użytkowania
            górniczego i dane, które powinny być zamieszczone w obwieszczeniu,
            wymagania jakie powinien spełniać oferent oraz jakim powinna
            odpowiadać oferta, termin składania ofert oraz zakończenia
            przetargu, a także zasady i tryb organizowania i przeprowadzania
            przetargu, w tym powoływania i pracy komisji przetargowej.
           5. Rada Ministrów wydając rozporządzenie, o którym mowa w ust. 4,
            będzie kierowała się potrzebą zapewnienia obiektywnych i
            niedyskryminujących kryteriów wyboru oferenta na nabycie
            użytkowania górniczego.
      Art. 12. 1. Ten, kto rozpoznał i udokumentował złoże kopaliny, stanowiące
             przedmiot własności Skarbu Państwa oraz sporządził dokumentację
             geologiczną z dokładnością wymaganą do uzyskania koncesji na
             wydobywanie kopaliny, może żądać ustanowienia na jego rzecz
             użytkowania górniczego z pierwszeństwem przed innymi.
         2. Spory w sprawach, o których mowa w ust. 1, rozstrzygają sądy
           powszechne.
         3. Uprawnienie, o którym mowa w ust. 1, wygasa z upływem dwóch lat od
           dnia pisemnego zawiadomienia o przyjęciu dokumentacji przez organ
           administracji geologicznej.";
5) w art. 14 ust. 2 otrzymuje brzmienie:
     "2. W odniesieniu do działalności, na którą ustawa nie wymaga koncesji,
       uprawnienia Skarbu Państwa, określone w art. 7 ust. 2, wykonują
       wojewodowie. W odniesieniu do takiej działalności, lecz prowadzonej w
       granicach obszarów morskich Rzeczypospolitej Polskiej, organem właściwym
       jest minister właściwy do spraw środowiska, działający w porozumieniu z
       ministrem właściwym do spraw gospodarki morskiej.";
6) art. 15 otrzymuje brzmienie:
      "Art. 15. 1. Koncesji wymaga działalność gospodarcza w zakresie:
           1) poszukiwania lub rozpoznawania złóż kopalin,
           2) wydobywania kopalin ze złóż,
           3) bezzbiornikowego magazynowania substancji oraz składowania
             odpadów w górotworze, w tym w podziemnych wyrobiskach górniczych.
         2. Do koncesjonowania działalności, o której mowa w ust. l, stosuje
           się przepisy o działalności gospodarczej, chyba że ustawa stanowi
           inaczej.
         3. Koncesji na działalność gospodarczą określoną w ust. 1 udziela się
           na czas oznaczony, nie krótszy niż 3 miesiące.";
7) w art. 16:
   a) ust. 1-3 otrzymują brzmienie:
     "1. Koncesji na działalność:
        1) określoną w art. 15 ust. l, wykonywaną w granicach obszarów morskich
           Rzeczypospolitej Polskiej,
        2) w zakresie poszukiwania, rozpoznawania i wydobywania kopalin
           podstawowych wymienionych w art. 5 ust. 2 pkt 1-3, solanek, wód
           leczniczych i termalnych oraz innych kopalin leczniczych zaliczonych
           do kopalin podstawowych na podstawie art. 5 ust. 6,
       3) określoną w art. 15 ust. 1 pkt 3,
       udziela minister właściwy do spraw środowiska.
     2. Z zastrzeżeniem przepisów ust. l i 2a, koncesji na poszukiwanie,
       rozpoznawanie lub wydobywanie kopalin podstawowych i pospolitych udziela
       wojewoda.
     2a. Koncesji na poszukiwanie, rozpoznawanie i wydobywanie kopalin
       pospolitych, jeżeli jednocześnie spełnione są odpowiednio następujące
       wymagania:
       1) obszar zamierzonej działalności nie przekroczy powierzchni 2 ha,
        2) wydobycie kopaliny w roku kalendarzowym nie przekroczy 20 000 m3,
        3) działalność będzie prowadzona bez użycia materiałów wybuchowych
       - udziela starosta.
     3. Udzielenie koncesji na:
        1) wydobywanie kopalin podstawowych wymaga uzgodnienia z ministrem
          właściwym do spraw gospodarki,
        2) wydobywanie kopalin leczniczych wymaga opinii ministra właściwego do
          spraw zdrowia,
        3) działalność w granicach obszarów morskich Rzeczypospolitej Polskiej
          wymaga uzgodnienia z ministrem właściwym do spraw gospodarki
          morskiej,
        4) poszukiwanie, rozpoznawanie i wydobywanie rud pierwiastków
           promieniotwórczych wymaga opinii Prezesa Państwowej Agencji
           Atomistyki,
        5) wydobywanie kopalin z gruntów pod wodami śródlądowymi oraz z
          obszarów narażonych na niebezpieczeństwo powodzi wymaga opinii organu
          odpowiedzialnego za utrzymanie wód oraz uzgodnienia z organem
          właściwym do wydania pozwolenia wodnoprawnego,
        6) działalność, o której mowa w ust. 2a, wymaga uzgodnienia z właściwym
          wojewodą oraz z właściwym organem nadzoru górniczego.",
   b) ust. 5 otrzymuje brzmienie:
     "5. Udzielenie koncesji na działalność, o której mowa w art. 15 ust. 1 pkt
       2 i 3, a także każda jej zmiana, z wyjątkiem takiej działalności
       wykonywanej w granicach obszarów morskich Rzeczypospolitej Polskiej,
       wymaga uzgodnienia z właściwym wójtem, burmistrzem albo prezydentem
       miasta. Uzgodnienie następuje na podstawie miejscowego planu
       zagospodarowania przestrzennego. W razie braku takiego planu, stosuje
       się odpowiednio przepisy o ustalaniu warunków zabudowy i
       zagospodarowania terenu.";
8) w art. 18:
   a) dotychczasową treść oznacza się jako ust. 1,
   b) w ust. 1 skreśla się pkt 1 i 2,
   c) dodaje się ust. 2 i 3 w brzmieniu:
     "2. Dane objęte wnioskiem należy uzupełnić dowodami ich istnienia, w
       szczególności przez dołączenie załączników graficznych sporządzonych
       zgodnie z wymaganiami dotyczącymi map górniczych.
     3. Organ koncesyjny może zobowiązać wnioskodawcę do przedstawienia danych
       określających stan prawny nieruchomości objętych wpływami zamierzonej
       działalności, a w przypadku nieruchomości o nieuregulowanym stanie
       prawnym danych z ewidencji gruntów i budynków. Organ koncesyjny może
       również żądać złożenia kopii wniosku koncesyjnego wraz z załącznikami.";
9) art. 19 otrzymuje brzmienie:
    "Art. 19. Do wniosku o udzielenie koncesji na poszukiwanie i rozpoznawanie
          złóż kopalin, poza wymaganiami określonymi w art. 18, należy dołączyć
          projekt prac geologicznych.";
10) w art. 20:
   a) w ust. 1 pkt 4 otrzymuje brzmienie:
       "4) projektowane położenie obszaru górniczego i terenu górniczego oraz
         ich granic.",
   b) ust. 2 otrzymuje brzmienie:
     "2. Do wniosku, o którym mowa w ust. 1, należy dołączyć:
        1) dowód istnienia prawa przysługującego wnioskodawcy do wykorzystania
          dokumentacji geologicznej w celu ubiegania się o koncesję,
        2) projekt zagospodarowania złoża, zaopiniowany przez właściwy organ
          nadzoru górniczego,
        3) dowód istnienia prawa przysługującego wnioskodawcy do nieruchomości
          gruntowej, w granicach której ma być wykonywana zamierzona
          działalność w zakresie wydobywania kopaliny metodą odkrywkową lub
          dowód przyrzeczenia jego ustanowienia.",
   c) dodaje się ust. 3-5 w brzmieniu:
     "3. Wymagania określonego w ust. 2 pkt 3 nie stosuje się do wniosku o
       udzielenie koncesji na wydobywanie węgla brunatnego.
     4. Organ koncesyjny może żądać przedłożenia dokumentacji geologicznej.
     5. Wymagania określonego w art. 20 ust. 2 pkt 2 nie stosuje się do wniosku
       o udzielenie koncesji na wydobywanie kopalin pospolitych w zakresie
       uregulowanym art. 16 ust. 2a.";
11) art. 21 otrzymuje brzmienie:
    "Art. 21. 1.Wniosek o udzielenie koncesji na bezzbiornikowe magazynowanie
           substancji oraz składowanie odpadów w górotworze, w tym w
           podziemnych wyrobiskach górniczych, poza wymaganiami przewidzianymi
           w art. 18, powinien określać:
          1) rodzaj, ilość i właściwości substancji lub odpadów,
          2) aktualne i przewidywane warunki geologiczne, hydrogeologiczne i
            geologiczno-inżynierskie,
          3) technologię magazynowania lub składowania,
             4) projektowane granice przestrzeni, w której przewiduje się
              bezzbiornikowe magazynowanie substancji lub składowanie odpadów
              oraz granice przestrzeni objętej przewidywanymi szkodliwymi
              wpływami takiej działalności.
         2. W razie zamierzonego składowania odpadów promieniotwórczych w
           górotworze, w tym w podziemnych wyrobiskach górniczych, do wniosku,
           o którym mowa w ust. 1, należy dołączyć zezwolenie Prezesa
           Państwowej Agencji Atomistyki, jeżeli wydania tego zezwolenia
           wymagają przepisy Prawa atomowego.";
12) skreśla się art. 24;
13) w art. 25:
   a) ust. 1 otrzymuje brzmienie:
     "1. Koncesja na wydobywanie kopalin, poza wymaganiami przewidzianymi w
       art. 22, powinna ponadto wyznaczać granice obszaru i terenu górniczego
       oraz określać zasoby złoża kopaliny możliwe do wydobycia, a także
       minimalny stopień ich wykorzystania.",
    b) ust. 3 otrzymuje brzmienie:
     "3. Jeżeli rzeczywiste szkodliwe wpływy robót górniczych zakładu
       górniczego przekroczą granice określonego w koncesji terenu górniczego,
       organ koncesyjny zmienia decyzję w zakresie dotyczącym granic terenu
       górniczego.",
   c) dodaje się ust. 4 w brzmieniu:
     "4. Koncesja na działalność, o której mowa w art. 15 ust. 1 pkt 3, powinna
       także wyznaczać granice przestrzeni bezzbiornikowego magazynowania
       substancji lub składowania odpadów oraz granice przestrzeni objętej
       przewidywanymi szkodliwymi wpływami takiej działalności. Przy
       wyznaczaniu tych granic stosuje się odpowiednio przepisy ust. 2 i 3.";
14) dodaje się art. 26a, 26b i 26c w brzmieniu:
    "Art. 26a. 1. Jeżeli nie sprzeciwia się temu interes publiczny związany z
             ochroną środowiska, zwłaszcza z racjonalną gospodarką złożami
             kopalin, bądź szczególnie ważny interes gospodarki narodowej,
             organ koncesyjny jest obowiązany, za zgodą przedsiębiorcy na rzecz
             którego koncesja została wydana, do przeniesienia tej koncesji na
             rzecz podmiotu, który:
          1) wyraża zgodę na wszystkie wynikające z niej warunki,
             2) w zakresie niezbędnym do wykonywania zamierzonej działalności
              wykaże się prawem do nieruchomości gruntowej, prawem użytkowania
              górniczego, bądź przyrzeczeniem ich uzyskania, z zastrzeżeniem
              art. 20 ust. 3,
             3) wykaże, iż jest w stanie spełnić wymagania związane z
              wykonywaniem zamierzonej działalności.
         2. Przeniesienie koncesji, o której mowa w ust. 1, powoduje również
           przeniesienie praw i obowiązków wynikających z innych decyzji
           podjętych na podstawie ustawy.
         3. W razie podjęcia decyzji, o której mowa w ust. 1, organ koncesyjny
           może, w drodze odrębnej decyzji, zmienić warunki zabezpieczenia, o
           których mowa w art. 17.
    Art. 26b. Odmowa udzielenia koncesji może nastąpić, jeżeli zamierzona
          działalność narusza wymagania ochrony środowiska, w tym związane z
          racjonalną gospodarką złożami kopalin, również w zakresie wydobycia
          kopalin towarzyszących, bądź uniemożliwia wykorzystanie nieruchomości
          zgodnie z ich przeznaczeniem.
   Art. 26c. 1. Przedsiębiorca, który uzyskał koncesję na działalność, o której
            mowa w art. 15 ust. 1 pkt 2 i 3, obowiązany jest utworzyć fundusz
            likwidacji zakładu górniczego, zwany dalej "funduszem", chyba że
            obowiązek taki wynika z odrębnych przepisów.
         2. Przedsiębiorca, o którym mowa w ust. 1, prowadzący:
           1) wydobywanie kopaliny systemem podziemnym lub otworowym,
             bezzbiornikowe magazynowanie substancji lub składowanie odpadów w
             górotworze, w tym w podziemnych wyrobiskach górniczych, przeznacza
             na fundusz równowartość od 3% do 10% odpisów amortyzacyjnych od
             środków trwałych zakładu górniczego, ustalanych stosownie do
             przepisów o podatku dochodowym,
           2) wydobywanie kopaliny systemem odkrywkowym, przeznacza na fundusz
             równowartość 10% należnej opłaty eksploatacyjnej, o której mowa w
             art. 84.
         3. Przedsiębiorca gromadzi środki funduszu na wyodrębnionym rachunku
           bankowym, dokonując wpłat na fundusz począwszy od dnia powstania
           obowiązku uiszczania opłaty eksploatacyjnej albo od rozpoczęcia
           działalności, o której mowa w ust. 2 pkt 1, nie objętej obowiązkiem
           uiszczania opłaty eksploatacyjnej, do rozpoczęcia likwidacji zakładu
           górniczego.
         4. Środki funduszu stanowią koszty uzyskania przychodów w rozumieniu
           przepisów o podatku dochodowym i mogą być wykorzystane wyłącznie w
           celu pokrycia kosztów likwidacji zakładu górniczego lub jego
           oznaczonej części, również w razie upadłości przedsiębiorcy.
         5. O ile ustawa nie stanowi inaczej, bank rozpoczyna dokonywanie
           wypłat z funduszu wyłącznie po przedstawieniu przez przedsiębiorcę
           ostatecznej decyzji właściwego organu nadzoru górniczego
           zatwierdzającej plan ruchu likwidowanego zakładu górniczego lub jego
           oznaczonej części, a w przypadku przedsiębiorcy wydobywającego
           kopalinę pospolitą w warunkach określonych w art. 16 ust. 2a - po
           przedstawieniu decyzji stwierdzającej wygaśnięcie koncesji.
         6. Przedsiębiorca jest obowiązany przedstawiać organowi koncesyjnemu
           oraz organowi nadzoru górniczego, na ich żądanie, aktualne wyciągi z
           rachunku bankowego, na którym gromadzi środki funduszu, a także
           informacje o sposobie ich wykorzystania.
         7. Środki funduszu nie podlegają egzekucji, z wyjątkiem przypadków,
           gdy egzekucja jest prowadzona w związku z niewykonaniem przez
           przedsiębiorcę obowiązków w zakresie likwidacji zakładu górniczego
           lub jego oznaczonej części.
         8. Po zakończeniu likwidacji zakładu górniczego, organ nadzoru
           górniczego, po zasięgnięciu opinii właściwego wójta, burmistrza lub
           prezydenta miasta, wyraża zgodę na likwidację funduszu.
         9. Określone w ust. 1-8 wymagania stosuje się odpowiednio do następcy
           prawnego przedsiębiorcy, który przejmuje niewykorzystane środki
           funduszu.
          10. Minister właściwy do spraw gospodarki, w porozumieniu z ministrem
            właściwym do spraw finansów publicznych oraz ministrem właściwym do
            spraw środowiska określi, w drodze rozporządzenia, szczegółowe
            zasady:
          1) tworzenia i funkcjonowania funduszu,
          2) ustalania wysokości równowartości odpisów, o których mowa w ust. 2
            pkt 1, w zależności od rodzaju i zakresu prowadzonej działalności,
          3) ustalania terminów przekazywania środków na fundusz,
          4) wykorzystania środków funduszu,
             kierując się metodą i wielkością prowadzonej działalności oraz jej
            szkodliwością dla środowiska, a także potrzebą skutecznego
            zabezpieczenia środków na likwidację zakładów górniczych.";
15) skreśla się art. 27;
16) w art. 28:
   a) w ust. 1 pkt 3 skreśla się wyrazy "lub upadłości",
   b) dodaje się ust. 1a w brzmieniu:
      "1a. W razie ogłoszenia upadłości przedsiębiorcy organ koncesyjny w
         drodze decyzji może cofnąć koncesję bez odszkodowania.";
17) w art. 29:
   a) ust. 1 i 2 otrzymują brzmienie:
     "1.    Cofnięcie albo wygaśnięcie koncesji nie zwalnia dotychczasowego
       przedsiębiorcy z wykonania określonych w niej obowiązków dotyczących
       ochrony środowiska oraz obowiązków związanych z likwidacją zakładu
       górniczego.
     2. Zakres i sposób wykonania obowiązków, o których mowa w ust. 1, ustala
       organ koncesyjny w decyzji o cofnięciu koncesji albo w decyzji
       stwierdzającej wygaśnięcie koncesji, w uzgodnieniu z właściwym wójtem,
       burmistrzem lub prezydentem miasta.",
   b) dodaje się ust. 4 w brzmieniu:
     "4. Do podmiotu, na który nałożono obowiązki określone w ust. 2, stosuje
       się odpowiednio przepisy ustawy dotyczące przedsiębiorcy.";
18) dodaje się art. 29a w brzmieniu:
    "Art. 29a. Kopie decyzji wydawanych na podstawie przepisów niniejszego
           rozdziału, organ koncesyjny przesyła do wiadomości właściwym
           miejscowo organom administracji geologicznej i nadzoru górniczego.";
19) skreśla się art. 30;
20) w art. 31:
   a) dodaje się ust. 1a w brzmieniu:
     "1a. Kwalifikacje osób, o których mowa w ust. 1, stwierdza:
         1) minister właściwy do spraw środowiska, z zastrzeżeniem pkt 2,
          2) wojewoda - w odniesieniu do osób ubiegających się o uzyskanie
           uprawnień do wykonywania czynności dozoru geologicznego nad pracami
           geologicznymi, z wyjątkiem badań geofizycznych oraz uprawnień do
           kierowania w terenie robotami geologicznymi wykonywanymi poza
           granicami obszaru górniczego, wykonywanymi bez użycia materiałów
           wybuchowych, albo gdy projektowana głębokość wyrobiska nie
           przekracza 100 m.",
   b) ust. 2 otrzymuje brzmienie:
     "2. Minister właściwy do spraw środowiska, kierując się wymaganiami w
       zakresie bezpieczeństwa powszechnego, prawidłowości wykonywania prac
       geologicznych oraz potrzebami ochrony środowiska określi, w drodze
       rozporządzenia:
           1) kategorie prac geologicznych,
           2) kwalifikacje ogólne i zawodowe wymagane od osób wykonujących,
            dozorujących i kierujących określonymi kategoriami prac
            geologicznych,
           3) sposób postępowania w sprawach stwierdzania kwalifikacji,
           4) tryb powoływania komisji egzaminacyjnych, skład komisji
            egzaminacyjnej do sprawdzania wiadomości kandydatów oraz zakres
            wiadomości podlegających sprawdzeniu,
           5) wysokość opłat związanych ze stwierdzaniem kwalifikacji, sposób
            ich uiszczania oraz wysokość wynagrodzenia członków komisji
            egzaminacyjnej.",
   c) dodaje się ust. 3 i 4 w brzmieniu:
     "3. Stwierdzenia kwalifikacji dokonuje się przez wydanie świadectwa.
     4. Organ administracji geologicznej właściwy do stwierdzenia kwalifikacji
       odmawia, w drodze decyzji administracyjnej, dopuszczenia do egzaminu
       kandydata nie spełniającego wymagań określonych w przepisach wydanych na
       podstawie ust. 2.";
21) w art. 32 ust. 1 otrzymuje brzmienie:
     "1. Prace geologiczne obejmujące roboty geologiczne mogą być wykonywane
       tylko na podstawie projektu prac geologicznych.";
22) w art. 33:
   a) w ust. 2 wyrazy "Ministrem Transportu i Gospodarki Morskiej" zastępuje
     się wyrazami "ministrem właściwym do spraw gospodarki morskiej",
   b) dodaje się ust. 3 w brzmieniu:
     "3. Projekt zatwierdza się na czas oznaczony.";
23) w art. 35:
   a) ust. 1 otrzymuje brzmienie:
     "1. Wykonawca prac geologicznych jest zobowiązany zgłosić zamiar
       przystąpienia do wykonywania robót geologicznych organowi nadzoru
       górniczego oraz zarządowi gminy właściwym ze względu na miejsce
       wykonywanych robót.",
   b) skreśla się ust. 3;
24) art. 38 otrzymuje brzmienie:
    "Art. 38.  Do wykonywania robót geologicznych stosuje się odpowiednio
          przepisy o ruchu zakładu górniczego, z zastrzeżeniem przepisów art.
          67a.";
25) w art. 39 dotychczasową treść oznacza się jako ust. 1 oraz dodaje się ust. 2
  w brzmieniu:
     "2. Przepisów niniejszego rozdziału nie stosuje się do prac i robót
       geologicznych związanych z ruchem zakładu górniczego.";
26) w art. 41:
   a) ust. 1 otrzymuje brzmienie:
     "1. Dokumentację geologiczną złoża kopaliny sporządza się w celu
       określenia granic złoża, jego zasobów oraz geologicznych warunków
       występowania.",
   b) w ust. 2:
     - skreśla się pkt 4,
     - pkt 5 otrzymuje brzmienie:
          "5) hydrogeologiczne i inne geologiczno-górnicze warunki występowania
            złoża.",
     - skreśla się pkt 6,
   c) ust. 3 i 4 otrzymują brzmienie:
     "3. W przypadku gdy dokumentacja geologiczna ma stanowić podstawę do
       udzielenia koncesji na wydobywanie kopalin, stopień rozpoznania złoża
       powinien umożliwić opracowanie projektu zagospodarowania złoża oraz
       wskazanie możliwości i kierunków rekultywacji terenów
       poeksploatacyjnych.
     4. Dokumentację geologiczną sporządza się z uwzględnieniem kryteriów
       bilansowości zasobów złóż kopalin. Właściwy organ administracji
       geologicznej może zezwolić, w drodze decyzji, na zmianę kryteriów
       bilansowości.";
27) w art. 42:
   a) w ust. 1 w pkt 2:
     - lit. a) otrzymuje brzmienie:
         "a) projektowaniem odwodnień do wydobywania kopalin ze złóż,",
      - lit. f) otrzymuje brzmienie:
         "f) ustanawianiem obszarów ochronnych zbiorników wód podziemnych,",
     - dodaje się lit. g) w brzmieniu:
         "g) zakończeniem lub zmianą poziomu odwadniania likwidowanych zakładów
           górniczych.",
   b) ust. 3 otrzymuje brzmienie:
     "3. Poza wymaganiami, o których mowa w ust. 2, dokumentacja
       hydrogeologiczna powinna również określać, stosownie do potrzeb:
           1) zasoby i depresję w oznaczonych poziomach wodonośnych oraz w
            oznaczonym czasie,
           2) techniczne możliwości wydobycia wody,
           3) techniczne możliwości zatłaczania wód do górotworu,
           4) wpływ, jaki na stosunki wodne wywiera bezzbiornikowe
            magazynowanie substancji w górotworze lub składowanie odpadów,
           5) granice projektowanych stref ochronnych ujęć wód podziemnych oraz
            obszarów ochronnych zbiorników wód podziemnych,
           6) ocenę hydrogeologiczną i prognozę skutków po zakończeniu
            odwodnienia zakładów górniczych,
           7) rodzaj, charakter i stopień zanieczyszczeń gruntów i wód
            podziemnych.";
28) w art. 43:
   a) w ust. 1:
     - pkt 2 otrzymuje brzmienie:
          "2) ustalania geotechnicznych warunków posadawiania obiektów
            budowlanych,",
     - skreśla się pkt 3,
   b) w ust. 2 w pkt 2 wyraz "inżynierskich" zastępuje się wyrazem
     "budowlanych";
29) skreśla się art. 44;
30) w art. 45:
   a) ust. 1 otrzymuje brzmienie:
     "1. Dokumentację geologiczną przekazuje się w czterech egzemplarzach
       właściwemu organowi administracji geologicznej.",
   b) po ust. 1 dodaje się ust. 1a w brzmieniu:
      "1a. W terminie 2 miesięcy od dnia otrzymania dokumentacji geologicznej
         organ, o którym mowa w ust. 1, zawiadamia pisemnie o przyjęciu
         dokumentacji bez zastrzeżeń, a w przypadku gdy dokumentacja nie
         odpowiada wymaganiom określonym w przepisach prawa zażąda, w drodze
         decyzji, uzupełnienia lub poprawienia dokumentacji. W terminie jednego
         miesiąca od dnia otrzymania uzupełnionej lub poprawionej dokumentacji
         organ zawiadamia o przyjęciu jej bez zastrzeżeń.",
   c) skreśla się ust. 4;
31) w art. 46 ust. 2 otrzymuje brzmienie:
     "2. Do zmiany dokumentacji geologicznej stosuje się przepisy art. 45.";
32) art. 47 otrzymuje brzmienie:
      "Art. 47.1. Prawo do informacji uzyskanych w wyniku prac geologicznych
             przysługuje Skarbowi Państwa.
         2. Prawem do informacji geologicznej rozporządza Skarb Państwa, z
           zastrzeżeniem ust. 3 i 4.
         3. Ten, kto poniósł koszt wykonania prac geologicznych prowadzonych na
           mocy decyzji wydanych na podstawie ustawy, ma wyłączne prawo do
           nieodpłatnego wykorzystywania uzyskanych w ich wyniku informacji
           geologicznych w celach badawczych, naukowych, jak również w celu
           wykonywania działalności regulowanej ustawą. Prawo to wygasa z
           upływem 5 lat od utraty mocy odpowiedniej decyzji, na podstawie
           której wykonano prace będące źródłem informacji, lub zezwalającej na
           wykonywanie innej działalności regulowanej ustawą albo przepisami
           odrębnymi. Jeżeli koncesja lub decyzja o zatwierdzeniu projektu prac
           geologicznych nie stanowi inaczej, ten, komu przysługuje prawo
           wykorzystywania uzyskanych w ten sposób informacji geologicznych,
           może udostępnić je innym podmiotom.
         4. Podmiot ubiegający się o koncesję na poszukiwanie lub rozpoznawanie
           złóż kopalin albo podmiot zamierzający prowadzić badania naukowe lub
           prace geologiczne, których wykonywanie nie wymaga uzyskania
           koncesji, ma prawo do nieodpłatnego wykorzystania informacji
           geologicznej przysługującej Skarbowi Państwa w celu sporządzenia
           projektu prac geologicznych lub wykonywania opracowań naukowych.
         5. Jeżeli informacja geologiczna, do której prawa przysługują Skarbowi
           Państwa, zawarta jest w dokumentacji geologicznej, rozporządzenie
           nią następuje wyłącznie na czas oznaczony.
         6. Ten, kto prowadzi działalność na podstawie ustawy, jest obowiązany
           do bieżącego przekazywania organom administracji geologicznej
           informacji geologicznych, o których mowa w ust. 1, w tym próbek wraz
           z wynikami ich badań. Zakres i harmonogram przedstawiania informacji
           oraz próbek, może określać odpowiednio koncesja lub decyzja o
           zatwierdzeniu projektu prac geologicznych.
         7. Jednostki samorządu terytorialnego mogą żądać od Skarbu Państwa
           nieodpłatnego udostępnienia informacji, o których mowa w ust. 1,
           dotyczących ich terytoriów, niezbędnych do wykonywania ich zadań
           własnych. Informacje uzyskane w tym trybie nie mogą być
           wykorzystywane przez jednostki samorządu terytorialnego do
           prowadzenia działalności gospodarczej ani udostępniane innym
           podmiotom. W sprawach spornych orzekają sądy powszechne.
         8. Przychody z tytułu rozporządzania prawem do informacji
           geologicznej, należącej do Skarbu Państwa, pozostają w dyspozycji
           ministra właściwego do spraw Skarbu Państwa i stanowią środek
           specjalny w rozumieniu przepisów o finansach publicznych.
         9. Przychody, o których mowa w ust. 8, przeznacza się na pokrycie
           kosztów:
           1) przechowywania, udostępniania i obrotu informacją geologiczną,
           2) pozyskiwania nowych informacji geologicznych, w tym sporządzania
             dokumentacji geologicznych.
          10. W zakresie spraw, o których mowa w ust. 1, 2, 4, 5 i 7-9, zadania
            Skarbu Państwa wykonuje minister właściwy do spraw Skarbu
            Państwa.";
33) art. 48-50 otrzymują brzmienie:
  "Art. 48. Udokumentowane złoża kopalin oraz udokumentowane wody podziemne, w
         granicach projektowanych stref ochronnych ujęć oraz obszarów
         ochronnych zbiorników wód podziemnych, uwzględnia się w miejscowych
         planach zagospodarowania przestrzennego.
   Art. 49. Na podstawie dokumentacji geologicznych i ewidencji zasobów,
         minister właściwy do spraw środowiska sporządza corocznie krajowy
         bilans zasobów złóż kopalin.
  Art. 50. 1.  Minister właściwy do spraw środowiska określi w drodze
          rozporządzenia:
         1) szczegółowe wymagania, jakim powinny odpowiadać projekty prac
           geologicznych, a także zasady przedkładania do zatwierdzania
           projektów prac geologicznych, których wykonywanie nie wymaga
           uzyskania koncesji,
         2) szczegółowe wymagania, jakim powinny odpowiadać:
           a) dokumentacje geologiczne złóż kopalin,
           b) dokumentacje hydrogeologiczne i geologiczno-inżynierskie,
         3) kryteria bilansowości złóż kopalin, z wyłączeniem kopalin, o
           których mowa w art. 16 ust. 2a, oraz przypadki, w których można
           dopuścić zmianę kryteriów bilansowości,
         4) szczegółowe wymagania, jakim powinny odpowiadać operaty ewidencyjne
           zasobów złóż kopalin,
         5) zasady gromadzenia i udostępniania próbek i dokumentacji
           geologicznych, sposób postępowania z nimi, a także zakres ochrony
           informacji oraz próbek geologicznych uzyskanych w wyniku prowadzenia
           prac geologicznych,
         6) przypadki, w których konieczne jest sporządzenie innej dokumentacji
           geologicznej niż określona w niniejszym rozdziale, szczegółowe
           wymagania, jakim powinna odpowiadać taka dokumentacja oraz zasady i
           tryb postępowania z nią,
         7) sposób i zakres wykonywania obowiązku udostępniania i przekazywania
           informacji oraz próbek organom administracji geologicznej przez
           wykonawcę prac geologicznych.
       2. Minister właściwy do spraw środowiska:
         1) wydając rozporządzenia, o których mowa w ust. 1 pkt 1-4 i 6, będzie
           kierował się wymaganiami w zakresie ochrony środowiska, potrzebą
           ochrony zasobów kopalin lub wód podziemnych, a ponadto w przypadku
           rozporządzenia, o którym mowa w ust. 1 pkt 2 lit. a), uzależni
           szczegółowe wymagania od stanu skupienia kopaliny, rozmiarów
           działalności, a także od kategorii rozpoznania złoża,
         2) wydając rozporządzenia, o których mowa w ust. 1 pkt 5 i 7,
           uwzględni potrzebę zróżnicowania wymagań dotyczących przechowywania,
           udostępniania i likwidowania próbek geologicznych, a także przypadki
           odstępstw od tych wymagań, w zależności od rodzaju próbek i ich
           znaczenia dla celów stratygraficznych i naukowych.";
34) w art. 51 ust. 3 otrzymuje brzmienie:
  "3. Podstawą wyznaczenia obszaru górniczego jest dokumentacja geologiczna i
     projekt zagospodarowania złoża.";
35) art. 52 otrzymuje brzmienie:
      "Art. 52. 1. Rejestr obszarów górniczych prowadzi minister właściwy do
             spraw środowiska.
         2. Rejestr, o którym mowa w ust. 1, obejmuje także przestrzenie
           wyznaczone do prowadzenia działalności określonej w art. 2.
         3. Minister właściwy do spraw środowiska określi, w drodze
           rozporządzenia, sposób prowadzenia rejestru obszarów górniczych,
           dane podlegające wpisowi do rejestru oraz dokumenty przechowywane w
           rejestrze, a także zakres i sposób udostępniania oraz przekazywania
           danych zawartych w rejestrze.
         4. W rozporządzeniu wydanym na podstawie ust. 3, minister właściwy do
           spraw środowiska zapewni, aby rejestr stanowił wyczerpującą
           ewidencję obszarów górniczych utworzonych na terenie całego kraju, a
           ponadto uwzględni zróżnicowanie dostępności danych, przewidując,
           które dane będą miały charakter powszechnie dostępny, a które będą
           dostępne wyłącznie dla przedsiębiorców, których dotyczą.";
36) w art. 53:
   a) ust. 3 otrzymuje brzmienie:
     "3. Plan, o którym mowa w ust. 1, może w szczególności określić obiekty
       lub obszary, dla których wyznacza się filar ochronny, w granicach
       którego, ze względu na ochronę oznaczonych dóbr, wydobywanie kopalin nie
       może być prowadzone albo może być dozwolone tylko w sposób zapewniający
       ochronę tych dóbr.",
   b) ust. 6 otrzymuje brzmienie:
     "6. Jeżeli przewidywane szkodliwe wpływy na środowisko będą nieznaczne,
       rada gminy może podjąć uchwałę o odstąpieniu od sporządzenia planu, o
       którym mowa w ust. 1.";
37) art. 54-56 otrzymują brzmienie:
      "Art. 54. 1. Projekt zagospodarowania złoża, o którym mowa w art. 20 ust.
             2 pkt 2, sporządza ubiegający się o koncesję na wydobywanie
             kopalin ze złoża, na podstawie dokumentacji geologicznej z
             uwzględnieniem uwarunkowań techniczno-ekonomicznych. Projekt ten
             powinien określać zamierzenia w zakresie:
             1) ochrony złóż kopalin, w tym kopalin towarzyszących i
              użytecznych pierwiastków śladowych występujących w złożu,
              zwłaszcza przez ich kompleksowe i racjonalne wykorzystanie,
          2) technologii eksploatacji, zapewniającej ograniczenie ujemnych jej
            wpływów na środowisko.
         2. Minister właściwy do spraw środowiska w porozumieniu z ministrem
           właściwym do spraw gospodarki określi, w drodze rozporządzenia,
           szczegółowe wymagania, jakim powinny odpowiadać projekty
           zagospodarowania złóż, kierując się zasadami racjonalnej gospodarki
           złożem, wymaganiami w zakresie ochrony środowiska, bezpieczeństwa
           życia i zdrowia ludzkiego oraz technicznych możliwości wydobywania
           kopaliny.
      Art. 55. 1. Projekt zagospodarowania złoża podlega zmianie w przypadku:
          1) zmiany dokumentacji geologicznej,
          2) gdy wymagają tego warunki określone w koncesji,
          3) gdy wymagają tego ustalenia planu, o którym mowa w art. 53,
          4) istotnych zmian warunków technicznych lub szczególnych uwarunkowań
            ekonomicznych wydobywania kopalin.
         2. Zmiany projektu zagospodarowania złoża dokonuje przedsiębiorca w
           formie dodatku do projektu zagospodarowania złoża.
         3. Przedsiębiorca przedkłada dodatek, o którym mowa w ust. 2, organowi
           koncesyjnemu.
         4. Organ koncesyjny w terminie 2 miesięcy od dnia otrzymania dodatku,
           o którym mowa w ust. 2, po uprzednim zasięgnięciu opinii organu
           nadzoru górniczego, zawiadamia pisemnie przedsiębiorcę o przyjęciu
           dodatku bez zastrzeżeń, a w przypadku gdy dodatek nie odpowiada
           wymaganiom ustawy lub ujęte w nim zmiany są nieuzasadnione zażąda od
           przedsiębiorcy, w drodze decyzji, zmiany lub uzupełnienia dodatku.
    Art. 56. W razie istotnych zmian projektu zagospodarowania złoża, mających
          bezpośredni wpływ na warunki określone w koncesji, organ koncesyjny
          może, z urzędu lub na wniosek przedsiębiorcy, zmienić koncesję bez
          odszkodowania.";
38) po art. 56 dodaje się art. 56a w brzmieniu:
   "Art. 56a. Przepisów art. 54-56 nie stosuje się do wydobywania kopalin
          pospolitych w warunkach określonych w art. 16 ust. 2a.";
39) art. 57 i 58 otrzymują brzmienie:
      "Art. 57. 1. Do projektowania, budowy, utrzymania i rozbiórki obiektów
             budowlanych zakładu górniczego stosuje się przepisy prawa
             budowlanego, chyba że ustawa stanowi inaczej.
         2. W odniesieniu do działalności, o której mowa w ust. 1, zadania z
           zakresu administracji architektoniczno-budowlanej i nadzoru
           budowlanego określone w przepisach prawa budowlanego, wykonują
           właściwe organy nadzoru górniczego.
     Art. 58. Obiektami budowlanymi zakładu górniczego są obiekty budowlane w
           rozumieniu prawa budowlanego zlokalizowane w całości na powierzchni
           ziemi, służące do bezpośredniego wydobywania kopaliny ze złoża.";
40) skreśla się art. 59 i 60;
41) w art. 62 skreśla się wyrazy "usytuowanych na terenie zamkniętym";
42) w art. 64:
   a) ust. 1 otrzymuje brzmienie:
     "1. Na podstawie warunków określonych w koncesji oraz projektu
       zagospodarowania złoża, przedsiębiorca sporządza plan ruchu każdego
       zakładu górniczego.",
   b) w ust. 6 pkt 4 otrzymuje brzmienie:
     "4) szczegółowe wymagania dotyczące części i treści planu ruchu zakładu:
           a) prowadzącego bezzbiornikowe magazynowanie substancji w
            górotworze, w tym w podziemnych wyrobiskach górniczych,
           b) prowadzącego składowanie odpadów w górotworze, w tym w
            podziemnych wyrobiskach górniczych,
           c) wykonującego roboty geologiczne, z uwzględnieniem specyfiki
            prowadzenia tych prac na obszarach morskich Rzeczypospolitej
            Polskiej,";
43) w art. 65:
   a) ust. 1 otrzymuje brzmienie:
          "1. W razie zmiany naturalnych, technicznych lub organizacyjnych
            warunków wydobywania kopaliny, plan ruchu zakładu górniczego może
            ulec zmianie.",
   b) w ust. 2 dodaje się zdanie drugie w brzmieniu:
      "Jeżeli zmiana planu ruchu nie dotyczy robót eksploatacyjnych i nie
       dotyczy ujemnego wpływu na środowisko, w tym na obiekty budowlane,
       przepisu art. 64 ust. 5 nie stosuje się.";
44) dodaje się art. 67a w brzmieniu:
      "Art. 67a. 1. Przepisów o planach ruchu zakładu górniczego nie stosuje
             się do:
             1) prowadzenia ruchu zakładu górniczego wydobywającego kopalinę
               pospolitą w warunkach określonych w art. 16 ust. 2a,
             2) robót geologicznych wykonywanych poza granicami obszaru
               górniczego lub wykonywanych bez użycia materiałów wybuchowych,
               albo gdy projektowana głębokość wyrobiska nie przekracza 100 m.
           2. Wykonywanie robót albo prowadzenie ruchu zakładu górniczego, o
            których mowa w ust. 1, odbywa się na podstawie projektu prac
            geologicznych lub warunków określonych w koncesji, uwzględniających
            wymagania określone w art. 64 ust. 2.";
45) w art. 68:
   a) ust. 2 otrzymuje brzmienie:
     "2. Minister właściwy do spraw gospodarki określi, w drodze
       rozporządzenia:
           1) kwalifikacje ogólne i zawodowe wymagane od osób kierownictwa i
            dozoru ruchu w poszczególnych rodzajach zakładów górniczych oraz w
            działach ruchu tych zakładów,
           2) wykaz stanowisk w ruchu zakładu górniczego, innych niż wymienione
            w pkt 1, które mogą zajmować osoby o szczególnych kwalifikacjach
            zawodowych i warunkach zdrowotnych oraz rodzaj tych kwalifikacji i
            warunków,
           3) sposób postępowania w sprawach stwierdzania kwalifikacji osób, o
            których mowa w pkt 1 i 2, tryb powoływania komisji egzaminacyjnych,
            skład komisji egzaminacyjnej do sprawdzania wiadomości kandydatów
            oraz zakres wiadomości podlegających sprawdzeniu, wysokość opłat
            związanych ze stwierdzaniem kwalifikacji i sposób ich uiszczania,
            tryb stwierdzania kwalifikacji oraz wysokość wynagrodzenia członków
            komisji egzaminacyjnych.",
   b) dodaje się ust. 3-5 w brzmieniu:
     "3. Kwalifikacje osób kierownictwa i dozoru ruchu zakładu górniczego oraz
       osób, o których mowa w ust. 2 pkt 2, stwierdza właściwy organ nadzoru
       górniczego, z zastrzeżeniem przepisu ust. 4.
     4. Kwalifikacje kierowników ruchu w podziemnych zakładach górniczych
       stwierdza Prezes Wyższego Urzędu Górniczego.
     5. Do stwierdzania kwalifikacji, o których mowa w ust. 3 i 4, przepisy
       art. 31 ust. 3 i 4 stosuje się odpowiednio.";
46) w art. 70 dodaje się ust. 4 i 5 w brzmieniu:
     "4. Kwalifikacje mierniczego górniczego i geologa górniczego stwierdza
       Prezes Wyższego Urzędu Górniczego. Przepisy art. 31 ust. 3 i 4 stosuje
       się odpowiednio.
     5. Stwierdzenie kwalifikacji mierniczego górniczego lub geologa
       górniczego, w trybie określonym w ust. 3, stanowi równocześnie
       stwierdzenie kwalifikacji osoby kierownictwa i dozoru ruchu w
       poszczególnych rodzajach zakładów górniczych.";
47) art. 72 i 73 otrzymują brzmienie:
      "Art. 72. 1. Przedsiębiorca jest zobowiązany do prowadzenia ewidencji
             zasobów złoża na podstawie dokumentacji geologicznej i projektu
             zagospodarowania złoża.
         2. Prowadzenie ewidencji zasobów złoża kopaliny polega na ustalaniu
           zmian w zasobach, których przyczyną powstania jest:
             1) dokładniejsze rozpoznanie złoża,
             2) eksploatacja złoża i straty spowodowane eksploatacją złoża,
             3) zmiana granic lub podział złoża,
             4) przeklasyfikowanie geologicznych zasobów bilansowych do
               pozabilansowych, zasobów pozabilansowych do bilansowych, zasobów
               przemysłowych do nieprzemysłowych bądź zasobów nieprzemysłowych
               do przemysłowych lub do strat.
           3. W złożach wielopokładowych, zmiany wynikające z dokładniejszego
            rozpoznania wprowadza się tylko w pokładach eksploatowanych lub
            objętych pracami i robotami geologicznymi, związanymi z
            prowadzeniem ruchu zakładu górniczego.
           4. Jeżeli zmiany w okresie sprawozdawczym przekraczają 50% wielkości
            rocznego wydobycia ze złoża, przeklasyfikowania, o którym mowa w
            ust. 2 pkt 4, dokonuje przedsiębiorca po uzyskaniu zgody, w drodze
            decyzji, właściwego organu koncesyjnego.
           5. Corocznie, w terminie do dnia 31 marca, przedsiębiorca ujmuje
            zmiany zasobów złoża w operacie ewidencyjnym.
           6. Operat ewidencyjny dla złóż kopalin pospolitych, z których
            wydobycie w roku kalendarzowym przekracza 20 000 m3 kopaliny, a
            także dla złóż kopalin podstawowych przedsiębiorca sporządza na
            podstawie obmiaru wyrobiska. Dla kopalin gazowych i płynnych,
            operat ewidencyjny przedsiębiorca sporządza na podstawie pomiarów
            wydajności odwiertów. Operat ewidencyjny należy dołączyć do
            posiadanego egzemplarza dokumentacji geologicznej oraz projektu
            zagospodarowania złoża, według stanu zasobów złoża na dzień 31
            grudnia danego roku.
           7. Obmiaru złóż kopalin pospolitych, z których wydobycie w roku
            kalendarzowym nie przekracza 20 000 m3 kopaliny, przedsiębiorca
            dokonuje co trzy lata. Corocznie w operacie ewidencyjnym należy
            określić stan zasobów, wielkość wydobycia i strat jako wielkości
            szacunkowe, pozostawiając szczegółowe ich ustalenie do czasu
            dokonania ścisłego pomiaru stanu wyrobisk.
           8. Organ koncesyjny może, w drodze decyzji, zobowiązać
            przedsiębiorcę do wykonania obmiaru wyrobisk w innym terminie w
            przypadku:
          1) zrzeczenia się koncesji,
          2) wyczerpania zasobów złoża,
          3) naruszenia przepisów o ochronie środowiska.
         9. Sporządzanie przez przedsiębiorcę zbiorczego zestawienia zasobów
           geologicznych i przemysłowych określają przepisy o statystyce
           publicznej.
      Art. 73. Przedsiębiorca jest obowiązany w szczególności:
         1) rozpoznawać zagrożenia związane z ruchem zakładu górniczego i
           podejmować środki zmierzające do zapobiegania i usuwania tych
           zagrożeń, w tym oceniać i dokumentować ryzyko zawodowe występujące w
           ruchu zakładu górniczego oraz stosować niezbędne środki
           profilaktyczne zmniejszające to ryzyko,
         2) posiadać odpowiednie środki materialne i techniczne oraz właściwie
           zorganizowane służby ruchu do zapewnienia bezpieczeństwa pracowników
           i bezpieczeństwa ruchu zakładu górniczego,
         3) prowadzić ewidencję osób przebywających w zakładzie górniczym.";
48) dodaje się art. 73a w brzmieniu:
    "Art. 73a. 1.Występujące w zakładach górniczych zagrożenia naturalne:
             tąpaniami, metanowe, wyrzutami gazów i skał, wybuchem pyłu
             węglowego, wodne, erupcyjne, siarkowodorowe, radiacyjne
             naturalnymi substancjami promieniotwórczymi, a także działaniem
             pyłów szkodliwych dla zdrowia, podlegają zaliczeniu do
             poszczególnych stopni (kategorii, klas) zagrożeń.
         2. Zaliczeń, o których mowa w ust. 1, dokonuje właściwy organ nadzoru
           górniczego w drodze decyzji, jeżeli przepis szczególny nie stanowi
           inaczej.
         3. Prezes Rady Ministrów określi, w drodze rozporządzenia:
             1) kryteria oceny zagrożeń naturalnych, o których mowa w ust. 1, w
              zależności od rodzaju kopaliny, natężenia występowania zagrożeń,
              przestrzeni występowania zagrożeń i rodzaju zakładu górniczego, a
              także szczegółowe zasady zaliczania tych zagrożeń,
             2) sposób zaliczania złóż (pokładów), ich części lub wyrobisk do
              poszczególnych stopni (kategorii, klas) zagrożeń,
             3) przypadki, w których zaliczeń może dokonywać kierownik ruchu
              zakładu górniczego.";
49) w art. 74:
   a) dotychczasową treść oznacza się jako ust. 1,
   b) dodaje się ust. 2-4 w brzmieniu:
     "2.    Obowiązek przeszkolenia pracowników, o którym mowa w ust. 1
       przedsiębiorca może powierzyć jednostce organizacyjnej trudniącej się
       szkoleniem.
     3. Przedsiębiorca lub jednostka organizacyjna trudniąca się szkoleniem
       pracowników zakładu górniczego, zobowiązani są posiadać odpowiednią
       kadrę oraz niezbędne środki umożliwiające właściwe przeszkolenie
       pracowników.
     4. Spełnianie warunków, o których mowa w ust. 3 stwierdza, w drodze
       decyzji, organ nadzoru górniczego na wniosek przedsiębiorcy lub
       jednostki organizacyjnej trudniącej się szkoleniem.";
50) art. 75 otrzymuje brzmienie:
      "Art. 75. 1. Przedsiębiorca:
           1) posiada zorganizowane ratownictwo górnicze,
           2) zapewnia stałą możliwość udziału w akcji ratowniczej zawodowych
            specjalistycznych służb Centralnej Stacji Ratownictwa Górniczego
            lub innego podmiotu, zawodowo trudniącego się wykonywaniem
            czynności w zakresie ratownictwa górniczego.
         2. Przedsiębiorca może, za zgodą organu nadzoru górniczego wyrażoną w
           drodze decyzji, powierzyć wykonywanie czynności w zakresie
           ratownictwa górniczego Centralnej Stacji Ratownictwa Górniczego lub
           innemu podmiotowi trudniącemu się zawodowo wykonywaniem takich
           czynności.
         3. Zgody, o której mowa w ust. 2, udziela się wówczas gdy podmiot,
           któremu przedsiębiorca zamierza powierzyć wykonywanie czynności
           dotyczących ratownictwa górniczego spełnia, w zakresie powierzonych
           czynności, wymagania przewidziane dla podmiotów zawodowo trudniących
           się ratownictwem górniczym, zawarte w przepisach określających
           organizację, szczegółowe zadania służb ratownictwa górniczego
           przedsiębiorcy i podmiotu zawodowo trudniącego się ratownictwem
           górniczym, wymagania w zakresie wyposażenia technicznego tych służb,
           zasady tworzenia i zatwierdzania planu ratownictwa górniczego,
           kwalifikacje wymagane od członków drużyn ratowniczych, a także
           zasady szkolenia z zakresu ratownictwa górniczego oraz prowadzenia
           akcji ratowniczych.
         4. Właściwy organ nadzoru górniczego może nakazać przedsiębiorcy:
          1) dokonanie koniecznych zmian w organizacji ratownictwa górniczego,
          2) uzupełnienie lub zmianę wyposażenia ratownictwa górniczego.
         5. Organ, o którym mowa w ust. 4, może zwolnić przedsiębiorcę z
           obowiązku określonego w ust. 1 w całości lub w części, jeżeli
           występujące w danym zakładzie górniczym zagrożenia naturalne i ich
           natężenie nie wymagają spełnienia przez przedsiębiorcę w całości
           obowiązków, o których mowa w ust. 1 i jeżeli zwolnienie takie nie
           spowoduje pogorszenia stanu bezpieczeństwa i higieny pracy oraz
           bezpieczeństwa pożarowego w zakładzie górniczym.";
51) art. 78 otrzymuje brzmienie:
      "Art. 78. l. Minister właściwy do spraw gospodarki w porozumieniu z
             ministrami właściwymi do: spraw pracy i spraw wewnętrznych
             określi, w drodze rozporządzenia, szczegółowe zasady
             bezpieczeństwa i higieny pracy, prowadzenia ruchu oraz
             specjalistycznego zabezpieczenia przeciwpożarowego związanego z
             ruchem w poszczególnych rodzajach zakładów górniczych, a także
             szczegółowe zasady oceniania i dokumentowania ryzyka zawodowego
             oraz stosowania niezbędnych środków profilaktycznych
             zmniejszających to ryzyko, w formie dokumentu bezpieczeństwa i
             ochrony zdrowia pracowników zatrudnianych w ruchu zakładów
             górniczych. W przepisach tych powinny ponadto zostać uwzględnione
             przypadki, w których:
           1) oddanie do ruchu określonych obiektów, maszyn i urządzeń wymaga
             zezwolenia organu nadzoru górniczego,
           2) przedsiębiorca obowiązany jest dokonać sprawdzenia rozwiązań
             technicznych w drodze badań przeprowadzanych przez rzeczoznawców.
         2. Minister właściwy do spraw gospodarki w porozumieniu z ministrem
           właściwym do spraw wewnętrznych określi, w drodze rozporządzenia,
           szczegółowe zasady nabywania, przechowywania i używania środków
           strzałowych w zakładach górniczych oraz tryb postępowania w tych
           sprawach.
         3. Minister właściwy do spraw gospodarki określi, w drodze
           rozporządzenia, organizację, szczegółowe zadania służb ratownictwa
           górniczego przedsiębiorcy oraz podmiotów zawodowo trudniących się
           ratownictwem górniczym, w tym Centralnej Stacji Ratownictwa
           Górniczego, wymagania w zakresie wyposażenia technicznego tych
           służb, szczegółowe zasady tworzenia i zatwierdzania planu
           ratownictwa górniczego, wymagane kwalifikacje zawodowe, zdrowotne i
           wiekowe członków drużyn ratowniczych, szczegółowe zasady szkolenia z
           zakresu ratownictwa górniczego oraz zasady prowadzenia akcji
           ratowniczych w zależności od rodzaju zagrożeń naturalnych,
           występujących w zakładach górniczych.
         4. W szczególnych przypadkach, uzasadnionych warunkami bezpieczeństwa
           lub gdy to jest niezbędne do wprowadzenia postępu technicznego,
           przeprowadzenia prac naukowo-badawczych lub doświadczalnych, Prezes
           Wyższego Urzędu Górniczego na wniosek przedsiębiorcy może, w drodze
           decyzji, udzielić zezwolenia na odstępstwo od określonych wymagań
           przewidzianych w przepisach wydanych na podstawie ust. l i 2.
           Zezwolenie powinno szczegółowo określać zakład górniczy, zakres
           odstępstwa, warunki jego stosowania oraz okres ważności
           zezwolenia.";
52) dodaje się art. 78a w brzmieniu:
    "Art. 78a. 1. Rzeczoznawcą do spraw ruchu zakładu górniczego może być:
             1) jednostka naukowa upoważniona przez Prezesa Wyższego Urzędu
               Górniczego,
             2) osoba fizyczna.
           2. Postępowanie w sprawie uprawnień rzeczoznawcy do spraw ruchu
            zakładu górniczego wszczyna się na wniosek zainteresowanej
            jednostki lub osoby, o których mowa w ust. 1.
           3. Rzeczoznawcą, o którym mowa w ust. 1 pkt 2, może być osoba,
            która:
             1) korzysta w pełni z praw publicznych,
             2) posiada:
                a) dyplom ukończenia wyższej uczelni technicznej,
                b) stwierdzenie kwalifikacji co najmniej osoby wyższego dozoru
                  ruchu oraz co najmniej 5 lat praktyki w wyższym dozorze ruchu
                  po uzyskaniu tego stwierdzenia,
                c) pozytywną opinię właściwego stowarzyszenia zawodowego.
           4. Prezes Wyższego Urzędu Górniczego nadaje osobie fizycznej
            uprawnienia rzeczoznawcy do spraw ruchu zakładu górniczego w formie
            świadectwa, określając w nim zakres spraw, dla których funkcja
            rzeczoznawcy może być wykonywana, oraz termin ważności uprawnień.
           5. Odmowa upoważnienia rzeczoznawcy, o którym mowa w ust. 1 pkt 1,
            oraz odmowa nadania uprawnień rzeczoznawcy, o którym mowa w ust. 4,
            następuje w drodze decyzji administracyjnej Prezesa Wyższego Urzędu
            Górniczego.
           6. Rzeczoznawcy upoważnieni na podstawie ust. 1 pkt 1 oraz
            rzeczoznawcy, o których mowa w ust. 4, podlegają wpisowi do
            rejestru rzeczoznawców do spraw ruchu zakładu górniczego. Rejestr
            ten prowadzi Prezes Wyższego Urzędu Górniczego.
           7. Skreślenie z rejestru rzeczoznawców do spraw ruchu zakładu
            górniczego następuje:
             1) po upływie terminu, o którym mowa w ust. 4,
             2) na wniosek rzeczoznawcy,
             3) w razie:
                a) pozbawienia rzeczoznawcy praw publicznych,
                b) śmierci rzeczoznawcy.
           8. Rejestr, o którym mowa w ust. 6, podlega ogłoszeniu w dzienniku
            urzędowym Wyższego Urzędu Górniczego.";
53) w art. 80:
   a) dotychczasową treść oznacza się jako ust. 1,
   b) w ust. 1 pkt 5 otrzymuje brzmienie:
     "5) przedsięwziąć niezbędne środki w celu ochrony środowiska oraz
       rekultywacji gruntów i zagospodarowania terenów po działalności
       górniczej.",
   c) dodaje się ust. 2 w brzmieniu:
     "2. Do rekultywacji gruntów i zagospodarowania terenów, o których mowa w
       ust. 1 pkt 5, przepisy o ochronie gruntów rolnych i leśnych stosuje się
       odpowiednio. Z zastrzeżeniem przepisów art. 109 ust. 1 pkt 5, w sprawach
       dotyczących rekultywacji gruntów i zagospodarowania terenów właściwe są
       organy określone w tych przepisach.";
54) dodaje się art. 81a w brzmieniu:
      "Art. 81a. 1. W razie niewykonania obowiązku likwidacji zakładu
             górniczego lub jego oznaczonej części, organ nadzoru górniczego
             nakazuje przedsiębiorcy, w drodze decyzji, wykonanie tego
             obowiązku.
         2. W decyzji, o której mowa w ust. 1, organ nadzoru górniczego określi
           termin wykonania obowiązku likwidacji zakładu górniczego, a po jego
           bezskutecznym upływie wdroży postępowanie egzekucyjne.
         3. Decyzja, o której mowa w ust. 1, wymaga uzgodnienia z wójtem,
           burmistrzem lub prezydentem miasta.
         4. W razie wątpliwości uważa się, że decyzja, o której mowa w ust. 1,
           upoważnia do niezbędnego do jej wykonania korzystania z cudzej
           nieruchomości. Do ustalenia sposobu korzystania z cudzej
           nieruchomości przepis art. 90 stosuje się odpowiednio.";
55) po art. 82 dodaje się art. 82a w brzmieniu:
       "Art. 82a. Przepisy niniejszego rozdziału stosuje się odpowiednio do
              likwidacji wyrobisk górniczych oraz obiektów i urządzeń
              pozostałych po zakończeniu wydobywania kopaliny w byłym zakładzie
              górniczym, prowadzonej przez podmioty inne niż określone w art.
              29 i art. 80.";
56) art. 84 otrzymuje brzmienie:
    "Art. 84. 1.Przedsiębiorca wydobywający kopalinę ze złoża uiszcza opłatę
            eksploatacyjną za wydobytą kopalinę.
           2. Opłatę eksploatacyjną ustala się, jako iloczyn stawki opłaty
            eksploatacyjnej dla danego rodzaju kopaliny i ilości kopaliny
            wydobytej w okresie rozliczeniowym.
           3. Opłatę eksploatacyjną za wydobytą kopalinę towarzyszącą ustala
            się jako iloczyn 50% kwoty stawki opłaty eksploatacyjnej dla danego
            rodzaju kopaliny i ilości kopaliny towarzyszącej wydobytej w
            okresie rozliczeniowym.
           4. Rada Ministrów określi, w drodze rozporządzenia, stawki opłat, o
            których mowa w ust. 2, dla poszczególnych rodzajów kopalin. Rada
            Ministrów, ustalając stawki opłat, będzie kierowała się zasadą, iż
            ich wysokości nie mogą być niższe od dolnych i wyższe od górnych
            granic stawek opłat.
           5. Górną i dolną granicę stawek opłat eksploatacyjnych dla
            poszczególnych rodzajów kopalin określa załącznik do ustawy, z
            zastrzeżeniem ust. 6 i 7.
           6. Górne i dolne granice stawek opłat eksploatacyjnych, określone w
            załączniku do ustawy, podlegają corocznie zmianie stosownie do
            średniorocznego wskaźnika cen towarów i usług konsumpcyjnych
            ogółem, planowanego w ustawie budżetowej na dany rok kalendarzowy.
           7. Na podstawie wskaźnika, o którym mowa w ust. 6, minister właściwy
            do spraw środowiska ogłasza, w drodze obwieszczenia, w Dzienniku
            Urzędowym Rzeczypospolitej Polskiej "Monitor Polski", górne i dolne
            granice stawek opłat eksploatacyjnych na następny rok kalendarzowy,
            zaokrąglając je w górę do pełnych groszy.
           8. Opłatę eksploatacyjną, o której mowa w ust. 1, przedsiębiorca
            ustala kwartalnie we własnym zakresie i wnosi ją, bez wezwania, na
            rachunki bankowe podmiotów określonych w art. 86.
           9. Opłatę eksploatacyjną wnosi się w terminie jednego miesiąca po
            upływie każdego kwartału. W tym samym terminie przedsiębiorca
            przedstawia organowi koncesyjnemu i podmiotom określonym w art. 86
            kopie dowodów dokonanych wpłat, a także informację zawierającą dane
            dotyczące nazwy przedsiębiorcy, złoża, rodzaju, ilości wydobytej w
            kwartale kopaliny, przyjętej stawki oraz wysokości ustalonej
            opłaty, nazwy gminy, a w przypadku, gdy wydobywanie prowadzone jest
            na terenie więcej niż jednej gminy - ilości wydobytej kopaliny, a
            także wysokość opłaty przypadającej na poszczególne gminy.
          10. W razie niedopełnienia przez przedsiębiorcę obowiązku wniesienia
            opłaty eksploatacyjnej lub niezłożenia informacji, o której mowa w
            ust. 9, albo w razie złożenia informacji nasuwającej zastrzeżenia,
            organ koncesyjny na podstawie własnych ustaleń wydaje decyzję, w
            której określa wysokość należnej opłaty, stosując stawki
            obowiązujące w dniu wszczęcia postępowania.
         11. Minister właściwy do spraw środowiska określi, w drodze
           rozporządzenia, wzory druków informacji, o której mowa w ust. 9,
           kierując się potrzebą przedstawienia w niej szczegółowych danych
           określonych w tym przepisie.";
57) w art. 85:
   a) w ust. 1 wyraz "powierzchni" zastępuje się wyrazem "przestrzeni",
   b) ust. 2 otrzymuje brzmienie:
     "2. Wysokość opłaty, o której mowa w ust. 1, oraz terminy i sposób jej
       wnoszenia ustala się w koncesji. Kopie dowodów wniesionych opłat
       przedsiębiorca przedstawia niezwłocznie organowi koncesyjnemu i
       podmiotom określonym w art. 86.";
58) dodaje się art. 85a w brzmieniu:
   "Art. 85a. 1. W razie wydobywania kopaliny bez wymaganej koncesji lub z
            rażącym naruszeniem jej warunków, właściwe organy ustalają, w
            drodze decyzji, prowadzącemu taką działalność, opłatę
            eksploatacyjną w wysokości osiemdziesięciokrotnej stawki opłaty
            eksploatacyjnej dla danego rodzaju kopaliny, pomnożonej przez ilość
            wydobytej w ten sposób kopaliny, stosując stawki obowiązujące w
            dniu wszczęcia postępowania.
           2. Organami właściwymi w sprawie ustalania opłat, o których mowa w
            ust. 1, są:
             1) za wydobywanie bez wymaganej koncesji:
                 a) kopalin, o których mowa w art. 5 ust. 2a - minister
                  właściwy do spraw środowiska,
                 b) pozostałych kopalin - właściwy starosta,
             2) za wydobywanie kopaliny z rażącym naruszeniem warunków koncesji
               - właściwy organ koncesyjny.
           3. W razie prowadzenia działalności innej, niż określona w ust. 1,
            bez wymaganej koncesji lub z rażącym naruszeniem jej warunków
            właściwe organy ustalają, w drodze decyzji, opłatę w wysokości:
             1) za poszukiwanie lub rozpoznawanie złóż kopalin bez wymaganej
               koncesji, za każdy kilometr kwadratowy terenu, na którym
               prowadzona jest działalność - 50.000 zł; każdy rozpoczęty
               kilometr kwadratowy terenu liczy się jako cały,
             2) za poszukiwanie lub rozpoznawanie złóż kopalin z rażącym
               naruszeniem warunków koncesji - trzykrotną wysokość opłaty za tę
               działalność, ustaloną w koncesji,
             3) za bezzbiornikowe magazynowanie substancji w górotworze, w tym
               w podziemnych wyrobiskach górniczych, bez wymaganej koncesji 8.000
zł za jeden metr sześcienny wykorzystanej przestrzeni,
             4) za bezzbiornikowe magazynowanie substancji lub składowanie
               odpadów w górotworze, w tym w podziemnych wyrobiskach
               górniczych, z rażącym naruszeniem warunków koncesji - trzykrotną
               wysokość opłaty za tę działalność, ustaloną w koncesji,
             5) za jednostkę (Mg) składowanych odpadów w górotworze, w tym w
               podziemnych wyrobiskach górniczych, bez wymaganej koncesji dziesięciokrotnej
stawki opłaty przewidzianej za składowanie w
               środowisku odpadów określonej grupy; podział na grupy odpadów i
               jednostkowe stawki opłat określają przepisy dotyczące
               klasyfikacji odpadów i opłat za ich umieszczanie na składowisku.
           4. Organami właściwymi do ustalania opłat, o których mowa w ust. 3,
            są:
             1) za działalność prowadzoną bez wymaganej koncesji w zakresie:
                 a) poszukiwania lub rozpoznawania złóż kopalin " starosta,
                 b) bezzbiornikowego magazynowania substancji lub składowania
                  odpadów w górotworze, w tym w podziemnych wyrobiskach
                  górniczych " minister właściwy do spraw środowiska.
             2) za działalność prowadzoną z rażącym naruszeniem warunków
               koncesji w zakresie poszukiwania lub rozpoznawania złóż kopalin,
               bezzbiornikowego magazynowania substancji lub składowania
               odpadów w górotworze, w tym w podziemnych wyrobiskach górniczych
               - organ koncesyjny.";
59) art. 86 otrzymuje brzmienie:
    "Art. 86. 1. Opłaty, o których mowa w art. 84, art. 85 i art. 85a,
            stanowią, z zastrzeżeniem ust. 2, w 60% dochód gminy, na terenie
            której jest prowadzona działalność objęta koncesją, w 40% natomiast
            dochód Narodowego Funduszu Ochrony Środowiska i Gospodarki Wodnej.
            Jeżeli działalność ta prowadzona jest na terenie więcej niż jednej
            gminy, opłaty stanowią dochód tych gmin; w przypadkach określonych
            w art. 84 i art. 85a ust. 1, proporcjonalnie do ilości wydobytej
            kopaliny, a w przypadkach określonych w art. 85 i art. 85a ust. 3,
            proporcjonalnie do wielkości przestrzeni objętej działalnością.
           2. Jeżeli działalność, o której mowa w art. 84, art. 85 i art. 85a,
            prowadzona jest w granicach obszarów morskich Rzeczypospolitej
            Polskiej, opłaty z tego tytułu stanowią w całości dochód Narodowego
            Funduszu Ochrony Środowiska i Gospodarki Wodnej.";
60) dodaje się art. 86a w brzmieniu:
      "Art. 86a. W razie wydobywania kopaliny występującej pod wodami
             powierzchniowymi, przedsiębiorca uiszczający opłatę eksploatacyjną
             nie ponosi opłaty za szczególne korzystanie z wód.";
61) art. 87 otrzymuje brzmienie:
    "Art. 87. 1. Do opłat, o których mowa w przepisach niniejszego rozdziału,
            stosuje się odpowiednio przepisy Ordynacji podatkowej o
            zobowiązaniach podatkowych, z tym że określone w nich uprawnienia
            organów podatkowych przysługują wierzycielom.
           2. Wierzycielem jest odpowiednio gmina lub Narodowy Fundusz Ochrony
            Środowiska i Gospodarki Wodnej.
           3. Organem właściwym do podejmowania decyzji, o których mowa w ust.
            1, w części dotyczącej Narodowego Funduszu Ochrony Środowiska i
            Gospodarki Wodnej, jest jego prezes. Dla decyzji wydawanych w
            pierwszej instancji przez Prezesa Narodowego Funduszu Ochrony
            Środowiska i Gospodarki Wodnej organem odwoławczym jest minister
            właściwy do spraw środowiska.";
62) w art. 96 dodaje się zdanie drugie w brzmieniu:
    "W imieniu Skarbu Państwa czynności procesowe podejmuje minister właściwy
    do spraw Skarbu Państwa.";
63) w art. 97:
   a) w ust. 2 wyrazy "21 dni" zastępuje się wyrazami "30 dni.",
   b) dodaje się ust. 2a w brzmieniu:
      "2a. Ugoda, o której mowa w ust. 2, zawarta w formie aktu notarialnego,
         stanowi tytuł egzekucyjny w rozumieniu przepisów Kodeksu postępowania
         cywilnego i podlega wykonaniu w drodze egzekucji sądowej.";
64) w Dziale VI:
   a) tytuł Działu VI otrzymuje brzmienie:
      "Organy administracji geologicznej, państwowa służba geologiczna i
       organy nadzoru górniczego",
   b) tytuł Rozdziału 1 otrzymuje brzmienie:
     "Organy administracji geologicznej i państwowa służba geologiczna";
65) w art. 101:
   a) w pkt 2 dodaje się wyrazy "działający przy pomocy geologów
     wojewódzkich,",
   b) w pkt 3 dodaje się wyrazy "działający przy pomocy geologów powiatowych";
66) w art. 102:
   a) dotychczasową treść oznacza się jako ust. 1,
   b) w ust. 1:
     - pkt 4 otrzymuje brzmienie:
          "4) bilansowanie zasobów kopalin,",
     - dodaje się pkt 4a w brzmieniu:
        "4a) prowadzenie prac geologicznych o podstawowym znaczeniu dla
           gospodarki narodowej, zwłaszcza dla odnowienia bazy surowcowej
           kraju, ustalenia zasobów złóż kopalin, bilansowania i ochrony
           zasobów wód podziemnych, a także ochrony środowiska,",
     - pkt 5 otrzymuje brzmienie:
          "5) gromadzenie, archiwizowanie i przetwarzanie danych
            geologicznych,",
     - dodaje się pkt 7 w brzmieniu:
         "7) prowadzenie rejestru obszarów górniczych.",
   c) dodaje się ust. 2 w brzmieniu:
     "2. Wykonywanie zadań, o których mowa w ust. 1 pkt 4a i 6, minister
       właściwy do spraw środowiska może powierzyć jednostkom organizacyjnym
       utworzonym na podstawie odrębnych przepisów, a także przedsiębiorcom w
       rozumieniu art. 2 ust. 2 i 3 ustawy z dnia 19 listopada 1999 r. - Prawo
       działalności gospodarczej (Dz.U. Nr 101, poz. 1178 oraz z 2000 r. Nr 86,
       poz. 958 i Nr 114, poz. 1193) - jeżeli przedmiot ich działania obejmuje
       prowadzenie prac geologicznych.";
67) dodaje się art. 102a w brzmieniu:
       "Art. 102a. Do zadań państwowej służby geologicznej należy:
           1) obsługa centralnego archiwum geologicznego,
           2) prowadzenie centralnego banku danych geologicznych i
             hydrogeologicznych,
           3) przygotowanie materiałów do bilansu zasobów kopalin i obsługa
             rejestru tych zasobów,
           4) koordynowanie wykonywania prac kartografii geologicznej oraz
             wykonywanie prac pilotażowych,
           5) obsługa rejestru obszarów górniczych.";
68) w art. 103:
   a) ust. 2 otrzymuje brzmienie:
     "2. Do właściwości ministra właściwego do spraw środowiska, jako organu
       pierwszej instancji, należą sprawy:
         1) zatwierdzania projektów prac geologicznych i działania w sprawach
           określonych w art. 45 ust. 1 i 1a, dotyczących:
             a) złóż kopalin podstawowych wymienionych w art. 5 ust. 2 pkt 1-3
               i ust. 2a, kopalin pospolitych występujących jako towarzyszące
               tym złożom oraz kopalin leczniczych innych niż wody lecznicze,
               zaliczonych do kopalin podstawowych na podstawie art. 5 ust. 6,
             b) regionalnych badań hydrogeologicznych,
             c) ustalania zasobów ujęć solanek, wód termalnych i leczniczych,
             d) warunków hydrogeologicznych w związku z ustanawianiem obszarów
               ochronnych zbiorników wód podziemnych,
             e) warunków hydrogeologicznych w związku z projektowaniem
               odwodnień do wydobywania kopalin podstawowych, wymienionych w
               art. 5 ust. 2 pkt 1-3, ze złóż i wtłaczaniem wód do górotworu,
             f) warunków hydrogeologicznych i geologiczno-inżynierskich w
               związku z magazynowaniem substancji lub składowaniem odpadów w
               górotworze,
             g) warunków hydrogeologicznych w związku z zakończeniem
               odwadniania lub zmianą poziomu odwadniania likwidowanych
               zakładów górniczych, w odniesieniu do kopalin podstawowych
               wymienionych w art. 5 ust. 2 pkt 1-3,
             h) badań geologiczno-inżynierskich do projektowania i wykonywania
               inwestycji liniowych o zasięgu ponadwojewódzkim, obiektów
               budownictwa wodnego o wysokości piętrzenia przekraczającej 5 m
               oraz obiektów energetycznych o mocy przekraczającej 100 MW.
         2) zatwierdzania projektów prac geologicznych, dotyczących:
             a) regionalnych badań budowy geologicznej kraju, w tym dna
               morskiego,
             b) prac kartografii geologicznej,
             c) otworów wiertniczych do rozpoznania budowy głębokiego podłoża,
               nie związanego z dokumentowaniem złóż kopalin,
         3) udzielania zezwoleń na zmianę kryteriów bilansowości zasobów złóż
           kopalin podstawowych, wymienionych w art. 5 ust. 2 pkt 1-3 i ust. 2a
           oraz kopalin leczniczych innych niż wody lecznicze, zaliczonych do
           kopalin podstawowych na podstawie art. 5 ust. 6.",
   b) dodaje się ust. 3 w brzmieniu:
     "3. Do właściwości wojewodów, jako organów pierwszej instancji, należą
       sprawy:
          1) zatwierdzania projektów prac geologicznych i działania w sprawach
           określonych w art. 45 ust. l i 1a, dotyczących:
             a) złóż kopalin podstawowych, nie wymienionych w ust. 2 pkt l lit.
              a), i kopalin pospolitych na powierzchni przekraczającej 2 ha lub
              przewidywanym rocznym wydobyciu przekraczającym 20.000 m3,
            b) ustalania zasobów ujęć wód podziemnych, w tym ujęć źródeł
              naturalnych i odwodnień budowlanych, jeżeli udokumentowane zasoby
              lub przewidywana wydajność przekracza 50 m3/h,
             c) warunków hydrogeologicznych w związku z projektowaniem
              odwodnień do wydobywania kopalin podstawowych nie wymienionych w
              ust. 2 pkt l lit. a), i do wydobywania kopalin pospolitych ze
              złóż na powierzchni przekraczającej 2 ha lub przewidywanym
              rocznym wydobyciu przekraczającym 20.000 m3,
             d) warunków hydrogeologicznych w związku z zakończeniem
              odwadniania lub zmianą poziomu odwadniania likwidowanych zakładów
              górniczych - w odniesieniu do kopalin podstawowych nie
              wymienionych w ust. 2 pkt 1 lit. a) oraz w odniesieniu do kopalin
              pospolitych na powierzchni przekraczającej 2 ha lub przewidywanym
              rocznym wydobyciu przekraczającym 20.000 m3,
             e) badań geologiczno-inżynierskich na potrzeby planów
              zagospodarowania przestrzennego województwa,
             f) badań geologiczno-inżynierskich do projektowania i wykonywania
              inwestycji liniowych o zasięgu ponadpowiatowym,
         2) udzielania zezwoleń na zmianę kryteriów bilansowości zasobów złóż
           kopalin podstawowych, nie wymienionych w ust. 2 pkt 1 lit. a) oraz
           kopalin pospolitych ze złóż na powierzchni przekraczającej 2 ha lub
           przewidywanym rocznym wydobyciu przekraczającym 20.000 m3.";
69) dodaje się art. 103a w brzmieniu:
   "Art. 103a. 1. Ilekroć w przepisach ustawy mówi się o starostach, rozumie
             się przez to również burmistrzów i prezydentów miast na prawach
             powiatu.
         2. Przepisy ustawy dotyczące powiatów stosuje się odpowiednio do miast
           na prawach powiatu.
         3. Wynikające z przepisów ustawy zadania starostów są zadaniami z
           zakresu administracji rządowej.
         4. W rozumieniu Kodeksu postępowania administracyjnego organem
           wyższego stopnia w stosunku do starosty w postępowaniu
           administracyjnym, w sprawach o których mowa w ust. 3, jest
           wojewoda.";
70) dodaje się art. 104a w brzmieniu:
   "Art. 104a. 1. Przy wykonywaniu nadzoru i kontroli organ administracji
             geologicznej:
             1) nakazuje wstrzymanie działalności lub podjęcie określonych
               czynności w celu doprowadzenia środowiska do właściwego stanu, w
               razie stwierdzenia wykonywania działalności bez wymaganej
               koncesji, bez zatwierdzonego projektu prac geologicznych lub
               niezgodnie z koncesją albo zatwierdzonym projektem prac
               geologicznych,
             2) może zakazać wykonywania określonych czynności osobom, o
               których mowa w art. 31 ust. 1, na czas nie przekraczający dwóch
               lat, w razie stwierdzenia wykonywania przez te osoby czynności z
               rażącym niedbalstwem bądź z rażącym naruszeniem prawa.
         2. Organem właściwym w sprawach, o których mowa w ust. 1, jest
           odpowiednio organ właściwy do udzielania koncesji, zatwierdzania
           projektów prac geologicznych albo stwierdzania kwalifikacji do
           wykonywania, dozorowania lub kierowania pracami geologicznymi.
         3. Wniesienie odwołania od decyzji wydanej na podstawie ust. 1 nie
           wstrzymuje jej wykonania.";
71) w art. 105a ust. 1 otrzymuje brzmienie:
     "1. Jeżeli ustawa uzależnia rozstrzygnięcie organu administracji
       geologicznej od jego uzgodnienia lub zaopiniowania przez inny organ,
       zajęcie stanowiska przez ten organ powinno nastąpić nie później niż w
       ciągu 14 dni od dnia doręczenia projektu rozstrzygnięcia.";
72) art. 106-108 otrzymują brzmienie:
      "Art. 106. 1. Organami nadzoru górniczego są:
             1)    Prezes Wyższego Urzędu Górniczego,
             2)    dyrektorzy okręgowych urzędów górniczych oraz
               specjalistycznych urzędów górniczych.
         2. Dyrektorzy okręgowych urzędów górniczych i specjalistycznych
           urzędów górniczych działają jako organy pierwszej instancji w
           sprawach należących do właściwości organów nadzoru górniczego, chyba
           że sprawy te zostały zastrzeżone do właściwości Prezesa Wyższego
           Urzędu Górniczego.
   Art. 107. 1. Prezes Wyższego Urzędu Górniczego jest centralnym organem
            administracji rządowej i podlega Prezesowi Rady Ministrów.
           2. Prezesa Wyższego Urzędu Górniczego powołuje i odwołuje Prezes
            Rady Ministrów.
         3. Kadencja Prezesa Wyższego Urzędu Górniczego trwa 6 lat.
         4. Po upływie kadencji Prezes Wyższego Urzędu Górniczego pełni
           obowiązki do czasu objęcia stanowiska przez nowego Prezesa Wyższego
           Urzędu Górniczego. Ta sama osoba może być Prezesem Wyższego Urzędu
           Górniczego nie dłużej niż przez dwie kolejne kadencje.
         5. Kadencja Prezesa Wyższego Urzędu Górniczego wygasa w razie jego
           odwołania lub śmierci.
         6. Prezes Rady Ministrów odwołuje Prezesa Wyższego Urzędu Górniczego,
           jeżeli:
           1) zrzekł się stanowiska,
           2) stał się trwale niezdolny do pełnienia obowiązków na skutek
             choroby,
           3) nie wykonuje lub wykonuje w sposób nienależyty obowiązki
             określone przepisami ustawy,
           4) został skazany prawomocnym wyrokiem sądu za popełnione
             przestępstwo.
         7. Wiceprezesów Wyższego Urzędu Górniczego powołuje i odwołuje Prezes
           Rady Ministrów na wniosek Prezesa Wyższego Urzędu Górniczego.
         8. Prezes Wyższego Urzędu Górniczego w szczególności:
             1) jest organem właściwym w sprawach indywidualnych,
               rozpatrywanych w drodze postępowania administracyjnego w
               zakresie wynikającym z przepisów ustawy,
             2) pełni funkcję organu wyższego stopnia, w rozumieniu Kodeksu
               postępowania administracyjnego, w stosunku do dyrektorów
               okręgowych urzędów górniczych i specjalistycznych urzędów
               górniczych oraz sprawuje nadzór nad ich działalnością,
             3) powołuje specjalne komisje do kompleksowego opiniowania stanu
               rozpoznania i zwalczania zagrożeń naturalnych i technicznych w
               zakładach górniczych oraz zagrożeń bezpieczeństwa powszechnego,
               związanego z ruchem zakładu górniczego.
             4) gromadzi i archiwizuje dokumentację mierniczo-geologiczną
               zlikwidowanych zakładów górniczych oraz udostępnia tę
               dokumentację na zasadach i w sposób określony w odrębnych
               przepisach.
         9. Prezes Wyższego Urzędu Górniczego wykonuje swoje zadania przy
           pomocy Wyższego Urzędu Górniczego, działającego pod jego
           bezpośrednim kierownictwem.
         10. Prezes Rady Ministrów, w drodze rozporządzenia, nadaje Wyższemu
           Urzędowi Górniczemu statut. W statucie Wyższego Urzędu Górniczego
           Prezes Rady Ministrów określa strukturę organizacyjną Urzędu i jego
           siedzibę.
      Art. 108. 1. Terenowymi organami administracji rządowej, podległymi
             Prezesowi Wyższego Urzędu Górniczego, są dyrektorzy okręgowych
             urzędów górniczych i specjalistycznych urzędów górniczych.
         2. Dyrektorów i zastępców dyrektorów, o których mowa w ust. 1,
           powołuje i odwołuje Prezes Wyższego Urzędu Górniczego.
         3. Dyrektorzy okręgowych i specjalistycznych urzędów górniczych
           wykonują swoje zadania przy pomocy okręgowych urzędów górniczych i
           specjalistycznych urzędów górniczych, działających pod ich
           bezpośrednim kierownictwem.
         4. Prezes Rady Ministrów, w drodze rozporządzenia, tworzy i znosi
           okręgowe urzędy górnicze oraz ustala ich siedziby i właściwość
           miejscową zgodnie z podziałem terytorialnym Państwa, określonym w
           odrębnych przepisach.
         5. Prezes Rady Ministrów, w drodze rozporządzenia, może tworzyć i
           znosić specjalistyczne urzędy górnicze, obejmujące niektóre
           dziedziny działalności urzędów górniczych oraz określa ich nazwę,
           właściwość i siedzibę.
         6. Organizację i zasady działania okręgowych i specjalistycznych
           urzędów górniczych określa Prezes Wyższego Urzędu Górniczego.";
73) w art. 109:
   a) w ust. 1 pkt 5 otrzymuje brzmienie:
       "5) budowy i likwidacji zakładu górniczego, w tym rekultywacji gruntów i
         zagospodarowania terenów po działalności górniczej.",
   b) ust. 2 i 3 otrzymują brzmienie:
     "2. Organy nadzoru górniczego wydają, w drodze decyzji, zezwolenia na:
           1) oddanie do ruchu w zakładzie górniczym obiektów, maszyn i
            urządzeń określonych w przepisach, wydanych na podstawie art. 78
            ust. 1,
           2) nabywanie, przechowywanie i używanie środków strzałowych i
            sprzętu strzałowego w zakładach górniczych.
     3. Przepisy ust. 1 i 2 stosuje się odpowiednio do:
           1) bezzbiornikowego magazynowania substancji oraz składowania
            odpadów w górotworze, w tym w podziemnych wyrobiskach górniczych,
           2) wykonywania robót geologicznych.",
   c) skreśla się ust. 4;
74) w art. 110 wyrazy "art. 78 ust. 1 pkt 3" zastępuje się wyrazami "art. 78
  ust. 3";
75) art. 111 i 112 otrzymują brzmienie:
    "Art. 111. 1. W zakresie ustalonym przepisami, o których mowa w ust. 2,
            maszyny, urządzenia, materiały, a także środki strzałowe oraz
            sprzęt strzałowy, zwane dalej "wyrobami", mogą być stosowane w
            zakładach górniczych tylko po dopuszczeniu ich, w drodze decyzji,
            przez Prezesa Wyższego Urzędu Górniczego.
           2. Rada Ministrów, kierując się potrzebą zapewnienia bezpieczeństwa
            użytkowania wyrobów w warunkach zagrożeń występujących w ruchu
            zakładów górniczych, określi, w drodze rozporządzenia:
             1) wyroby, których stosowanie w zakładach górniczych wymaga
               dopuszczenia,
             2) wymagania techniczne dla wyrobów, o których mowa w pkt 1,
             3) warunki i tryb wydawania, cofania lub unieważniania oraz
               terminy ważności decyzji o dopuszczeniu wyrobów do stosowania w
               zakładach górniczych, zakres oraz konieczność i przyczyny
               ponownego wydania decyzji i sposób przeprowadzania badań
               wyrobów, w tym prób wyrobów w ruchu zakładu górniczego,
               jednostki upoważnione do przeprowadzania badań wyrobów, rodzaje
               dokumentów wymaganych przed dopuszczeniem, znaki dopuszczenia
               oraz sposób oznaczania wyrobów tymi znakami.
    Art. 112. Przy wykonywaniu nadzoru i kontroli, pracownikom organów nadzoru
          górniczego przysługuje prawo wstępu do zakładów górniczych oraz do
          siedzib, obiektów i urządzeń podmiotów zawodowo trudniących się
          wykonywaniem czynności ratownictwa górniczego oraz dostępu do
          niezbędnych informacji, urządzeń i dokumentów. Mogą oni żądać
          udzielania wyjaśnień w zakresie ich uprawnień wynikających z
          ustawy.";
76) w art. 113 w ust. 1 pkt 3 otrzymuje brzmienie:
   "3) może zakazać, na czas nie przekraczający dwóch lat, wykonywania
     określonych czynności w ruchu zakładu górniczego osobom, o których mowa w
     art. 68 ust. 1 oraz w art. 70 ust. 1, w razie stwierdzenia naruszenia
     przez te osoby dyscypliny i porządku pracy, a zwłaszcza obowiązków
     określonych ustawą i wydanymi na jej podstawie przepisami.";
77) w art. 114 w ust. 2 skreśla się wyrazy "zapobiegawczą i";
78) w tytule Działu VII skreśla się wyrazy "i kary pieniężne.";
79) w art. 118 w ust. 1:
   a) pkt 3 otrzymuje brzmienie:
     "3) bezzbiornikowego magazynowania substancji lub składowania odpadów w
       górotworze, w tym w podziemnych wyrobiskach górniczych",
   b) skreśla się pkt 4 i 5;
80) w art. 119:
   a) pkt 3 otrzymuje brzmienie:
     "3) bezzbiornikowego magazynowania substancji lub składowania odpadów w
       górotworze, w tym w podziemnych wyrobiskach górniczych",
   b) skreśla się pkt 4 i 5;
81) w art. 122 w ust. 4 pkt 1 otrzymuje brzmienie:
     "1) wykracza przeciwko innym niż określone w ust. 1 nakazom lub zakazom
       zawartym w rozporządzeniach wydanych na podstawie art. 78, albo nakazom
       lub zakazom określonym w art. 73, art. 75 ust. 1, art. 76 i art. 80,";
82) art. 125 otrzymuje brzmienie:
    "Art. 125. Kto wykonuje czynności kierownictwa lub dozoru ruchu zakładu
           górniczego lub inne czynności w ruchu zakładu górniczego, bez
           kwalifikacji przewidzianych ustawą
               podlega karze grzywny.";
83) dodaje się art. 126a i 126b w brzmieniu:
      "Art. 126a. Kto nie wykonuje decyzji organu nadzoru górniczego,
             dotyczącej:
           1) usunięcia nieprawidłowości powstałych wskutek naruszenia
             przepisów o ruchu zakładu górniczego, lub
           2) wstrzymania w całości lub w części ruchu zakładu górniczego lub
             jego urządzeń, albo podjęcia niezbędnych środków zapobiegawczych ze
             względu na bezpośrednie zagrożenie dla zakładu, jego pracownika,
             bezpieczeństwa powszechnego lub środowiska, lub
           3) zakazu wykonywania określonych czynności przez osoby, które
             naruszyły obowiązki określone ustawą i wydanymi na jej podstawie
             przepisami, lub
           4) wstrzymania działalności lub podjęcia określonych czynności w
             celu doprowadzenia środowiska do właściwego stanu, w razie
             wykonywania działalności bez wymaganej koncesji, bez zatwierdzonego
             projektu prac geologicznych lub niezgodnie z koncesją albo
             zatwierdzonym projektem prac geologicznych
           podlega karze grzywny.
   Art. 126b.  Kto nie dopełnia ciążącego na nim obowiązku w zakresie tworzenia
          funduszu likwidacyjnego zakładu górniczego oraz gromadzenia środków
          na tym funduszu
                     podlega karze grzywny.";
84) art. 127 otrzymuje brzmienie:
    "Art. 127. Orzekanie w sprawach określonych w art. 119-126b następuje na
           zasadach i w trybie określonych w Kodeksie postępowania w sprawach o
           wykroczenia.";
85) skreśla się art. 128;
86) skreśla się art. 157a.
                                        
                                     Art. 2.
W ustawie z dnia 26 lipca 1991 r. o podatku dochodowym od osób fizycznych (Dz.U.
z 2000 r. Nr 14, poz. 176, Nr 22, poz. 270, Nr 60, poz. 703, Nr 70, poz. 816, Nr
104, poz. 1104, Nr 117, poz. 1228 i Nr 122, poz. 1324 oraz z 2001 r. Nr 4, poz.
27, Nr 8, poz. 64 i Nr 52, poz. 539) wprowadza się następujące zmiany:
1) w art. 23 w ust. 1 skreśla się pkt 24;
2) w art. 26 w ust. 1 skreśla się pkt 7.
                                     Art. 3.
W ustawie z dnia 15 lutego 1992 r. o podatku dochodowym od osób prawnych (Dz.U.
z 2000 r. Nr 54, poz. 564, Nr 60, poz. 700 i 703, Nr 86, poz. 958, Nr 103, poz.
1100, Nr 117, poz. 1228 i Nr 122, poz. 1315 i 1324) wprowadza się następujące
zmiany:
1) w art. 16 w ust. 1 skreśla się pkt 31;
2) w art. 18 w ust. 1 skreśla się pkt 2.
 
                                     Art. 4.
W ustawie z dnia 7 lipca 1994 r. - Prawo budowlane (Dz.U. z 2000 r. Nr 106, poz.
1126, Nr 109, poz. 1157 i Nr 120, poz. 1268 oraz z 2001 r. Nr 5, poz. 42)
wprowadza się następujące zmiany:
1) w art. 3 pkt 15 otrzymuje brzmienie:
   "15) terenie zamkniętym - należy przez to rozumieć teren, a w szczególnych
       przypadkach obiekt budowlany lub jego część, dostępny wyłącznie dla osób
       uprawnionych oraz wyznaczony w sposób określony w przepisach Prawa
       geodezyjnego i kartograficznego, niezbędny na cele obronności i
       bezpieczeństwa państwa, będący w dyspozycji jednostek organizacyjnych
       podległych ministrom właściwym do: spraw wewnętrznych, spraw
       zagranicznych, Ministrowi Obrony Narodowej oraz Szefowi Urzędu Ochrony
       Państwa",
2) art. 89a otrzymuje brzmienie:
   "Art. 89a.  Do właściwości organów administracji architektonicznobudowlanej
i nadzoru budowlanego w dziedzinie górnictwa należą
           sprawy i związane z nimi środki działania określone w ustawie,
           dotyczące obiektów i robót budowlanych zakładów górniczych.".
                                        
                                     Art. 5.
1. Decyzje, wydane na podstawie dotychczasowych przepisów prawa geologicznego i
  górniczego przed dniem wejścia w życie niniejszej ustawy, pozostają w mocy z
  zastrzeżeniem ust. 2.
2. Z dniem wejścia w życie niniejszej ustawy tracą moc, wydane na podstawie
  przepisów ustawy z dnia 4 lutego 1994 r. - Prawo geologiczne i górnicze,
  koncesje na poszukiwanie, rozpoznawanie i wydobywanie surowców mineralnych
  znajdujących się w odpadach po robotach górniczych oraz po procesach
  wzbogacania kopalin.
3. Pozostają w mocy świadectwa lub decyzje o stwierdzeniu (zatwierdzeniu)
  kwalifikacji osób, wydane na podstawie dotychczasowych przepisów. Osoby,
  które legitymowały się uprawnieniami do kierowania w terenie wierceniami do
  głębokości 30 m, wykonywanymi poza obszarem górniczym złoża kopaliny
  podstawowej, z dniem wejścia w życie ustawy uzyskują uprawnienia do
  kierowania w terenie robotami geologicznymi wykonywanymi poza granicami
  obszaru górniczego, wykonywanymi bez użycia materiałów wybuchowych albo gdy
  projektowana głębokość wyrobiska nie przekracza 100 m.
4. Do projektów zagospodarowania złoża zatwierdzonych przed dniem wejścia w
  życie ustawy, których termin ważności upłynął po wejściu w życie ustawy,
  stosuje się odpowiednio jej przepisy o zmianie projektu zagospodarowania
  złoża.
                                     Art. 6.
1. Z dniem wejścia w życie niniejszej ustawy tracą moc koncesje udzielone
  gminom i innym gminnym osobom prawnym, wydane na podstawie dotychczasowych
  przepisów prawa geologicznego i górniczego, wykonywane z naruszeniem
  przepisów o samorządzie gminnym.
2. Organ koncesyjny stwierdza, w drodze decyzji, utratę mocy koncesji
  wykonywanych w warunkach określonych w ust. 1.
3. Utrata mocy koncesji nie zwalnia gminy lub innej gminnej osoby prawnej z
  wykonania określonych w niej obowiązków dotyczących ochrony środowiska oraz
  obowiązków związanych z likwidacją zakładu górniczego.
4. Zakres i sposób wykonania obowiązków, o których mowa w ust. 3, ustala organ
  koncesyjny w drodze decyzji stwierdzającej utratę mocy koncesji.
                                        
                                     Art. 7.
1. Do czasu powołania państwowej służby geologicznej w drodze odrębnych
  przepisów, nie później niż do dnia 31 grudnia 2003 r. wykonywanie zadań tej
  służby minister właściwy do spraw środowiska powierzy Państwowemu Instytutowi
  Geologicznemu, w trybie i na zasadach określonych w ustawie z dnia 25 lipca
  1985 r. o jednostkach badawczo-rozwojowych (Dz.U. z 2001 r. Nr 33, poz. 388).
2. Nadzór nad wykonywaniem zadań, o których mowa w ust. 1, sprawuje minister
  właściwy do spraw środowiska, działający przy pomocy Głównego Geologa Kraju.
3. W razie niewykonania lub nienależytego wykonania zadania państwowej służby
  geologicznej przez Państwowy Instytut Geologiczny, minister właściwy do spraw
  środowiska może powierzyć jego wykonanie podmiotom określonym w art. 102 ust.
  2 ustawy, o której mowa w art. 1, w brzmieniu nadanym niniejszą ustawą.
                                        
                                     Art. 8.
W przypadku, jeżeli decyzje ostateczne, podjęte przed wejściem w życie ustawy, a
dotyczące dokumentacji geologicznej lub projektu zagospodarowania złoża, zostały
uchylone, zmienione albo stwierdzono ich nieważność w trybie przepisów działu II
rozdziału 12 i 13 Kodeksu postępowania administracyjnego, do ponownych
postępowań stosuje się przepisy dotychczasowe.
                                     Art. 9.
W terminie 6 miesięcy od dnia wejścia w życie ustawy, podmioty prowadzące w dniu
wejścia w życie ustawy działalność, polegającą na wydobywaniu kopalin ze złóż,
bezzbiornikowym magazynowaniu substancji lub składowaniu odpadów w górotworze, w
tym w podziemnych wyrobiskach górniczych, utworzą fundusz likwidacji zakładu
górniczego, na zasadach określonych w art. 26c ustawy, o której mowa w art. 1.
                                    Art. 10.
1. Przedsiębiorca, który przed dniem wejścia w życie ustawy uzyskał koncesję na
  poszukiwanie lub rozpoznawanie złóż kopalin, obejmującą także ich wydobywanie
  i wobec którego organ koncesyjny nie wydał odrębnej decyzji określającej
  szczegółowe warunki wydobywania kopaliny, przedstawi organowi koncesyjnemu
  dokumentację geologiczną, projekt zagospodarowania złoża.
2. Organ koncesyjny, na podstawie dokumentów o których mowa w ust. 1, ustala, w
  drodze odrębnej decyzji, szczegółowe warunki wydobywania kopaliny. Przepis
  art. 25 ustawy, o której mowa w art. 1, w brzmieniu nadanym niniejszą ustawą,
  stosuje się odpowiednio.
3. Wydanie decyzji, o której mowa w ust. 2, wymaga uzgodnienia z właściwym
  wójtem, burmistrzem albo prezydentem miasta. Przepis art. 16 ust. 5 ustawy, o
  której mowa w art. 1, w brzmieniu nadanym niniejszą ustawą, stosuje się
  odpowiednio.
                                        
                                    Art. 11.
1. Do informacji geologicznej uzyskanej przed wejściem w życie ustawy stosuje
  się przepisy art. 47 ustawy, o której mowa w art. 1, w dotychczasowym
  brzmieniu, z zastrzeżeniem ust. 2.
2. Jeżeli w ciągu 6 miesięcy od trzykrotnego ogłoszenia, zamieszczonego w
  prasie ogólnopolskiej i specjalistycznej przez ministra właściwego do spraw
  Skarbu Państwa, nie zgłosi się podmiot posiadający prawo do danej informacji
  geologicznej, uzyskanej przed dniem wejścia w życie ustawy, zgromadzonej w
  Centralnym Archiwum Geologicznym, minister ten może, w drodze decyzji,
  stwierdzić prawo własności Skarbu Państwa do tej informacji geologicznej.
3. Zawiadomień o podjętych decyzjach i innych czynnościach organu, o którym
  mowa w ust. 2, dokonuje się w drodze ogłoszeń zamieszczonych w prasie
  ogólnopolskiej i specjalistycznej. Zawiadomienia są skuteczne z upływem 10
  dni od ich dokonania.
                                    Art. 12.
1. Do spraw wszczętych przed dniem wejścia w życie ustawy, a nie zakończonych
  decyzją ostateczną albo prawomocnym orzeczeniem sądu, stosuje się przepisy
  ustawy.
2. Do opłat eksploatacyjnych i kar pieniężnych, należnych za okres sprzed
  wejścia w życie ustawy oraz ich egzekucji, stosuje się przepisy
  dotychczasowe.
 
                                    Art. 13.
Z upływem jednego roku od dnia wejścia w życie ustawy, tracą moc zezwolenia na
wydobywanie torfu wydane przed dniem 2 września 1994 r.
 
                                    Art. 14.
Z dniem wejścia w życie ustawy tracą moc decyzje o ustanowieniu terenów
zamkniętych zakładów górniczych.
                                    Art. 15.
1. Po wejściu w życie ustawy wojewodowie i starostowie, niezwłocznie przekażą
  właściwym organom nadzoru górniczego akta spraw dotyczących zakładów
  górniczych, dotychczas nadzorowanych i kontrolowanych przez wojewodów i
  starostów jako organy nadzoru górniczego.
2. Po wejściu w życie ustawy minister właściwy do spraw środowiska niezwłocznie
  przekaże właściwym wojewodom akta spraw dotyczących kopalin podstawowych, dla
  których od dnia wejścia w życie ustawy wojewodowie staną się właściwymi
  organami.
 
                                    Art. 16.
Do czasu wydania przepisów wykonawczych przewidzianych w ustawie stosuje się
przepisy dotychczasowe, o ile nie są sprzeczne z niniejszą ustawą, nie dłużej
jednak niż przez 6 miesięcy od dnia wejścia w życie ustawy.
 
                                    Art. 17.
Ustawa wchodzi w życie z dniem 1 stycznia 2002 r., z wyjątkiem art. 1 pkt 14 w
zakresie dotyczącym art. 26a ustawy, o której mowa w art. 1, który wchodzi w
życie po upływie 14 dni od dnia ogłoszenia.
                                                                                
                                            
                                            Załącznik do
                                            ustawy
                                            z dnia 27 lipca 2001 r.
                                            (poz. .....)
                               
                               
      GÓRNE I DOLNE GRANICE STAWEK OPŁAT EKSPLOATACYJNYCH
     Lp.       Rodzaj kopaliny        Jednostka   Dolne granice   Górne granice
                                        miary        stawek          stawek
                                                    (zł/j.m.)       (zł/j.m.)
        1 Alabastry                       t           0,84            4,22
        2 Amfibolity                      t           0,27            1,36
        3 Anhydryty                       t           1,00            5,02
        4 Baryty                          t           1,52            7,62
        5 Bazalty                         t           0,32            1,60
        6 Chalcedonity                    t           0,17            0,85
        7 Diabazy                         t           0,20            1,01
        8 Dolomity                        t           0,23            1,15
        9 Gabra                           t           0,27            1,36
       10 Gaz ziemny wysokometanowy    tys. m3        2,08            10,40
       11 Gaz ziemny pozostały         tys. m3        0,92            4,58
       12 Gipsy                           t           0,42            2,11
       13 Gliny ogniotrwałe i             t           0,94            4,70
          ceramiczne
       14 Gnejsy                          t           0,24            1,18
       15 Granity                         t           0,29            1,44
       16 Hornfelsy                       t           0,24            1,18
       17 Kamienie ozdobne i             kg           2,70            13,54
          półszlachetne
       18 Kreda jeziorna                  t           0,04            0,18
       19 Kreda pisząca                   t           0,19            0,93
       20 Kwarc                           t           0,51            2,54
       21 Kwarcyty                        t           0,25            1,26
       22 Łupki                           t           0,34            1,70
       23 Magnezyty                       t           1,34            6,72
       24 Margle                          t           0,11            0,54
       25 Marmury                         t           1,01            5,07
       26 Melafiry                        t           0,29            1,46
       27 Opoki                           t           0,17            0,85
       28 Piaski i żwiry                  t           0,15            0,77
       29 Piaskowce                       t           0,20            1.02
       30 Porfiry                         t           0,20            1,01
       31 Ropa naftowa                    t           10,98           54,90
       32 Rudy cynkowo-ołowiowe           t           0,84            4,21
       33 Rudy miedzi                     t           0,75            3,76
       34 Rudy złota                   g Au (w        0,10            0,51
                                       rudzie)
       35 Serpentynity                    t           0,20            1,01
       36 Siarka rodzima                  t           1,08            5,41
       37 Sjenity                         t           0,24            1,18
       38 Skały diatomitowe               t           1,69            8,46
       39 Solanki                       m{3}          0,68            3,38
       40 Sól kamienna                  t NaCl        0,42            2,08
       41 Surowce bentonitowe             t           0,51            2,54
       42 Surowce ilaste pozostałe        t           0,34            1,71
       43 Surowce kaolinowe               t           0,84            4,22
       44 Surowce skaleniowe              t           0,68            3,38
       45 Szarogłazy                      t           0,24            1,18
       46 Torfy                          m3           0,20            1,01
       47 Torfy lecznicze (borowiny)     m3           0,68            3,38
       48 Trawertyny                      t           0,17            0,85
       49 Tufy                            t           0,20            1,01
       50 Wapienie                        t           0,20            0,99
       51 Węgiel brunatny                 t           0,43            2,14
       52 Węgiel kamienny                 t           0,77            3,87
       53 Wody lecznicze                 m3           0,69            3,44
       54 Wody termalne                  m3           0,00            0,00
       55 Zieleńce                        t           0,24            1,18
       56 Ziemia krzemionkowa             t           1,69            8,46
       57 Zlepieńce                       t           1,01            5,07
       58 Inne kopaliny                   t           1,01            5,07
 
 
