



        Wpłynął wniosek Prezydenta o ponowne rozpatrzenie ustawy (veto)
                                                                                
                                        
                                        
                                        
                                        
                                     USTAWA
                             z dnia 25 lipca 2001 r.
                                        
                                o spółdzielniach
                                        
                                        
                                     Dział I
                                 Przepisy ogólne
                                        
                                     Art. 1.
 § 1. Spółdzielnia jest dobrowolnym i samorządnym zrzeszeniem nieograniczonej
     liczby osób, o zmiennym składzie osobowym i zmiennym funduszu udziałowym,
     które prowadzi wspólne przedsiębiorstwo w celu zaspokajania interesów i
     potrzeb ekonomicznych, socjalnych lub kulturalnych swoich członków.
 § 2. Spółdzielnia może prowadzić także działalność społeczną na rzecz swoich
     członków, ich rodzin oraz lokalnego środowiska społecznego.
 
                                     Art. 2.
 § 1. Spółdzielnia prowadzi działalność na podstawie niniejszej ustawy, innych
    ustaw oraz zarejestrowanego statutu.
 § 2. W sprawach nieuregulowanych w ustawie stosuje się przepisy Kodeksu
     cywilnego. Jeżeli wymaga tego właściwość (natura) stosunku prawnego,
     przepisy Kodeksu cywilnego stosuje się odpowiednio.
 § 3. Postanowienia statutu sprzeczne z ustawą są nieważne.
 
                                     Art. 3.
 § 1. Majątek spółdzielni jest prywatną własnością jej członków.
 § 2. Majątek spółdzielni powstaje z wpłat pieniężnych i składników majątkowych
     wnoszonych przez członków, z dochodów z prowadzonego przez spółdzielnię
     przedsiębiorstwa oraz z innych źródeł.
 § 3. Zasady i sposób wnoszenia przez członków wpłat i innych składników
     majątkowych oraz prawa członków do majątku spółdzielni określają ustawa i
     statut.
 
                                     Art. 4.
Organem właściwym do publikowania ogłoszeń i dokumentów spółdzielczych
przewidzianych w przepisach prawa jest Monitor Spółdzielczy wydawany przez Radę
Spółdzielczą.
                                    Dział II
                       Założenie spółdzielni i jej statut
                                        
                                     Art. 5.
 § 1. Osoby zamierzające założyć spółdzielnię (założyciele) uchwalają statut,
     potwierdzając jego przyjęcie przez złożenie pod nim swoich podpisów, oraz
     dokonują wyboru wybieralnych organów spółdzielni. Założyciele składają
     oświadczenie woli na piśmie, zawierające zobowiązanie do wpłacenia
     wpisowego określonego w statucie, oraz określające liczbę i wysokość
     zadeklarowanych udziałów, a także podają inne dane przewidziane w
     statucie.
 § 2. Liczba założycieli spółdzielni nie może być mniejsza od 5, jeżeli
     założycielami są osoby fizyczne, i 3 jeżeli założycielami są osoby prawne.
 § 3. Jeżeli założycielami spółdzielni są zarówno osoby fizyczne, jak i prawne,
     liczba założycieli nie może być mniejsza od 5.
 
                                     Art. 6.
 § 1. Statut spółdzielni powinien określać:
   1) nazwę spółdzielni, zawierającą wyraz "spółdzielnia" albo wyrazy
     "spółdzielczy", "spółdzielcza" lub "spółdzielcze", użyte w odpowiednim
     rodzaju,
   2) siedzibę spółdzielni,
   3) czas trwania spółdzielni, jeżeli została założona na czas określony,
   4) przedmiot działania spółdzielni oraz rodzaj działalności społecznej na
     rzecz członków spółdzielni, ich rodzin i lokalnego środowiska społecznego,
     jeżeli spółdzielnia ma prowadzić taką działalność,
   5) kwotę jednego udziału i liczbę udziałów, jaką członek obowiązany jest
     zadeklarować, oraz sposób i terminy ich wnoszenia i zwrotu,
   6) kwotę wpisowego lub zasady ustalania jego wysokości oraz sposób i terminy
     jego wpłacania,
   7) zasady i tryb przyjmowania członków, wypowiadania członkostwa oraz
     wykluczania i wykreślania członków z rejestru członków spółdzielni,
   8) prawa i obowiązki członków,
   9) zasady zwoływania walnych zgromadzeń, obradowania na nich i podejmowania
     uchwał,
  10) zasady i tryb wybierania oraz odwoływania członków wybieralnych organów
     spółdzielni,
  11) zasady podziału nadwyżki bilansowej (dochodu ogólnego) oraz pokrywania
     strat spółdzielni,
  12) zasady podziału majątku spółdzielni w przypadku jej likwidacji.
 § 2. Statut powinien zawierać również postanowienia, których wprowadzenia
     wymagają przepisy niniejszej ustawy lub innych ustaw, oraz może zawierać
     inne postanowienia.
                                        
                                     Art. 7.
 § 1. Spółdzielnia podlega obowiązkowi wpisu do Krajowego Rejestru Sądowego.
 § 2. W wypadku stwierdzenia we wniosku o wpis braku usuwalnego, sąd rejestrowy
     wyznaczy założycielom spółdzielni stosowny termin do jego usunięcia pod
     rygorem odmowy wpisu do rejestru, z uwzględnieniem przepisu § 3.
 § 3. Sąd rejestrowy nie może odmówić wpisania spółdzielni do rejestru z powodu
     drobnych uchybień, które nie naruszają interesu spółdzielni oraz interesu
     publicznego, a nie mogą być usunięte bez poniesienia niewspółmiernie
     wysokich kosztów.
 § 4. Jeżeli po wpisie spółdzielni do rejestru zostaną stwierdzone braki wynikłe
     z niedopełnienia przepisów prawa, sąd rejestrowy z urzędu lub na wniosek
     osób mających w tym interes prawny wzywa spółdzielnię do usunięcia braków
     i wyznacza w tym celu odpowiedni termin.
 § 5. Jeżeli spółdzielnia nie usunie braków w terminie, o którym mowa w § 4, sąd
     rejestrowy może nakładać grzywny według zasad określonych w przepisach o
     Krajowym Rejestrze Sądowym.
 § 6. Z chwilą wpisania do Krajowego Rejestru Sądowego spółdzielnia nabywa
     osobowość prawną, a założyciele stają się członkami spółdzielni.
 § 7. Za czynności dokonane w interesie spółdzielni przed jej zarejestrowaniem
     osoby działające do chwili zarejestrowania spółdzielni odpowiadają wobec
     osób trzecich solidarnie. Za zobowiązania wynikające z tych czynności
     spółdzielnia odpowiada po jej zarejestrowaniu tak jak za zaciągnięte przez
     siebie. Jednakże osoby działające przed zarejestrowaniem spółdzielni
     odpowiadają wobec niej według przepisów Kodeksu cywilnego.
 
                                     Art. 8.
 § 1. Zmiana statutu spółdzielni wymaga uchwały walnego zgromadzenia podjętej
     większością 23 głosów.
 § 2. Zarząd jest obowiązany zgłosić uchwałę o zmianie statutu do Krajowego
     Rejestru Sądowego w ciągu 21dni od dnia jej podjęcia, załączając dwa
     odpisy protokołu walnego zgromadzenia oraz jednolity tekst statutu z
     uwzględnieniem wprowadzonych zmian.
 § 3. Zmiana statutu nie wywołuje skutków prawnych przed jej wpisaniem do
     Krajowego Rejestru Sądowego.
 
                                    Dział III
                             Członkowie spółdzielni
                                        
                                     Art. 9.
 § 1. Członkiem spółdzielni może być każda osoba fizyczna lub prawna, o ile
     statut nie stanowi inaczej.
 § 2. Spółdzielnia musi liczyć co najmniej 5 członków, o ile statut nie wymaga
     liczby większej.
 § 3. Spółdzielnia, której członkami, w myśl statutu, mogą być wyłącznie osoby
     prawne, musi liczyć co najmniej 3 członków.
 
                                    Art. 10.
 § 1. Członkostwo w spółdzielni powstaje w wyniku złożenia przez osobę
     przystępującą do spółdzielni deklaracji członkowskiej, zwanej dalej
     "deklaracją" i podjęcia przez właściwy organ spółdzielni uchwały w sprawie
     przyjęcia w poczet członków.
 § 2. Osoba przystępująca do spółdzielni składa deklarację członkowską w formie
     pisemnej pod rygorem nieważności. Deklaracja powinna w sposób dostateczny
     ujawniać wolę tej osoby przystąpienia do spółdzielni oraz zawierać imię i
     nazwisko (nazwę), miejsce zamieszkania (siedzibę), adres, liczbę
     zadeklarowanych udziałów i ich wysokość, datę złożenia deklaracji i inne
     dane przewidziane w statucie.
 § 3. Wszelkie zmiany danych zawartych w deklaracji jak również dalsze udziały
     deklaruje się w formie pisemnej pod rygorem nieważności.
 § 4. Osoba przystępująca do spółdzielni staje się jej członkiem z chwilą
     przyjęcia przez spółdzielnię. Przyjęcie powinno być stwierdzone w
     deklaracji i potwierdzone podpisami 2 członków zarządu lub osób do tego
     przez zarząd upoważnionych, z podaniem daty uchwały w sprawie przyjęcia.
     Dotyczy to również deklarowania dalszych udziałów oraz zmiany innych
     danych zamieszczonych w deklaracji.
 § 5. Jeżeli statut nie stanowi inaczej, uchwała w sprawie przyjęcia w poczet
     członków powinna być podjęta w ciągu miesiąca od dnia złożenia deklaracji.
     O uchwale w sprawie przyjęcia w poczet członków oraz o uchwale w sprawie
     odmowy przyjęcia, osoba, o której mowa w § 4, powinna być zawiadomiona
     pisemnie w ciągu 2 tygodni od dnia jej powzięcia. Zawiadomienie o odmowie
     przyjęcia powinno zawierać uzasadnienie.
 § 6. Statut spółdzielni powinien wskazywać organ spółdzielni właściwy do
     przyjmowania członków. Jeżeli organem tym nie jest walne zgromadzenie,
     statut powinien wskazywać także organ, do którego służy odwołanie od
     uchwały w sprawie odmowy przyjęcia w poczet członków spółdzielni oraz
     określać terminy do wniesienia i rozpatrzenia tego odwołania.
 
                                    Art. 11.
 § 1. Członek spółdzielni ma prawo:
   1) uczestniczenia w walnym zgromadzeniu lub grupie członkowskiej,
   2) wybierania i bycia wybieranym do organów spółdzielni,
   3) otrzymania odpisu statutu i regulaminów, zaznajamiania się z uchwałami
     organów spółdzielni, protokołami obrad organów spółdzielni, protokołami
     lustracji, rocznymi sprawozdaniami finansowymi, umowami zawieranymi przez
     spółdzielnię z osobami trzecimi,
   4) żądania rozpatrzenia przez właściwe organy spółdzielni wniosków
     dotyczących jej działalności,
   5) korzystania ze świadczeń spółdzielni w zakresie określonym w statucie,
   6) udziału w nadwyżce bilansowej,
   7) korzystania na własny koszt, z pomocy prawnej lub pomocy eksperta,
     również na walnym zgromadzeniu.
 § 2. Uprawnienie przewidziane w § 1 pkt 3, nie obejmuje treści protokołów obrad
     organów spółdzielni w indywidualnych sprawach innych członków oraz w
     sprawach, w których ujawnienie protokołów naruszałoby przepisy o ochronie
     danych osobowych, jak również treści umów zawieranych przez spółdzielnię z
     osobami trzecimi w wypadkach, gdy wymaga tego ochrona tajemnicy państwowej
     lub tajemnicy przedsiębiorstwa.
 § 3. Członkowi spółdzielni przysługują również inne prawa określone w ustawie
     lub w statucie.
 § 4. Członek spółdzielni niemający pełnej zdolności do czynności prawnych nie
     może być członkiem organów spółdzielni. W walnym zgromadzeniu lub w
     zebraniu grupy członkowskiej jest on reprezentowany przez swojego
     przedstawiciela ustawowego.
 § 5. Członek spółdzielni ma obowiązek:
   1) przestrzegania przepisów prawa, postanowień statutu, regulaminów i innych
     uchwał organów spółdzielni,
   2) dbania o dobro i rozwój spółdzielni oraz uczestniczenia w realizacji jej
     zadań statutowych,
   3) wniesienia wpisowego i zadeklarowanych udziałów stosownie do postanowień
     statutu oraz określonych w ustawie i w statucie innych wpłat pieniężnych i
     składników majątkowych,
   4) uczestniczenia w pokrywaniu strat spółdzielni do wysokości
     zadeklarowanych udziałów.
 § 6. Członek spółdzielni wykonuje również inne obowiązki określone w ustawie
     lub w statucie.
 § 7. Członek spółdzielni nie odpowiada wobec wierzycieli spółdzielni za jej
     zobowiązania.
 § 8. Prawa i obowiązki członków w zakresie stosunków prawnych, na podstawie
     których członkowie urzeczywistniają swoje prawo do świadczeń spółdzielni,
     zgodnie z jej statutową działalnością, określają przepisy ustawy, statut i
     umowy zawierane między spółdzielnią i jej członkami.
 
                                    Art. 12.
 § 1. Statut może stanowić, że wysokość wpisowego wynosi:
   1) określoną kwotę, albo
   2) iloraz określonej w statucie ułamkowej części funduszu zasobowego
     spółdzielni podzielonej przez liczbę członków spółdzielni według stanu na
     koniec roku poprzedzającego rok przystąpienia członka do spółdzielni.
 § 2. Zasady i terminy wnoszenia wpisowego określa statut.
                                        
                                    Art. 13.
 § 1. Członek spółdzielni jest obowiązany zadeklarować jeden udział, jeżeli
     statut nie zobowiązuje członków do zadeklarowania większej liczby
     udziałów.
 § 2. Statut może przewidywać wnoszenie przez członków wkładów na własność
     spółdzielni lub do korzystania z nich przez spółdzielnię na podstawie
     innego stosunku prawnego. W tym wypadku statut powinien określać charakter
     i zakres przysługującego spółdzielni prawa do wkładów, wysokość wkładów
     oraz ich rodzaj, jeżeli są to wkłady niepieniężne, terminy do ich
     wnoszenia, zasady wyceny i zwrotu w wypadku likwidacji spółdzielni,
     wystąpienia członka lub ustania członkostwa z innych przyczyn, a także w
     innych wypadkach przewidzianych w statucie.
                                        
                                    Art. 14.
Członek spółdzielni nie może przed ustaniem członkostwa żądać zwrotu wpłat
dokonanych na poczet udziałów. Nie dotyczy to wpłat przekraczających liczbę
udziałów, których zadeklarowania wymaga statut obowiązujący w chwili żądania
zwrotu. Zwrot tych wpłat nie może nastąpić przed zatwierdzeniem sprawozdania
finansowego za rok, w którym członek wystąpił z żądaniem zwrotu, oraz w wypadku,
gdy jego udziały zostały przeznaczone na pokrycie strat spółdzielni. Sposób i
termin zwrotu określa statut.
                                    Art. 15.
Członek spółdzielni może z niej wystąpić za wypowiedzeniem. Wypowiedzenie
powinno być dokonane w formie pisemnej pod rygorem nieważności. Termin i okres
wypowiedzenia określa statut.
                                    Art. 16.
 § 1. Wykluczenie członka ze spółdzielni może nastąpić w wypadku, gdy z jego
     winy umyślnej lub z powodu rażącego niedbalstwa dalsze pozostawanie w
     spółdzielni nie da się pogodzić z postanowieniami statutu spółdzielni lub
     dobrymi obyczajami. Statut powinien określać bliżej przyczyny wykluczenia.
 § 2. Członek niewykonujący obowiązków statutowych z przyczyn przez niego
     niezawinionych może być wykreślony z rejestru członków spółdzielni. Statut
     powinien określać bliżej przyczyny wykreślenia.
 § 3. Wykluczenia lub wykreślenia może dokonać stosownie do postanowień statutu,
     rada nadzorcza lub walne zgromadzenie spółdzielni. Organ, do którego
     kompetencji należy podejmowanie uchwał w sprawie wykluczenia lub
     wykreślenia ma obowiązek wysłuchać wyjaśnień zainteresowanego członka
     spółdzielni.
 § 4. Jeżeli dojdzie do podjęcia uchwały w sprawie wykreślenia lub wykluczenia,
     organ, który uchwałę podjął, ma obowiązek zawiadomić członka na piśmie
     wraz z uzasadnieniem o wykreśleniu lub wykluczeniu ze spółdzielni, w
     terminie 2 tygodni od dnia podjęcia uchwały. Zawiadomienie zwrócone z
     powodu niezgłoszenia przez członka zmiany podanego przez niego adresu ma
     moc prawną doręczenia.
 § 5. Jeżeli organem właściwym w sprawie wykluczenia lub wykreślenia członka ze
     spółdzielni jest zgodnie z postanowieniami statutu rada nadzorcza, członek
     spółdzielni ma prawo:
   1) odwołać się od uchwały o wykluczeniu lub wykreśleniu do walnego
     zgromadzenia, w terminie określonym w statucie, lub
   2) zaskarżyć uchwałę rady nadzorczej do sądu w terminie 6 tygodni od
     doręczenia członkowi uchwały z uzasadnieniem; przepis art. 32 stosuje się
     odpowiednio.
 § 6. W wypadku wniesienia odwołania od uchwały rady nadzorczej w sprawie
     wykluczenia lub wykreślenia, do walnego zgromadzenia, członek spółdzielni
     ma prawo być obecny przy rozpatrywaniu odwołania i popierać je. Do
     wniesienia odwołania i jego rozpatrzenia stosuje się postanowienia statutu
     o postępowaniu wewnątrzspółdzielczym.
 § 7. Jeżeli statut nie przewiduje postępowania wewnątrzspółdzielczego, termin
     rozpatrzenia przez walne zgromadzenie odwołania, o którym mowa w § 5,
     wynosi 12 miesięcy. Odwołujący się członek spółdzielni powinien być
     zawiadomiony o terminie posiedzenia walnego zgromadzenia co najmniej 3
     tygodnie przed tym terminem.
 § 8. W wypadku bezskutecznego upływu terminu do rozpatrzenia odwołania przez
     walne zgromadzenie, termin do zaskarżenia do sądu uchwały rady nadzorczej,
     o którym mowa w § 5 pkt 2, biegnie od następnego dnia po dniu, w którym
     odwołanie powinno być najpóźniej rozpatrzone.
 § 9. Wykluczenie lub wykreślenie staje się skuteczne z chwilą:
   1) bezskutecznego upływu terminu do zaskarżenia do sądu uchwały rady
     nadzorczej albo walnego zgromadzenia,
   2) prawomocnego oddalenia przez sąd powództwa o uchylenie uchwały rady
     nadzorczej albo walnego zgromadzenia.
 § 10. Statut spółdzielni pracy i rolniczej spółdzielni produkcyjnej może
     stanowić, że wykluczenie lub wykreślenie staje się skuteczne z chwilą
     doręczenia członkowi zawiadomienia o wykluczeniu lub wykreśleniu wraz z
     uzasadnieniem.
 
                                    Art. 17.
 § 1. Członka zmarłego skreśla się z rejestru członków spółdzielni ze skutkiem
     od chwili, w której nastąpiła śmierć. Osobę prawną będącą członkiem
     spółdzielni skreśla się z rejestru członków ze skutkiem od chwili jej
     ustania.
 § 2. Jeżeli zmarły członek pozostawił więcej niż jednego spadkobiercę,
     spadkobiercy powinni w celu wykonywania przechodzących na nich praw
     majątkowych zmarłego, ustanowić wspólnego pełnomocnika lub wskazać
     zarządcę ustanowionego przez sąd przy odpowiednim zastosowaniu przepisów
     Kodeksu cywilnego o zarządzie rzeczą wspólną.
                                        
                                    Art. 18.
 § 1. Udział byłego członka wypłaca się na podstawie zatwierdzonego sprawozdania
     finansowego za rok, w którym członek przestał należeć do spółdzielni.
     Termin wypłaty określa statut, z tym że wypłata musi nastąpić w ciągu 3
     miesięcy od zatwierdzenia sprawozdania finansowego lub upływu ostatecznego
     terminu do złożenia sprawozdania zgodnie z przepisami o rachunkowości.
 § 2. Byłemu członkowi przysługuje prawo do majątku spółdzielni w zakresie
     określonym w statucie. Statut spółdzielni, z wyjątkiem spółdzielni
     mieszkaniowej, powinien określać, jaka część majątku spółdzielni jest
     niepodzielna.
 § 3. Wypłata przypadającej byłem członkowi lub jego spadkobiercy równowartości
     części majątku spółdzielni następuje na zasadach i terminach określonych w
     statucie.
 
                                    Art. 19.
 Członek   może  rozporządzać  swoimi  roszczeniami  do  spółdzielni  o  wypłatę
    udziałów   oraz  o  zwrot  wkładów  lub  o  wypłatę  ich  równowartości   ze
    skutecznością od dnia, w którym roszczenia te stały się wymagalne, z tym  że
    wierzyciel członka nie może uzyskać zaspokojenia z jego udziałów  i  wkładów
    w czasie trwania członkostwa.
 
                                    Art. 20.
Były członek jest obowiązany uczestniczyć w pokrywaniu strat spółdzielni, jeżeli
w ciągu 6 miesięcy od chwili ustania członkostwa nastąpiło otwarcie jej
likwidacji lub ogłoszenie upadłości.
                                    Art. 21.
 § 1. Roszczenia o wypłatę udziałów i udziału w nadwyżce bilansowej oraz
     roszczenia z tytułu zwrotu wkładów albo ich równowartości pieniężnej
     ulegają przedawnieniu z upływem 3 lat.
 § 2. Przepis § 1 nie ma zastosowania do roszczeń o zwrot nieruchomości.
                                        
                                    Art. 22.
 § 1. Zarząd spółdzielni prowadzi rejestr członków.
 § 2. Rejestr członków zawiera: imiona i nazwiska (nazwę) oraz miejsce
     zamieszkania (siedzibę), adres, liczbę i wysokość udziałów, wysokość
     wniesionych wkładów, ich rodzaj, jeżeli są to wkłady niepieniężne, zmiany
     tych danych, datę przyjęcia w poczet członków, datę wypowiedzenia
     członkostwa albo podjęcia uchwały o wykluczeniu lub wykreśleniu, datę
     ustania członkostwa, a także inne dane przewidziane w statucie.
 § 3. Członek spółdzielni ma prawo przeglądać rejestr członków.
 
                                    Art. 23.
 § 1. Od uchwały w sprawie między członkiem a spółdzielnią, członek może odwołać
     się w postępowaniu wewnątrzspółdzielczym do organu określonego w statucie,
     chyba że statut wyłącza lub ogranicza to uprawnienie.
 § 2. Statut określa zasady i tryb postępowania wewnątrzspółdzielczego, a w
     szczególności terminy do wniesienia i rozpatrzenia odwołania. Termin do
     wniesienia odwołania nie może być krótszy niż 1 miesiąc, a termin do
     rozpatrzenia odwołania nie może być dłuższy niż 3 miesiące z tym, że
     termin do rozpatrzenia odwołania przez walne zgromadzenie wynosi 12
     miesięcy.
 § 3. Termin do wniesienia odwołania biegnie od dnia zawiadomienia członka o
     uchwale w sposób wskazany w ustawie lub w statucie spółdzielni. Jeżeli
     wymagane jest doręczenie pisemnego zawiadomienia, termin ten biegnie od
     dnia doręczenia zawiadomienia zawierającego pouczenie o prawie odwołania
     od uchwały w przewidzianym w statucie terminie i o skutkach jego
     niezachowania.
 § 4. Organ, o którym mowa w § 1, powinien rozpatrzyć odwołanie wniesione po
     upływie terminu, jeżeli opóźnienie nie przekracza 6 miesięcy, a odwołujący
     się usprawiedliwił je wyjątkowymi okolicznościami.
 § 5. Spółdzielnia jest obowiązana doręczyć odwołującemu się odpis uchwały
     organu, o której mowa w § 1, wraz z uzasadnieniem, w terminie 2 tygodni od
     dnia podjęcia uchwały.
 § 6. Wniesienie odwołania do organu spółdzielni powoduje zawieszenie biegu przedawnienia
lub terminów do wytoczenia powództwa, do dnia zakończenia
     postępowania wewnątrzspółdzielczego, jednakże przez okres nie dłuższy niż
     rok od dnia, w którym organ spółdzielni powinien rozpatrzyć odwołanie.
                                        
                                    Dział IV
                               Organy spółdzielni
                                        
                                   Rozdział 1
                                 Przepisy ogólne
                                        
                                    Art. 24.
 § 1. Organami spółdzielni są:
   1) walne zgromadzenie,
   2) rada nadzorcza, zwana dalej "radą",
   3) zarząd,
   4) grupy członkowskie - w spółdzielniach, w których walne zgromadzenie jest
     zastąpione przez zebranie przedstawicieli.
 § 2. Statut może przewidywać powołanie także innych organów niż wymienione w §
     1, składających się z członków spółdzielni. W takim wypadku statut określa
     zakres uprawnień tych organów oraz zasady wyboru i odwoływania ich
     członków.
 
                                    Art. 25.
 § 1. Wybory do organów spółdzielni są dokonywane w głosowaniu tajnym spośród
     nieograniczonej liczby kandydatów.
 § 2. Odwołanie członka organu spółdzielni następuje w głosowaniu tajnym.
 § 3. Tryb zwoływania posiedzeń organów, o których mowa w art. 24 § 1 pkt 2-4 i
     w § 2, oraz sposób podejmowania przez nie uchwał określa statut lub
     przewidziane w statucie regulaminy tych organów.
 § 4. Członkowie organów spółdzielni nie mogą brać udziału w głosowaniach
     dotyczących ich odpowiedzialności wobec spółdzielni z jakiegokolwiek
     tytułu, przyznania im wynagrodzenia, a także umów i sporów pomiędzy nimi a
     spółdzielnią.
 § 5. Jeżeli organ spółdzielni jest wybierany na określoną w statucie kadencję,
     mandaty członków wygasają z chwilą wyboru nowych członków tego organu w
     roku, w którym upływa kadencja, nie później jednak niż z końcem tego roku.
 
                                    Art. 26.
 § 1. Organy spółdzielni podejmują uchwały w obecności co najmniej połowy
     uprawnionych do głosowania, z zastrzeżeniem przepisów, o których mowa w
     art. 31 § 2, art. 50 § 5 i art. 66 § 1.
 § 2. Uchwały są podejmowane zwykłą większością głosów, chyba że ustawa lub
     statut wymagają większości kwalifikowanej.
 § 3. Przy obliczaniu wymaganej większości głosów do podjęcia uchwały uwzględnia
     się tylko głosy oddane za i przeciw uchwale, chyba że ustawa lub statut
     stanowią inaczej.
                                        
                                   Rozdział 2
                               Walne zgromadzenie
                                        
                                    Art. 27.
 § 1. Walne zgromadzenie jest najwyższym organem spółdzielni.
 § 2. Członek może brać udział w walnym zgromadzeniu tylko osobiście, chyba że
     ustawa stanowi inaczej. Osoby prawne będące członkami spółdzielni biorą
     udział w walnym zgromadzeniu przez ustanowionego w tym celu pełnomocnika.
     Pełnomocnik nie może zastępować więcej niż jednego członka.
 § 3. Każdy członek ma jeden głos, bez względu na liczbę posiadanych udziałów.
     Statut spółdzielni, której członkami mogą być wyłącznie osoby prawne, może
     określać inną zasadę ustalania liczby głosów przysługujących członkom.
 § 4. W walnym zgromadzeniu mają prawo uczestniczyć z głosem doradczym
     przedstawiciele związku rewizyjnego, w którym spółdzielnia jest zrzeszona,
     oraz przedstawiciele Rady Spółdzielczej.
 § 5. Członkowie zarządu, niebędący członkami spółdzielni lub przedstawicielami
     na zebranie przedstawicieli, mają prawo uczestniczyć w walnym zgromadzeniu
     z głosem doradczym.
                                        
                                    Art. 28.
 § 1. Do wyłącznej właściwości walnego zgromadzenia należy:
   1) uchwalanie kierunków działalności spółdzielni,
   2) rozpatrywanie i zatwierdzanie sprawozdań rady,
   3) zatwierdzanie rocznych sprawozdań finansowych,
   4) udzielanie w głosowaniu tajnym absolutorium członkom rady i zarządu,
   5) rozpatrywanie wniosków wynikających z przedstawionego protokołu lustracji
     spółdzielni oraz stanowiska rady wobec tego protokołu, a także
     podejmowanie uchwał w tym zakresie,
   6) podejmowanie uchwał w sprawie podziału nadwyżki bilansowej (dochodu
     ogólnego) lub sposobu pokrycia strat,
   7) podejmowanie uchwał w sprawie zbycia, wydzierżawienia lub ustanowienia
     ograniczonego prawa rzeczowego na nieruchomości, przedsiębiorstwie,
     zakładzie lub wyodrębnionej jednostce organizacyjnej,
   8) oznaczanie najwyższej sumy, do której spółdzielnia może zaciągnąć kredyty
     lub pożyczki,
   9) podejmowanie uchwał w sprawie połączenia spółdzielni, podziału
     spółdzielni, likwidacji spółdzielni, oraz zgłoszenia wniosku w sprawie
     upadłości spółdzielni,
  10) rozpatrywanie w postępowaniu wewnątrzspółdzielczym odwołań od uchwał
     rady,
  11) podejmowanie uchwał w sprawie przystępowania spółdzielni do organizacji
     społecznych lub gospodarczych oraz występowania z nich,
  12) podejmowanie uchwał w sprawie przystąpienia lub wystąpienia spółdzielni
     ze związku spółdzielczego oraz upoważnienie zarządu do podejmowania
     działań w tym zakresie,
  13) wybór delegatów na zjazd związku spółdzielczego, w którym spółdzielnia
     jest zrzeszona,
  14) wybór delegata na wojewódzkie zebranie wyborcze do Rady Spółdzielczej,
  15) uchwalanie zmian statutu,
  16) podejmowanie uchwał w innych sprawach określonych w ustawie.
 § 2. Statut może zastrzec do wyłącznej właściwości walnego zgromadzenia
     podejmowanie uchwał również w innych sprawach, także należących do zakresu
     działania rady nadzorczej.
 
                                    Art. 29.
 § 1. Zarząd jest obowiązany zwołać posiedzenie walnego zgromadzenia
     przynajmniej raz w roku, w ciągu 6 miesięcy po upływie roku
     obrachunkowego.
 § 2. Zarząd jest obowiązany zwołać posiedzenie walnego zgromadzenia z własnej
     inicjatywy albo na żądanie:
   1) rady,
   2) przynajmniej 1/10 liczby członków spółdzielni, nie mniej jednak niż 3,
   3) Rady Spółdzielczej.
 § 3. Żądanie zwołania posiedzenia walnego zgromadzenia powinno być złożone na
     piśmie z podaniem celu jego zwołania.
 § 4. W wypadku wskazanym w § 2, posiedzenie walnego zgromadzenia zwołuje się w
     takim terminie, aby mogło się ono odbyć w ciągu 6 tygodni od dnia
     wniesienia żądania. Po upływie tego terminu posiedzenie zwołuje rada,
     związek rewizyjny, w którym spółdzielnia jest zrzeszona, lub Rada
     Spółdzielcza, na koszt spółdzielni.
 
                                    Art. 30.
 § 1. O czasie, miejscu i porządku obrad posiedzenia walnego zgromadzenia
     zawiadamia się członków, związek rewizyjny, w którym spółdzielnia jest
     zrzeszona, oraz Radę Spółdzielczą w sposób i w terminach określonych w
     statucie.
 § 2. Uprawnieni do żądania zwołania posiedzenia walnego zgromadzenia oraz grupa
     członkowska, mogą żądać również zamieszczenia oznaczonych spraw w porządku
     jego obrad, pod warunkiem wystąpienia z tym żądaniem w terminie określonym
     w statucie.
 
                                    Art. 31.
 § 1. Walne zgromadzenie może podejmować uchwały jedynie w sprawach ujętych w
     porządku obrad oraz podanych do wiadomości członków.
 § 2. Walne zgromadzenie podejmuje uchwały w obecności liczby członków
     określonej w statucie.
 § 3. Z obrad walnego zgromadzenia sporządza się protokół, w terminie 14 dni od
     dnia odbycia walnego zgromadzenia, który podpisują przewodniczący walnego
     zgromadzenia i inne osoby wskazane w statucie. Protokół udostępnia się
     członkom spółdzielni, związkowi rewizyjnemu, w którym spółdzielnia jest
     zrzeszona oraz Radzie Spółdzielczej w sposób i w terminie określonych w
     statucie.
 § 4. Zarząd spółdzielni przechowuje protokoły, co najmniej przez 10 lat, o ile
     przepisy o narodowym zasobie archiwalnym i archiwach nie przewidują
     terminu dłuższego.
 
                                    Art. 32.
 § 1. Uchwały walnego zgromadzenia obowiązują wszystkich członków spółdzielni
     oraz wszystkie jej organy.
 § 2. Uchwała sprzeczna z ustawą jest nieważna.
 § 3. Członek spółdzielni może zaskarżyć do sądu uchwałę sprzeczną z
     postanowieniami statutu lub dobrymi obyczajami, godzącą w interesy
     spółdzielni lub mającą na celu pokrzywdzenie członka. Na tej samej
     podstawie uchwałę może zaskarżyć także zarząd spółdzielni. Zaskarżenie
     uchwały nie wstrzymuje postępowania rejestrowego.
 § 4. Zaskarżenie uchwały następuje w drodze powództwa o jej uchylenie, które
     powinno być wniesione w ciągu 6 tygodni od dnia odbycia walnego
     zgromadzenia. Jeżeli powództwo wnosi członek nieobecny na walnym
     zgromadzeniu na skutek jego wadliwego zwołania, powinno ono być wniesione
     w ciągu 6 tygodni od dnia powzięcia wiadomości przez tego członka o
     uchwale, nie później jednak niż przed upływem roku od dnia odbycia walnego
     zgromadzenia.
 § 5. Jeżeli ustawa lub statut wymagają zawiadomienia członka o uchwale, termin
     sześciotygodniowy, o którym mowa w § 4, biegnie od dnia tego zawiadomienia
     w sposób określony w statucie.
 § 6. Sąd może nie uwzględnić upływu terminu, o którym mowa w § 4, jeżeli
     utrzymanie uchwały w mocy wywołałoby dla członka szczególnie dotkliwe
     skutki, a opóźnienie w jej zaskarżeniu jest usprawiedliwione wyjątkowymi
     okolicznościami i nie jest nadmierne.
 § 7. Przepisy § 1-6 stosuje się również do uchwały walnego zgromadzenia
     podjętej w sprawie wykluczenia lub wykreślenia członka. Prawo zaskarżenia
     do sądu takiej uchwały przysługuje wyłącznie członkowi, którego uchwała
     dotyczy.
 § 8. Jeżeli powództwo o uchylenie uchwały walnego zgromadzenia wnosi zarząd,
     spółdzielnię reprezentuje rada.
 § 9. Orzeczenie sądu ustalające nieistnienie lub nieważność uchwały walnego
     zgromadzenia albo uchylające taką uchwałę ma moc prawną względem
     wszystkich członków spółdzielni i wszystkich jej organów.
                                                                                
                                    Art. 33.
 § 1. Jeżeli liczba członków spółdzielni przekroczy 200 członków, statut może
     stanowić, że walne zgromadzenie zostaje zastąpione przez zebranie
     przedstawicieli. W takim wypadku statut powinien określać liczbę członków
     wybierających przedstawiciela, zasady wyboru przedstawicieli oraz czas
     trwania przedstawicielstwa.
 § 2. Zarząd jest obowiązany zwołać zebranie przedstawicieli, także na żądanie:
    1) 13 przedstawicieli na zebranie przedstawicieli,
    2) grup członkowskich obejmujących co najmniej 110 ogólnej liczby członków
      spółdzielni.
 § 3. O czasie, miejscu i porządku obrad zebrania przedstawicieli należy
     zawiadomić wszystkich członków spółdzielni w sposób wskazany w statucie.
 § 4. Do zebrania przedstawicieli stosuje się odpowiednio przepisy ustawy i
     postanowienia statutu o walnym zgromadzeniu.
 
                                    Art. 34.
 § 1. Statut może stanowić, że jeżeli walne zgromadzenie zostaje zastąpione
     przez zebranie przedstawicieli, uchwały tego zebrania w sprawach zmiany
     statutu, połączenia spółdzielni, podziału spółdzielni lub jej likwidacji,
     wymagają zatwierdzenia w drodze referendum.
 § 2. Wzór karty do głosowania z zawartym w niej pytaniem oraz termin
     przeprowadzenia referendum ustala rada nadzorcza.
 § 3. Uprawnionymi do udziału w referendum są wszyscy członkowie spółdzielni
     mający pełną zdolność do czynności prawnych. Zarząd spółdzielni doręcza
     każdemu uprawnionemu członkowi kartę do głosowania wraz z uchwałą zebrania
     przedstawicieli, stanowiącą przedmiot referendum.
 § 4. Wyniki referendum ustala i ogłasza w sposób określony w statucie rada
     nadzorcza. Uchwałę zebrania przedstawicieli uważa się za zatwierdzoną,
     jeżeli większość członków, biorących udział w referendum wypowiedziała się
     za jej zatwierdzeniem. W przeciwnym wypadku uchwałę zebrania
     przedstawicieli uważa się za niebyłą.
 § 5. Szczegółowe zasady i tryb przeprowadzania referendum określa regulamin
     uchwalony przez zebranie przedstawicieli.
                                        
                                   Rozdział 3
                                 Rada nadzorcza
                                        
                                    Art. 35.
Rada sprawuje kontrolę i nadzór nad działalnością spółdzielni.
                                    Art. 36.
 § 1. Rada składa się co najmniej z 3 członków wybranych przez walne
     zgromadzenie albo przez grupy członkowskie w wypadku, gdy walne
     zgromadzenie zostało zastąpione przez zebranie przedstawicieli.
 § 2. Do rady mogą być wybierani wyłącznie członkowie spółdzielni. Jeżeli
     członkiem spółdzielni jest osoba prawna, do rady może być wybrana osoba
     niebędąca członkiem spółdzielni, wskazana przez osobę prawną.
 § 3. Statut spółdzielni, z wyjątkiem spółdzielni pracy, może ograniczać
     członkostwo w radzie członków spółdzielni będących jej pracownikami.
 § 4. Kadencję rady określa statut. Kadencja rady nie może być dłuższa niż 4
     lata.
 § 5. Członek rady nie może pełnić funkcji dłużej niż przez dwie kolejne
     kadencje, chyba że statut stanowi inaczej.
 § 6. Przed upływem kadencji członek rady może być odwołany większością 23
     głosów przez organ, który go wybrał.
 § 7. Walne zgromadzenie może odwołać członka rady, któremu nie udzieliło
     absolutorium. W takim wypadku nie stosuje się art. 31 § 1.
 § 8. Odwołany członek rady pełni swoje obowiązki do czasu powołania na jego
     miejsce nowego członka rady.
 § 9. Zarząd jest obowiązany niezwłocznie zwołać walne zgromadzenie albo
     zebranie grupy członkowskiej, w celu dokonania wyboru nowego członka rady.
 
                                    Art. 37.
 § 1. Do zakresu działania rady należy:
   1) kontrola wykonywania przez spółdzielnię jej zadań statutowych oraz nadzór
     nad bieżącą działalnością spółdzielni,
   2) badanie i ocena sprawozdań finansowych spółdzielni,
   3) rozpatrywanie okresowych sprawozdań zarządu oraz dokonywanie ocen
     celowości, rzetelności i gospodarności działań zarządu,
   4) rozpatrywanie skarg na działalność zarządu,
   5) nadzór nad przestrzeganiem przez spółdzielnię praw jej członków,
   6) przeprowadzanie kontroli nad sposobem rozpatrywania przez zarząd wniosków
     organów spółdzielni i jej członków,
   7) rozpatrywanie zgłoszonych przez członków wniosków dotyczących
     działalności spółdzielni,
   8) podejmowanie uchwał w sprawie nabycia składników majątkowych o wartości
     przewyższającej 1/5 funduszu zasobowego spółdzielni,
   9) składanie walnemu zgromadzeniu sprawozdań zawierających w szczególności
     wyniki kontroli i ocenę sprawozdań finansowych,
  10) nadzór nad prawidłowością zwoływania zebrań i prawidłowością
     przeprowadzania obrad grup członkowskich,
  11) podejmowanie uchwał w sprawach czynności prawnych dokonywanych między
     spółdzielnią, a członkiem zarządu lub dokonywanych przez spółdzielnię w
     interesie członka zarządu oraz reprezentowanie spółdzielni przy tych
     czynnościach; spółdzielnię reprezentuje 2 członków rady przez nią
     upoważnionych.
 § 2. W celu wykonania swoich zadań rada może żądać od zarządu, członków i
     pracowników spółdzielni wszelkich sprawozdań i wyjaśnień, przeglądać
     księgi i dokumenty oraz sprawdzać bezpośrednio stan majątku spółdzielni.
 
                                    Art. 38.
 § 1. W spółdzielni, która zrzesza mniej niż 20 członków, a także w spółdzielni
     zrzeszającej mniej niż 100 członków, jeżeli statut tak stanowi, nie
     wybiera się rady, a jej ustawowe uprawnienia i obowiązki przysługują
     walnemu zgromadzeniu. W takim wypadku art. 37 stosuje się odpowiednio.
 § 2. W wypadku określonym w § 1, każdemu członkowi spółdzielni przysługuje
     prawo do przeglądania w każdym czasie ksiąg i dokumentów spółdzielni,
     sprawdzania bezpośrednio stanu majątkowego spółdzielni i żądania wyjaśnień
     od zarządu. Art. 11 § 2 stosuje się odpowiednio.
 § 3. Członek spółdzielni może wnieść pod obrady walnego zgromadzenia wnioski z
     przeprowadzonej przez siebie kontroli i żądać ich rozpatrzenia, chociażby
     sprawa ta nie była objęta porządkiem obrad.
                                        
                                   Rozdział 4
                                     Zarząd
                                        
                                    Art. 39.
 § 1. Zarząd kieruje działalnością spółdzielni oraz reprezentuje ją na zewnątrz.
 § 2. Podejmowanie uchwał w sprawach niezastrzeżonych w ustawie lub statucie do
     właściwości innych organów należy do zarządu.
 
                                    Art. 40.
 § 1. Skład i liczbę członków zarządu określa statut. Statut może przewidywać
     zarząd jednoosobowy, którym jest prezes.
 § 2. Członków zarządu, w tym prezesa i jego zastępcę (zastępców), wybiera i
     odwołuje, stosownie do postanowień statutu, rada albo walne zgromadzenie.
 § 3. Statut może przewidywać wybieranie członków zarządu na kadencję trwającą
     nie dłużej niż 4 lata oraz określać warunki i tryb odwoływania członków
     zarządu przed upływem kadencji.
 § 4. Jeżeli statut nie przewiduje kadencji zarządu, członków zarządu wybiera
     się na czas nieoznaczony.
 § 5. Organ, który zgodnie ze statutem wybiera członków zarządu, może ich w
     każdej chwili odwołać. Jednakże członkowie zarządu wybrani na określoną
     kadencję mogą być odwołani przed upływem tej kadencji tylko wtedy, gdy
     statut tak stanowi, oraz w trybie określonym w statucie. Nie dotyczy to
     odwołania z przyczyn, o których mowa w § 6, w art. 41 § 2 i art. 47 § 4.
 § 6. Walne zgromadzenie może odwołać tych członków zarządu, którym nie
     udzieliło absolutorium, niezależnie od tego, który organ zgodnie z
     postanowieniami statutu wybiera członków zarządu. W takim wypadku nie
     stosuje się art. 31 § 1.
 § 7. Zarząd jednoosobowy nie może dokonywać czynności w sprawach wynikających
     ze stosunku członkostwa. Czynności takie są dokonywane przez radę, chyba
     że statut przewiduje właściwość walnego zgromadzenia.
                                        
                                    Art. 41.
 § 1. Członek zarządu wybierany przez walne zgromadzenie może być zawieszony w
     czynnościach przez radę, o ile jego działalność jest sprzeczna z
     przepisami prawa lub statutu.
 § 2. Zawieszając w czynnościach członka zarządu, rada podejmuje uchwały
     niezbędne do prawidłowego prowadzenia działalności spółdzielni oraz
     zwołuje niezwłocznie walne zgromadzenie. Walne zgromadzenie podejmuje
     uchwałę o odwołaniu zawieszonego w czynnościach członka zarządu i
     powołaniu nowego lub uchyleniu zawieszenia. Art. 40 § 5 nie stosuje się.
 § 3. O zawieszeniu w czynnościach rada zawiadamia członka zarządu niezwłocznie
     na piśmie, podając przyczyny zawieszenia.
 § 4. Odwołanie członka zarządu lub zawieszenie go w czynnościach nie narusza
     jego uprawnień wynikających ze stosunku pracy lub innego stosunku
     prawnego, którego przedmiotem jest świadczenie pracy.
 
                                    Art. 42.
 § 1. Zarząd może udzielić jednemu z członków zarządu lub innej osobie
     pełnomocnictwa do dokonywania czynności określonego rodzaju lub czynności
     szczególnych.
 § 2. Statut spółdzielni może uzależnić udzielenie pełnomocnictwa, o którym mowa
     w § 1, od uprzedniej zgody rady.
 
                                    Art. 43.
 § 1. Oświadczenia woli za spółdzielnię składają dwaj członkowie zarządu lub
     jeden członek zarządu i pełnomocnik. W spółdzielni o zarządzie
     jednoosobowym oświadczenia woli składa prezes albo dwaj pełnomocnicy.
 § 2. Oświadczenia, o których mowa w § 1, składa się w ten sposób, że pod nazwą
     spółdzielni osoby upoważnione do ich składania zamieszczają swoje podpisy.
 § 3. Oświadczenia pisemne skierowane do spółdzielni, a złożone w jej lokalu
     albo jednemu z członków zarządu lub pełnomocnikowi mają skutek prawny
     względem spółdzielni.
                                        
                                    Art. 44.
 § 1. Statut może przewidywać, że przedsiębiorstwem spółdzielni kieruje jego
     dyrektor. Umowę o pracę z dyrektorem przedsiębiorstwa zawiera i rozwiązuje
     oraz udziela mu pełnomocnictwa do dokonywania czynności prawnych
     związanych z kierowaniem przedsiębiorstwem zarząd spółdzielni, a jeśli
     dyrektorem przedsiębiorstwa ma być członek zarządu - rada spółdzielni.
 § 2. Umowa o pracę z dyrektorem powinna zawierać, oprócz postanowień wymaganych
     przez Kodeks pracy, określenie zakresu jego czynności i uprawnień
     dotyczących kierowania przedsiębiorstwem. Umowa ta może uzależnić wypłatę
     części wynagrodzenia dyrektora od okresowych wyników ekonomicznych
     kierowanego przez niego przedsiębiorstwa.
 § 3. Bezpośredni nadzór nad działalnością dyrektora sprawuje zarząd, a jeśli
     dyrektor jest prezesem zarządu - rada.
 § 4. Umowa o pracę, o której mowa w § 1 i 2, może być zawarta na czas określony
     lub na czas nieokreślony. Umowa o pracę zawarta na czas określony może być
     wcześniej rozwiązana bez wypowiedzenia tylko z przyczyn przewidzianych w
     Kodeksie pracy lub z powodu powstania w przedsiębiorstwie strat z winy
     dyrektora.
 § 5. Odwołanie dyrektora ze składu zarządu lub nieudzielenie mu absolutorium z
     innych przyczyn, niż wymienione w § 4, nie uzasadnia rozwiązania umowy
     zawartej na czas określony.
 § 6. Do stosunku pracy dyrektora przedsiębiorstwa będącego członkiem
     spółdzielni pracy, nie stosuje się przepisów dotyczących spółdzielni
     pracy.
 
                                   Rozdział 5
                       Przepisy wspólne dla rady i zarządu
                                        
                                    Art. 45.
 Statut  może ustalać wymagania, jakie powinna spełniać osoba wchodząca w  skład
    rady lub zarządu.
 
                                    Art. 46.
 § 1. Nie można być jednocześnie członkiem rady i zarządu tej samej spółdzielni.
     Uchwała w sprawie wyboru członka rady do zarządu albo członka zarządu do
     rady jest nieważna.
 § 2. W razie konieczności rada może wyznaczyć jednego lub kilku ze swoich
     członków do czasowego pełnienia funkcji członka (członków) zarządu. W
     takim wypadku członkostwo w radzie ulega zawieszeniu.
 § 3. W skład rady nie może wchodzić osoba będąca kierownikiem bieżącej
     działalności gospodarczej spółdzielni lub pełnomocnikiem spółdzielni oraz
     osoba bliska członka zarządu, kierownika bieżącej działalności
     gospodarczej spółdzielni lub pełnomocnika spółdzielni. Uchwała w sprawie
     wyboru takiej osoby do rady jest nieważna.
 § 4. Osobą bliską, o której mowa w § 3, jest osoba pozostająca w związku
     małżeńskim albo w stosunku pokrewieństwa lub powinowactwa w linii prostej
     i w drugim stopniu linii bocznej z osobami wymienionymi w § 3.
 § 5. Jeżeli statut tak stanowi, członek rady lub zarządu nie może być
     przedstawicielem na zebranie przedstawicieli. Z chwilą dokonania wyboru do
     rady lub zarządu ustaje jego członkostwo w zebraniu przedstawicieli.
 § 6. Jeżeli statut tak stanowi, członek rady lub zarządu nie może być delegatem
     na zjazd związku spółdzielczego, w którym spółdzielnia jest zrzeszona, ani
     delegatem na wojewódzkie zebranie wyborcze do Rady Spółdzielczej. Nie może
     też być członkiem innych organów związku spółdzielczego ani organów Rady
     Spółdzielczej. Z chwilą dokonania takiego wyboru ustaje jego członkostwo
     odpowiednio w radzie lub zarządzie spółdzielni.
 
                                    Art. 47.
 § 1. Nie może być członkiem rady lub zarządu, a także kierownikiem bieżącej
     działalności gospodarczej spółdzielni lub pełnomocnikiem spółdzielni,
     osoba zajmująca się interesami konkurencyjnymi wobec spółdzielni, w
     szczególności będąca przedsiębiorcą prowadzącym działalność konkurencyjną
     wobec spółdzielni albo wspólnikiem lub członkiem organu takiego
     przedsiębiorcy.
 § 2. Nie może być członkiem rady lub zarządu, a także kierownikiem bieżącej
     działalności gospodarczej spółdzielni lub pełnomocnikiem spółdzielni,
     przedsiębiorca albo wspólnik lub członek organu przedsiębiorcy, który
     pozostaje ze spółdzielnią w stosunkach cywilnoprawnych, związanych z
     prowadzeniem jego przedsiębiorstwa.
 § 3. Przepisy § 1 i 2 stosuje się również w wypadku, gdy okoliczności
     wymienione w tych przepisach dotyczą osoby bliskiej w rozumieniu art. 46 §
     4, członka rady lub zarządu albo kierownika bieżącej działalności
     gospodarczej spółdzielni lub pełnomocnika spółdzielni.
 § 4. Naruszenie zakazu, o którym mowa w § 1-3, stanowi podstawę odwołania
     członka rady lub zarządu albo odwołania pełnomocnictwa oraz powoduje inne
     skutki prawne przewidziane w odrębnych przepisach.
 § 5. W wypadku naruszenia przez członka rady zakazu określonego w § 1 lub 2,
     rada niezwłocznie podejmuje uchwałę o zawieszeniu takiego członka w
     pełnieniu czynności. Organy, które dokonały wyboru zawieszonego członka
     rady, rozstrzygają w terminie określonym w statucie o uchyleniu
     zawieszenia bądź odwołaniu zawieszonego członka rady.
 
                                    Art. 48.
Członek zarządu lub rady odpowiada wobec spółdzielni za szkodę wyrządzoną
działaniem lub zaniechaniem sprzecznym z prawem lub postanowieniami statutu
spółdzielni, chyba że nie ponosi winy.
                                   Rozdział 6
                               Grupy członkowskie
                                        
                                    Art. 49.
 § 1. W spółdzielni, w której walne zgromadzenie zostaje zastąpione przez
     zebranie przedstawicieli, organami są także grupy członkowskie. Grupa
     członkowska składa się z członków spółdzielni, których prawa i obowiązki
     majątkowe są związane z wyodrębnioną organizacyjnie jednostką spółdzielni
     albo z częścią majątku spółdzielni, która nadaje się do takiego
     wyodrębnienia. Statut może przewidywać także inne kryteria wyodrębnienia
     grupy członkowskiej; zasady podziału członków na grupy członkowskie i
     zasady działania tych grup określa statut.
 § 2. Do uprawnień grup członkowskich należy:
   1) wybieranie i odwoływanie przedstawicieli na zebranie przedstawicieli,
   2) wybieranie i odwoływanie członków rady,
   3) zgłaszanie i rozpatrywanie spraw, które mają być przedmiotem obrad
     najbliższego zebrania przedstawicieli, oraz podejmowanie uchwał w tych
     sprawach,
   4) rozpatrywanie okresowych sprawozdań rady i zarządu,
   5) wyrażanie opinii i zgłaszanie do właściwych organów spółdzielni wniosków
     w sprawach spółdzielni, a zwłaszcza we wspólnych sprawach członków
     wchodzących w skład grupy,
   6) dokonywanie okresowej oceny działalności kierownictwa jednostki
     organizacyjnej spółdzielni oraz żądanie jego odwołania w wypadku
     negatywnej oceny.
 § 3. Statut może również określać inne zadania i uprawnienia grup
     członkowskich.
 
                                    Art. 50.
 § 1. Zebrania grup członkowskich zwołuje się przed każdym zebraniem
     przedstawicieli, a także w innych wypadkach określonych w ustawie lub w
     statucie. Zarząd jest obowiązany zwołać zebrania grup członkowskich w taki
     sposób, aby mogły się one odbyć co najmniej 2 tygodnie przed upływem
     określonego w statucie terminu, w którym grupy członkowskie mogą żądać
     zamieszczenia oznaczonych spraw w porządku obrad zebrania przedstawicieli.
 § 2. Zwołując zebrania, o których mowa w § 1, zarząd dostarcza członkom, na 7
     dni przed zebraniem grupy członkowskiej, sprawozdanie zarządu dotyczące
     działalności spółdzielni obejmujące:
     1) stan finansowy spółdzielni,
     2) wnioski z ustaleń pokontrolnych,
     3) inne informacje o istotnym znaczeniu dla funkcjonowania spółdzielni.
 § 3. Zarząd jest obowiązany zwołać zebranie grupy członkowskiej na żądanie rady
     lub co najmniej 120 członków grupy nie mniej jednak niż na żądanie 5
     członków. W takim wypadku zebranie powinno być zwołane w taki sposób, aby
     mogło się odbyć najpóźniej w ciągu 4 tygodni od dnia otrzymania przez
     zarząd żądania rady lub uprawnionej liczby członków. Jeżeli zarząd nie
     zwoła zebrania grupy, jest ono zwoływane przez radę.
 § 4. Uprawnieni do żądania zwołania zebrania grupy członkowskiej mogą żądać
     również zamieszczenia oznaczonych spraw w porządku jego obrad, pod
     warunkiem wystąpienia z tym żądaniem w terminie określonym w statucie.
 § 5. Statut spółdzielni określa ilość osób uprawnionych do głosowania, obecnych
     na zebraniu grupy członkowskiej wymaganą dla podjęcia przez nią uchwały.
 
                                     Dział V
                          System finansowy spółdzielni
                                        
                                    Art. 51.
Spółdzielnia odpowiada za swoje zobowiązania całym majątkiem.
                                        
                                    Art. 52.
 § 1. Zysk spółdzielni, po pomniejszeniu o podatek dochodowy i inne obciążenia
     obowiązkowe wynikające z odrębnych przepisów ustawowych, stanowi nadwyżkę
     bilansową.
 § 2. Nadwyżka bilansowa podlega podziałowi na podstawie uchwały walnego
     zgromadzenia. Co najmniej 5% nadwyżki przeznacza się na zwiększenie
     funduszu zasobowego.
 
                                    Art. 53.
 § 1. Część nadwyżki bilansowej pozostałej po dokonaniu odpisu, o którym mowa w
     art. 52, przeznacza się na cele określone w uchwale walnego zgromadzenia.
 § 2. Zasady podziału nadwyżki bilansowej między członków spółdzielni określa
     statut.
 § 3. Jeżeli zadeklarowane przez członka udziały nie zostały w pełni wniesione,
     kwoty przypadające członkowi z tytułu podziału nadwyżki zalicza się na
     poczet jego niepełnych udziałów, chyba że zgodnie ze statutem udziały
     wpłacane są w ratach.
 § 4. Jeżeli podział części nadwyżki bilansowej między członków ma nastąpić w
     formie oprocentowania udziałów, w podziale tym uwzględnia się byłych
     członków lub ich spadkobierców, którym do dnia podjęcia uchwały o podziale
     nadwyżki bilansowej nie wypłacono wszystkich udziałów.
 
                                    Art. 54.
 § 1. Podstawowymi funduszami własnymi tworzonymi w spółdzielni są:
   1) fundusz udziałowy powstający z wpłat udziałów członkowskich, odpisów na
     udziały członkowskie z podziału nadwyżki bilansowej lub innych źródeł
     określonych w odrębnych przepisach,
   2) fundusz zasobowy powstający z wpłat wpisowego dokonywanych przez
     członków, z części nadwyżki bilansowej, darowizn, spadków, zapisów lub z
     innych źródeł określonych w odrębnych przepisach.
 § 2. Spółdzielnia tworzy także inne fundusze własne przewidziane w odrębnych
     przepisach lub w jej statucie.
 
                                    Art. 55.
 Oprocentowanie wkładów pieniężnych stanowi koszt uzyskania przychodów
    spółdzielni.
                                        
                                    Art. 56.
Spółdzielnia prowadzi rachunkowość na zasadach określonych w odrębnych
przepisach.
                                    Art. 57.
Roczne sprawozdanie finansowe podlega badaniu w trybie i według zasad
określonych w odrębnych przepisach.
                                    Art. 58.
Roczne sprawozdanie finansowe wraz z opinią biegłego rewidenta, jeżeli podlega
ono obowiązkowemu badaniu, wykłada się w lokalu spółdzielni, co najmniej 14 dni
przed terminem walnego zgromadzenia, w celu umożliwienia członkom spółdzielni
zapoznania się z nim.
                                    Art. 59.
 § 1. Straty bilansowe spółdzielni pokrywa się z funduszu zasobowego, a po jego
     wyczerpaniu - z innych funduszy własnych spółdzielni, w kolejności
     ustalonej w statucie. Po wyczerpaniu tych funduszy straty są pokrywane z
     funduszu udziałowego przez pomniejszenie udziałów członkowskich
     proporcjonalnie do zadeklarowanej wysokości.
 § 2. Jeżeli fundusz udziałowy nie wystarcza na pokrycie strat, walne
     zgromadzenie może podjąć uchwałę zobowiązującą członków do wcześniejszego
     niż to przewiduje statut, wpłacania reszty zadeklarowanych udziałów.
 
                                    Dział VI
                    Przekształcenia organizacyjne spółdzielni
                                        
                                   Rozdział 1
                            Łączenie się spółdzielni
                                        
                                    Art. 60.
 § 1. Spółdzielnia może w każdym czasie połączyć się z inną spółdzielnią na
     podstawie uchwał walnych zgromadzeń łączących się spółdzielni, podjętych
     bezwzględną większością głosów.
 § 2. Uchwały o połączeniu powinny zawierać:
   1) oznaczenie spółdzielni przejmującej i przejmowanej,
   2) przyjęcie statutu stanowiącego podstawę działalności spółdzielni po
     połączeniu; statut nie może uszczuplać nabytych praw majątkowych członków.
   
                                    Art. 61.
 § 1. Podstawę rachunkową połączenia stanowią sprawozdania finansowe łączących
     się spółdzielni, sporządzone według stanu majątku na dzień określony w
     uchwałach, o których mowa w art. 60 § 2.
 § 2. Sprawozdania finansowe każdej z łączących się spółdzielni z opiniami
     lustratorów lub biegłych rewidentów, jeżeli podlegają one obowiązkowemu
     badaniu, wykłada się w lokalach spółdzielni co najmniej na 14 dni przed
     terminami posiedzeń walnych zgromadzeń w celu umożliwienia członkom
     spółdzielni zapoznania się z nimi.
 § 3. Jeżeli walne zgromadzenia łączących się spółdzielni nie postanowią
     inaczej, podział nadwyżki bilansowej nastąpi oddzielnie według sprawozdań
     finansowych każdej z tych spółdzielni.
                                        
                                    Art. 62.
 § 1. Połączenie oraz wynikające z niego zmiany statutu wywierają skutek od
     chwili ich wpisania do Krajowego Rejestru Sądowego. Wpis ten wywołuje
     skutek wykreślenia spółdzielni przejmowanej. W wypadku, gdy siedziby
     właściwych sądów rejestrowych znajdują się w różnych miejscowościach, sąd
     rejestrowy właściwy według siedziby spółdzielni przejmującej zawiadamia z
     urzędu niezwłocznie sąd rejestrowy właściwy według siedziby spółdzielni
     przejmowanej, o swoim postanowieniu.
 § 2. Po podjęciu uchwał o połączeniu zamiast zarządu i rady spółdzielni
     przejmowanej działa zarząd i rada spółdzielni przejmującej.
 § 3. Zarząd spółdzielni przejmującej jest obowiązany w terminie 14 dni od
     podjęcia ostatniej uchwały o połączeniu zgłosić połączenie do Krajowego
     Rejestru Sądowego.
 § 4. Jeżeli uchwały walnych zgromadzeń o połączeniu nie stanowią inaczej, po
     wpisie połączenia do Krajowego Rejestru Sądowego spółdzielnia dokonuje
     niezwłocznie wyborów rady i zarządu.
 § 5. Wykreślenie z rejestru, o którym mowa w § 1, następuje z urzędu.
 
                                    Art. 63.
 § 1. Z chwilą wpisania połączenia do Krajowego Rejestru Sądowego członkowie
     spółdzielni przejmowanej stają się członkami spółdzielni przejmującej.
 § 2. W wypadku wypowiedzenia członkostwa, śmierci członka lub ustania osoby
     prawnej będącej członkiem, wykluczenia lub wykreślenia członka przed
     wpisem, o którym mowa w art. 62 § 1, ustanie członkostwa ocenia się według
     statutu obowiązującego przed połączeniem.
 § 3. Wpłaty na udziały wpisuje się członkom spółdzielni przejmowanej w takiej
     wysokości, jaka wynika z ustalonej w sprawozdaniu finansowym kwoty
     przejętego funduszu udziałowego.
 
                                    Art. 64.
Wskutek połączenia majątek spółdzielni przejętej przechodzi na spółdzielnię
przejmującą, a wierzyciele i dłużnicy spółdzielni przejętej stają się
wierzycielami i dłużnikami spółdzielni przejmującej.
                                    Art. 65.
W wypadku łączenia się spółdzielni pracy, w odniesieniu do członków tych
spółdzielni, nie mają zastosowania przepisy art. 231 § 3-5 Kodeksu pracy.
                                   Rozdział 2
                               Podział spółdzielni
                                        
                                    Art. 66.
 § 1. Spółdzielnia może podzielić się na podstawie uchwały walnego zgromadzenia
     podjętej bezwzględną większością głosów w obecności więcej niż połowy
     uprawnionych do głosowania, w ten sposób, że z jej wydzielonej części
     zostaje utworzona nowa spółdzielnia.
 § 2. Uchwała o podziale spółdzielni powinna zawierać:
   1) oznaczenie dotychczasowej spółdzielni i powstającej w wyniku podziału,
   2) listę członków lub określenie grup członków przechodzących do powstającej
     spółdzielni,
   3) zatwierdzenie sprawozdania finansowego spółdzielni sporządzonego według
     stanu majątku na dzień określony w uchwale, o której mowa w § 1, oraz
     planu podziału praw i obowiązków majątkowych.
   
                                    Art. 67.
 § 1. Członkowie spółdzielni, których prawa i obowiązki majątkowe są związane z
     wyodrębnioną organizacyjnie jednostką spółdzielni albo z częścią majątku
     spółdzielni, która nadaje się do takiego wyodrębnienia, mogą na podstawie
     uchwały, podjętej w drodze zbierania podpisów pod jej treścią, większością
     głosów tych członków, wystąpić do zarządu spółdzielni z żądaniem zwołania
     walnego zgromadzenia w celu podjęcia uchwały o podziale spółdzielni w ten
     sposób, że z tej jednostki organizacyjnej albo części majątku zostanie
     utworzona nowa spółdzielnia.
 § 2. Zarząd spółdzielni jest obowiązany niezwłocznie przygotować dokumenty
     niezbędne do podjęcia przez walne zgromadzenie uchwały o podziale oraz
     udostępnić je członkom żądającym podziału co najmniej na miesiąc przed
     terminem posiedzenia walnego zgromadzenia.
 § 3. Walne zgromadzenie może podjąć uchwałę odmawiającą podziału tylko ze
     względu na ważne interesy gospodarcze dotychczasowej spółdzielni lub
     istotne interesy jej członków.
 § 4. W wypadku podjęcia przez walne zgromadzenie uchwały odmawiającej podziału
     spółdzielni albo uchwały o podziale naruszającej istotne interesy członków
     występujących z żądaniem podziału, członkowie, którzy wystąpili z takim
     żądaniem, mogą w terminie 6 tygodni od dnia odbycia walnego zgromadzenia
     wystąpić do sądu o wydanie orzeczenia zastępującego uchwałę o podziale.
 § 5. Przepis § 4 stosuje się odpowiednio w wypadku nierozpatrzenia przez walne
     zgromadzenie zgłoszonego przez członków żądania w terminie 3 miesięcy od
     dnia jego doręczenia.
 § 6. W wypadku podjęcia przez walne zgromadzenie uchwały o podziale
     niezawierającej wszystkich składników treści tej uchwały określonych w
     art. 66 § 2, członkowie zgłaszający żądanie podziału mogą wystąpić do
     zarządu spółdzielni z żądaniem zwołania walnego zgromadzenia w celu
     podjęcia uzupełniającej uchwały o podziale. Przepisy § 4 i 5 stosuje się
     odpowiednio.
 § 7. W wypadku, o którym mowa w § 6, członkowie zgłaszający żądanie podziału
     mogą także wystąpić do sądu o wydanie orzeczenia zastępującego
     uzupełniającą uchwałę o podziale. Od dnia wystąpienia do sądu do dnia
     wydania orzeczenia następuje zawieszenie biegu przedawnienia lub terminów
     zawitych.
 § 8. Przepisy § 2-6 stosuje się odpowiednio w wypadku, gdy z żądaniem podziału
     występuje organ spółdzielni powołany do reprezentowania członków, których
     prawa i obowiązki majątkowe są związane z wyodrębnioną organizacyjnie
     jednostką spółdzielni.
 
                                    Art. 68.
 § 1. Niezwłocznie po podjęciu przez walne zgromadzenie uchwały o podziale
     spółdzielni zebranie członków przechodzących do powstałej spółdzielni:
   1) uchwala statut powstającej spółdzielni; statut ten nie może uszczuplać
     nabytych praw majątkowych członków,
   2) dokonuje wyboru tych organów spółdzielni, do których wyboru powołane jest
     zgodnie ze statutem walne zgromadzenie.
 § 2. Zebranie członków jest zwoływane przez zarząd dotychczasowej spółdzielni,
     który powiadamia pisemnie członków o czasie, miejscu i porządku obrad tego
     zebrania. Przepis art. 29 § 4 stosuje się odpowiednio, z tym, że termin do
     zwołania zebrania wynosi 30 dni.
 § 3. Zebranie członków może podejmować uchwały niezależnie od liczby obecnych
     na nim osób uprawnionych do głosowania, choćby statut spółdzielni
     dotychczasowej stanowił inaczej.
 § 4. Uchwały, o których mowa w § 1, są podejmowane zwykłą większością głosów.
 
                                    Art. 69.
 § 1. Zarząd spółdzielni powstającej jest obowiązany w terminie 14 dni od dnia
     jego wyboru wystąpić z wnioskiem o wpisanie spółdzielni do Krajowego
     Rejestru Sądowego, dołączając uchwałę o podziale, a zarząd spółdzielni
     dotychczasowej, z wnioskiem o wpisanie do Krajowego Rejestru Sądowego jej
     podziału.
 § 2. Podział spółdzielni wywiera skutek od daty wpisania do Krajowego Rejestru
     Sądowego spółdzielni powstałej w wyniku podziału. Wpis ten stanowi
     podstawę do dokonania wpisu o podziale w rejestrze spółdzielni
     dotychczasowej.
                                        
                                    Art. 70.
Wskutek podziału spółdzielni na powstającą spółdzielnię przechodzą z chwilą, w
której podział stał się skuteczny, wynikające z planu podziału prawa i obowiązki
majątkowe. W tym też zakresie wierzyciele i dłużnicy dotychczasowej spółdzielni
stają się wierzycielami i dłużnikami powstającej spółdzielni. Jednakże za
zobowiązania powstałe przed podziałem spółdzielni spółdzielnia dotychczasowa i
nowopowstała odpowiadają solidarnie.
                                    Art. 71.
Uchwała walnego zgromadzenia o podziale spółdzielni zawierająca wszystkie
składniki treści określone w art. 66 § 2 lub prawomocne orzeczenie sądu
zastępujące taką uchwałę stanowią podstawę do dokonania wpisów w Krajowym
Rejestrze Sądowym i w księgach wieczystych.
                                    Art. 72.
 § 1. Członkowie, o których mowa w art. 66 § 2 pkt 2, stają się członkami
     spółdzielni powstającej w wyniku podziału i ustaje ich członkostwo w
     spółdzielni dotychczasowej.
 § 2. W wypadku wypowiedzenia członkostwa, śmierci członka lub ustania osoby
     prawnej będącej członkiem, wykluczenia lub wykreślenia członka przed
     chwilą, w której podział stał się skuteczny, ustanie członkostwa ocenia
     się według statutu spółdzielni dotychczasowej przed jej podziałem.
 § 3. Wpłaty na udziały wpisuje się członkom spółdzielni powstającej w wyniku
     podziału w takiej wysokości, jaka wynika z ustalonej w sprawozdaniu
     finansowym kwoty przejętego przez tę spółdzielnię funduszu udziałowego.
                                        
                                    Art. 73.
 § 1. Spółdzielnia może podzielić się także w ten sposób, że jej zakład, osiedle
     mieszkaniowe lub inna wyodrębniona jednostka organizacyjna na wniosek
     większości członków, których prawa i obowiązki majątkowe są związane z tą
     jednostką, a jeżeli w jednostce tej działa grupa członkowska, na wniosek
     tej grupy zostaną odłączone od tej spółdzielni i przyłączone do innej
     spółdzielni o takim samym lub zbliżonym przedmiocie działania.
 § 2. Podstawą oddzielenia jednostki od spółdzielni dzielącej się i przyłączenia
     jej do spółdzielni przejmującej są uchwały walnych zgromadzeń obu
     spółdzielni i umowa o przeniesienie tej jednostki zawarta między
     spółdzielniami.
 § 3. Uchwały walnych zgromadzeń powinny zawierać:
   1) określenie jednostki organizacyjnej będącej przedmiotem przeniesienia,
   2) wykaz składników majątkowych oraz praw i zobowiązań przechodzących na
     spółdzielnię przejmującą,
   3) wykaz członków dzielącej się spółdzielni przechodzących do spółdzielni
     przejmującej,
   4) określenie warunków przeniesienia jednostki organizacyjnej,
   5) datę odłączenia jednostki od spółdzielni dzielącej się i przyłączenia jej
     do spółdzielni przejmującej albo upoważnienie zarządu do ustalenia tej
     daty.
 § 4. Wskutek odłączenia jednostki od spółdzielni dzielącej się i przyłączenia
     jej do spółdzielni przejmującej:
   1) ustaje członkostwo członków wymienionych w wykazie, o którym mowa w § 3
     pkt 3, w spółdzielni dzielącej się i powstaje członkostwo w spółdzielni
     przejmującej,
   2) spółdzielnia dzieląca się przekazuje spółdzielni przejmującej udziały
     członków wymienionych w pkt 1, według stanu księgowego na dzień odłączenia
     jednostki.
 § 5. Jeżeli jednak w spółdzielni dzielącej się, powstały do dnia odłączenia
     jednostki straty, co do których zachodzi uzasadnione przypuszczenie, że
     będą musiały być pokryte z funduszu udziałowego, spółdzielnia ta może
     zatrzymać odpowiednią część przekazywanych udziałów na pokrycie tych
     strat. Po zatwierdzeniu sprawozdania finansowego za rok, w którym
     nastąpiło odłączenie jednostki, między spółdzielniami powinno nastąpić
     rozliczenie udziałów członków, którzy przeszli do spółdzielni
     przejmującej, z tym że uczestniczą oni swymi udziałami w pokryciu strat
     spółdzielni dzielącej się proporcjonalnie do okresu ich członkostwa w tym
     roku.
 § 6. Członkowie przechodzący do spółdzielni przejmującej obowiązani są
     zadeklarować udziały w wysokości określonej w statucie tej spółdzielni.
     Jeżeli ich udziały są niższe, obowiązani są je uzupełnić według zasad i w
     terminach określonych w statucie, jeżeli natomiast są wyższe, mogą żądać
     bezzwłocznego wypłacenia im różnicy.
                                        
                                    Dział VII
                               Ustanie spółdzielni
                                        
                                   Rozdział 1
                             Likwidacja spółdzielni
                                        
                                    Art. 74.
 § 1. Spółdzielnia przechodzi w stan likwidacji:
   1) z upływem okresu, na który, zgodnie ze statutem, spółdzielnię utworzono,
   2) w wypadku zmniejszenia się liczby członków poniżej wskazanej w statucie
     lub w ustawie, jeżeli spółdzielnia w terminie roku nie zwiększy liczby
     członków do wymaganej wielkości,
   3) wskutek podjęcia zgodnych uchwał walnych zgromadzeń podjętych większością
     34 głosów na dwóch kolejno po sobie następujących posiedzeniach, w
     odstępie co najmniej 2 tygodni,
   4) wskutek orzeczenia sądu.
 § 2. W wypadkach przewidzianych w § 1, zarząd spółdzielni lub likwidator zgłosi
     do Krajowego Rejestru Sądowego otwarcie likwidacji spółdzielni i zawiadomi
     o tym związek rewizyjny, w którym spółdzielnia jest zrzeszona. Jeżeli
     zarząd lub likwidator tego nie uczynią, zgłoszenia dokona związek
     rewizyjny.
 
                                    Art. 75.
Sąd na wniosek związku rewizyjnego, w którym spółdzielnia jest zrzeszona, może
orzec o postawieniu spółdzielni w stan likwidacji, jeżeli:
   1) działalność spółdzielni wykazuje rażące i uporczywe naruszanie prawa lub
     postanowień statutu, a spółdzielnia nie usunie ich w terminie wskazanym
     przez związek rewizyjny,
   2) spółdzielnia co najmniej od roku nie prowadzi działalności statutowej.
 
                                    Art. 76.
Jeżeli związek rewizyjny w ciągu 6 miesięcy od daty prawomocnego orzeczenia sądu
stwierdzającego rażące i uporczywe naruszanie prawa lub postanowienia statutu
przez spółdzielnię, nie wystąpi z wnioskiem o postawienie spółdzielni w stan
likwidacji, z wnioskiem takim występuje Minister Sprawiedliwości.
                                    Art. 77.
Jeżeli spółdzielnia nie rozpoczęła działalności gospodarczej w ciągu roku od
dnia jej zarejestrowania i nie posiada majątku, może być wykreślona z Krajowego
Rejestru Sądowego na wniosek związku rewizyjnego bez przeprowadzania likwidacji.
                                    Art. 78.
 § 1. Spółdzielnia postawiona w stan likwidacji na podstawie art. 74 § 1 pkt 3
     może przed upływem roku od dnia podjęcia drugiej uchwały walnego
     zgromadzenia o likwidacji przywrócić swoją działalność na podstawie
     uchwały walnego zgromadzenia podjętej większością 34 głosów.
 § 2. Zarząd lub likwidator zgłaszają niezwłocznie uchwałę o przywróceniu
     działalności spółdzielni do Krajowego Rejestru Sądowego, dołączając odpis
     protokołu walnego zgromadzenia. Dokonany wpis sąd ogłosi w Monitorze
     Spółdzielczym.
 
                                    Art. 79.
Spółdzielnia znajdująca się w stanie likwidacji może połączyć się z inną
spółdzielnią.
                                    Art. 80.
Spółdzielnia znajdująca się w stanie likwidacji nie może przyjmować nowych
członków.
                                    Art. 81.
 § 1. Likwidatora spółdzielni wybiera walne zgromadzenie, a w wypadku określonym
     w art. 75 - sąd. Likwidatorem może być osoba, która posiada kwalifikacje
     określone przez Radę Spółdzielczą. Likwidatorem może być także osoba
     prawna.
 § 2. Likwidatorem nie może być osoba, która wchodziła w skład zarządu
     spółdzielni w ciągu roku przed dniem otwarcia jej likwidacji.
 § 3. Umowę z likwidatorem o wykonanie czynności likwidacyjnych zawiera rada. W
     wypadku, gdy zwołanie rady napotyka poważne trudności, umowę z
     likwidatorem zawiera związek, działając w imieniu spółdzielni.
 § 4. Likwidator może być odwołany w każdej chwili przez organ, który go
     wyznaczył. Likwidatora może również odwołać z ważnych przyczyn związek
     rewizyjny, w którym spółdzielnia jest zrzeszona.
 § 5. Organ lub związek rewizyjny, który odwołuje likwidatora, jest obowiązany
     równocześnie wyznaczyć innego.
                                        
                                    Art. 82.
 § 1. Do likwidatora stosuje się odpowiednio przepisy dotyczące zarządu
     spółdzielni i członków zarządu, jeżeli przepisy o likwidacji nie stanowią
     inaczej.
 § 2. Likwidator podejmuje działania zmierzające do zakończenia działalności
     spółdzielni i nie może zawierać nowych umów, chyba że jest to konieczne do
     przeprowadzenia likwidacji spółdzielni. Dalej idące ograniczenia może
     ustanowić organ, który wyznaczył likwidatora. Ograniczenia takie powinny
     być niezwłocznie zgłoszone przez likwidatora do Krajowego Rejestru
     Sądowego.
 § 3. Jeżeli zwołanie walnego zgromadzenia lub rady napotyka poważne trudności,
     związek rewizyjny, w którym spółdzielnia jest zrzeszona, może upoważnić
     likwidatora do dokonania czynności określonego rodzaju, które wymagają
     uchwały walnego zgromadzenia lub rady.
 § 4. Zbycie nieruchomości likwidowanej spółdzielni następuje w trybie
     przetargowym, o którym mowa w art. 701-art. 704 Kodeksu cywilnego.
 
                                    Art. 83.
Z dniem wpisania do Krajowego Rejestru Sądowego otwarcia likwidacji wygasają
uprzednio udzielone pełnomocnictwa.
                                    Art. 84.
 § 1. Spółdzielnia w likwidacji zachowuje swoją dotychczasową nazwę z dodaniem
     wyrazów: "w likwidacji".
 § 2. Osoba prawna będąca likwidatorem składa oświadczenia woli w imieniu
     spółdzielni zgodnie z przepisami prawa i postanowieniami statutu tej
     osoby.
 
                                    Art. 85.
Likwidator niezwłocznie po wyznaczeniu go:
   1) zgłasza do Krajowego Rejestru Sądowego wniosek o wpisanie otwarcia
     likwidacji spółdzielni, jeżeli takiego zgłoszenia nie dokonano, i
     zawiadamia o tym związek rewizyjny, w którym spółdzielnia jest zrzeszona
     oraz Radę Spółdzielczą,
   2) powiadamia właściwy urząd skarbowy,
   3) ogłasza w Monitorze Spółdzielczym zawiadomienie o otwarciu likwidacji
     spółdzielni i wzywa wierzycieli do zgłoszenia wierzytelności w terminie 3
     miesięcy od dnia ogłoszenia,
   4) przystępuje do sporządzenia sprawozdania finansowego na dzień otwarcia
     likwidacji oraz listy zobowiązań spółdzielni,
   5) sporządza plan finansowy likwidacji, w którym wydziela się odpowiednie
     środki na koszty lustracji, które będą przeprowadzane w okresie likwidacji
     spółdzielni oraz środki na pokrycie kosztów przechowywania dokumentacji
     niearchiwalnej po zlikwidowaniu spółdzielni,
   6) sporządza plan zaspokojenia zobowiązań,
   7) sporządza plan rozporządzenia składnikami majątkowymi spółdzielni.
   
                                    Art. 86.
W czasie likwidacji nie stosuje się art. 59 § 1 w zakresie kolejności pokrywania
strat bilansowych.
                                    Art. 87.
 § 1. O odmowie zaspokojenia zgłoszonych wierzytelności likwidator zawiadamia
     wierzyciela pisemnie w ciągu 4 tygodni od dnia zgłoszenia wierzytelności.
 § 2. Na okres przewidziany w § 1, bieg przedawnienia lub terminu zawitego ulega
     zawieszeniu.
 § 3. Uznanie przez likwidatora wierzytelności przerywa bieg przedawnienia i
     terminu zawitego, jeżeli zostało dokonane pisemnie.
 
                                    Art. 88.
 § 1. Należności przypadające od spółdzielni zaspokaja się w następującej
     kolejności:
   1) koszty prowadzenia likwidacji,
   2) należności ze stosunku pracy i należności, którym przepisy prawa
     przyznają taką samą ochronę jak należnościom ze stosunku pracy, oraz
     odszkodowanie z tytułu uszkodzenia ciała, wywołania rozstroju zdrowia lub
     pozbawienia życia, w tym również odszkodowanie z tytułu wypadków przy
     pracy i chorób zawodowych,
   3) podatki i inne należności, do których stosuje się przepisy Ordynacji
     podatkowej,
   4) inne należności.
 § 2. Jeżeli należności nie są jeszcze wymagalne lub są sporne, kwoty potrzebne
     na ich pokrycie składa się do depozytu sądowego.
 § 3. Po spłaceniu wszystkich należności i po złożeniu do depozytu sądowego sum
     całkowicie zabezpieczających należności sporne lub niewymagalne dokonuje
     się wypłaty udziałów. Jeżeli pozostały majątek spółdzielni niewystarcza na
     wypłatę udziałów w pełnej wysokości wpłaconej przez członków, wypłata
     udziałów następuje w wysokości proporcjonalnej do kwot wpłaconych przez
     członków. Wypłaty tej nie można jednak dokonać przed upływem 6 miesięcy od
     dnia ogłoszenia wzywającego wierzycieli.
 § 4. Wierzyciele, którzy zgłosili wierzytelności po upływie tego terminu, mogą
     ich dochodzić z nierozdzielonego jeszcze majątku spółdzielni.
 § 5. Pozostały majątek zostaje przeznaczony na cele określone w uchwale
     ostatniego walnego zgromadzenia.
 § 6. Jeżeli zgodnie z uchwałą, o której mowa w § 5, pozostały majątek ma być w
     całości lub części podzielony między członków, w podziale tym uwzględnia
     się byłych członków, którym do chwili przejścia albo postawienia
     spółdzielni w stan likwidacji nie wypłacono wszystkich udziałów.
 § 7. Przepisu § 6 nie stosuje się do spółdzielni mieszkaniowych.
 § 8. Jeżeli uchwała walnego zgromadzenia nie zawiera stosownego wskazania,
     likwidator przekazuje pozostały majątek nieodpłatnie na cele spółdzielcze
     lub społeczne.
                                        
                                    Art. 89.
 § 1. Po zakończeniu likwidacji, likwidator zwołuje walne zgromadzenie, które
     podejmuje uchwały w sprawach:
     1) udzielenia likwidatorowi absolutorium,
     2) zatwierdzenia sprawozdania finansowego na dzień zakończenia likwidacji,
     3) podziału pozostałego majątku między członków albo jego przeznaczenia na
       inne cele.
 § 2. Na podstawie uchwał walnego zgromadzenia, likwidator wypłaca członkom
     przypadające im kwoty z tytułu podziału pozostałego majątku spółdzielni
     albo przekazuje ten majątek na inne cele wskazane w uchwale walnego
     zgromadzenia.
 § 3. Po zatwierdzeniu sprawozdania finansowego na dzień zakończenia likwidacji,
     likwidator zgłasza do Krajowego Rejestru Sądowego wniosek o wykreślenie
     spółdzielni z Rejestru. Do wniosku o wykreślenie likwidator dołącza odpis
     protokołu walnego zgromadzenia wraz z uchwałami, o których mowa w § 1, a
     jeżeli walne zgromadzenie nie mogło być zwołane albo nie podjęło tych
     uchwał, uchwałę związku rewizyjnego o zatwierdzeniu sprawozdania
     finansowego na dzień zakończenia likwidacji.
 § 4. W terminie miesiąca od dnia złożenia wniosku, o którym mowa w § 3,
     likwidator wykonuje czynności przewidziane przepisami o narodowym zasobie
     archiwalnym i archiwach w celu wydzielenia z ksiąg i dokumentów
     zlikwidowanej spółdzielni materiałów archiwalnych i przekazania ich
     właściwemu archiwum państwowemu.
 § 5. Księgi i dokumenty stanowiące dokumentację niearchiwalną, której okres
     przechowywania jeszcze nie upłynął, likwidator przekazuje w terminie 3
     miesięcy do odpłatnego przechowywania, podmiotowi wskazanemu przez Radę
     Spółdzielczą.
 
                                    Art. 90.
W wypadku zaspokojenia wszelkich należności przypadających od spółdzielni i
złożenia do depozytu sądowego kwot na zabezpieczenie należności spornych lub
niewymagalnych, spółdzielnia może ulec wykreśleniu z Krajowego Rejestru Sądowego
przed zakończeniem prowadzonych przez nią lub przeciwko niej sporów sądowych. W
takim wypadku w miejsce spółdzielni wchodzi jako strona związek rewizyjny, w
którym spółdzielnia jest zrzeszona. Związek rewizyjny jest obowiązany do
przekazania kwot uzyskanych w wyniku sporu na cele określone stosownie do art.
88 § 5, 6 lub 8.
                                    Art. 91.
 § 1. Po wykreśleniu spółdzielni z rejestru likwidator odpowiada wobec
     wierzycieli spółdzielni za wyrządzone im szkody przez niedopełnienie
     swoich ustawowych obowiązków.
 § 2. Przepis § 1 stosuje się odpowiednio do członków ostatniego zarządu
     spółdzielni wykreślonej z Krajowego Rejestru Sądowego w trybie określonym
     w art. 77.
 
                                   Rozdział 2
                              Upadłość spółdzielni
                                        
                                    Art. 92.
 § 1. Jeżeli spółdzielnia zaprzestała płacenia długów lub jej majątek nie
     wystarcza na zaspokojenie długów, zarząd jest obowiązany niezwłocznie
     zwołać walne zgromadzenie w celu:
     1) podjęcia uchwały o dalszym istnieniu spółdzielni z jednoczesnym
       wskazaniem środków umożliwiających wyjście jej ze stanu
       niewypłacalności, albo
     2) upoważnienia zarządu do wniesienia do sądu podania o otwarcie
       postępowania dla zawarcia układu z wierzycielami, albo
     3) podjęcia uchwały o zgłoszeniu wniosku o ogłoszenie upadłości
       spółdzielni.
 § 2. W wypadku podjęcia przez walne zgromadzenie uchwały, o której mowa w § 1
     pkt 3, zarząd spółdzielni jest obowiązany zgłosić do Krajowego Rejestru
     Sądowego informację o zgłoszonym wniosku o ogłoszenie upadłości
     spółdzielni.
 
                                    Art. 93.
Jeżeli spółdzielnia znajdująca się w stanie likwidacji zaprzestała płacenia
długów lub jej majątek nie wystarcza na zaspokojenie długów, likwidator jest
obowiązany niezwłocznie wystąpić do sądu z wnioskiem o ogłoszenie upadłości
spółdzielni.
                                    Art. 94.
 § 1. Jeżeli ze sprawozdania finansowego sporządzonego przez zarząd lub przez
     likwidatora wynika, że majątek spółdzielni, która zaprzestała swej
     działalności, nie wystarcza na pokrycie kosztów postępowania
     upadłościowego, a wierzyciele nie wyrażą zgody na ich pokrycie, sąd na
     wniosek wierzycieli lub Rady Spółdzielczej zarządzi wykreślenie
     spółdzielni z Krajowego Rejestru Sądowego, z zastrzeżeniem § 2,
     zawiadamiając o tym wierzycieli i Radę Spółdzielczą. W takim wypadku nie
     przeprowadza się postępowania upadłościowego.
 § 2. Nie można wykreślić spółdzielni z Krajowego Rejestru Sądowego dopóki
     posiada majątek.
                                    Art. 95.
Przepisy o organach spółdzielni stosuje się także podczas postępowania
upadłościowego, jeżeli przepisy prawa upadłościowego nie stanowią inaczej.
                                    Art. 96.
Po ogłoszeniu upadłości członkowie spółdzielni, na żądanie syndyka upadłości,
niezwłocznie uiszczają niewpłaconą jeszcze część udziału.
                                    Art. 97.
 § 1. Po zakończeniu postępowania upadłościowego lub w razie jego umorzenia,
     syndyk upadłości zgłosi do Krajowego Rejestru Sądowego wniosek o
     wykreślenie spółdzielni z rejestru.
 § 2. Przepisy art. 89 § 4 i 5 stosuje się odpowiednio do syndyka upadłości w
     razie upadłości spółdzielni, z tym, że termin przekazania dokumentacji
     liczy się od ukończenia postępowania upadłościowego. Koszty przechowywania
     dokumentacji niearchiwalnej wchodzą w skład kosztów postępowania
     upadłościowego.
                                    Art. 98.
W sprawach nieuregulowanych w ustawie do postępowania upadłościowego stosuje się
przepisy prawa upadłościowego i układowego.
                                   Dział VIII
                                    Lustracja
                                        
                                    Art. 99.
 § 1. Każda spółdzielnia jest obowiązana raz na 3 lata poddać się lustracji, z
     uwzględnieniem § 2. Z żądaniem przeprowadzenia lustracji jest obowiązany
     wystąpić zarząd spółdzielni.
 § 2. W pierwszych dwóch latach działalności spółdzielni oraz w spółdzielniach
     mieszkaniowych w okresie budowania przez nie budynków mieszkalnych i
     rozliczania kosztów budowy tych budynków, a także w spółdzielniach w
     stanie likwidacji lustrację przeprowadza się co roku.
 § 3. Spółdzielnia może wystąpić w każdym czasie o przeprowadzenie lustracji
     całości lub części jej działalności albo tylko określonych zagadnień.
 § 4. Celem lustracji jest:
   1) sprawdzenie przestrzegania przez spółdzielnię przepisów prawa i
     postanowień statutu,
   2) zbadanie przestrzegania przez spółdzielnię prowadzenia przez nią
     działalności w interesie ogółu członków,
   3) kontrola gospodarności, celowości i rzetelności realizacji przez
     spółdzielnię jej celów ekonomicznych, socjalnych oraz kulturalnych,
   4) wskazywanie członkom na nieprawidłowości w działalności organów
     spółdzielni,
   5) udzielanie organizacyjnej i instruktażowej pomocy w usuwaniu
     stwierdzonych nieprawidłowości oraz w usprawnianiu działalności
     spółdzielni.
                                        
                                    Art. 100.
 § 1. Lustrację przeprowadza związek rewizyjny, w którym spółdzielnia jest
     zrzeszona. Spółdzielnia niezrzeszona zleca przeprowadzenie lustracji
     wybranemu związkowi rewizyjnemu, właściwemu ze względu na przedmiot jej
     działalności, albo Radzie Spółdzielczej.
 § 2. Związek rewizyjny, w którym spółdzielnia jest zrzeszona oraz Rada
     Spółdzielcza w odniesieniu do spółdzielni niezrzeszonej, przeprowadzają
     lustrację na żądanie zarządu spółdzielni albo z własnej inicjatywy, jeżeli
     spółdzielnia nie zachowuje warunków, o których mowa w art. 99 § 1 i 2,
     albo gdy z żądaniem przeprowadzenia lustracji występuje rada, walne
     zgromadzenie lub 110 członków spółdzielni, nie mniej jednak niż 3.
 § 3. Lustratora wyznacza związek rewizyjny, w którym spółdzielnia jest
     zrzeszona, związek rewizyjny, do którego spółdzielnia się zwróciła o
     przeprowadzenie lustracji, albo Rada Spółdzielcza.
 
                                    Art. 101.
 § 1. Obowiązki lustratora może pełnić osoba, która uzyskała uprawnienia
     lustracyjne nadane przez Radę Spółdzielczą.
 § 2. Uprawnienia lustratora mogą być nadane osobie, która ma pełną zdolność do
     czynności prawnych, wyższe wykształcenie i co najmniej dwuletni okres
     pracy w organizacjach spółdzielczych oraz złożyła egzamin kwalifikacyjny
     przed komisją powołaną przez Radę Spółdzielczą i której dotychczasowe
     postępowanie nie nasuwa zastrzeżeń pod względem etycznym.
 § 3. Zakres i sposób przeprowadzania egzaminów określa Rada Spółdzielcza.
 § 4. Rada Spółdzielcza wydaje osobom, którym nadała uprawnienia do wykonywania
     czynności lustracyjnych w spółdzielniach i związkach spółdzielczych,
     świadectwa stwierdzające nadanie tych uprawnień i prawo używania tytułu
     lustratora.
 
                                    Art. 102.
 § 1. Lustrator wykonuje czynności lustracyjne w zakresie i w sposób
     odpowiadający celowi lustracji.
 § 2. Lustrator obowiązany jest zachować w tajemnicy wszelkie wiadomości, jakie
     powziął w związku z wykonywaniem czynności lustracyjnych. Zachowanie w
     tajemnicy tych wiadomości nie obowiązuje wobec organów lustrowanej
     spółdzielni, związku rewizyjnego, w którym spółdzielnia jest zrzeszona,
     Rady Spółdzielczej oraz sądu i organów powołanych do ścigania przestępstw.
 § 3. Lustrator nie może wykonywać czynności lustracyjnych w spółdzielni, jeżeli
     zajmuje się interesami konkurencyjnymi wobec spółdzielni, w szczególności
     jeżeli jest przedsiębiorcą prowadzącym działalność konkurencyjną wobec
     spółdzielni albo wspólnikiem lub członkiem organu takiego przedsiębiorcy.
     Lustrator nie może wykonywać czynności lustracyjnych także w spółdzielni,
     w której był zatrudniony w ciągu ostatnich 2 lat oraz w spółdzielni, w
     której jest zatrudniony jego małżonek albo krewny lub powinowaty w linii
     prostej lub w linii bocznej drugiego stopnia.
 § 4. Za prawidłowe wykonywanie czynności lustracyjnych lustrator ponosi
     odpowiedzialność wobec wyznaczających go do wykonania tych czynności
     związku rewizyjnego lub Rady Spółdzielczej. Jeżeli czynności lustracyjne
     lustrator wykonuje na podstawie innej umowy niż umowa o pracę, zakres i
     rodzaj odpowiedzialności lustratora powinna określać umowa o wykonanie
     czynności lustracyjnych.
 § 5. Lustrator jest obowiązany stale uzupełniać i aktualizować swoją wiedzę
     zawodową. Rada Spółdzielcza lub z jej upoważnienia właściwy związek
     rewizyjny przeprowadza okresowe sprawdziany aktualnej wiedzy zawodowej
     lustratorów. Zakres, sposób i terminy przeprowadzania okresowych
     sprawdzianów określa Rada Spółdzielcza.
                                        
                                    Art. 103.
 § 1. Lustrator może być pozbawiony uprawnień lustracyjnych, jeżeli:
   1) utracił pełną zdolność do czynności prawnych,
   2) dopuścił się przestępstwa albo naruszył przepisy prawa lub zasady etyki
     zawodowej, w wyniku czego utracił zaufanie do rzetelnego wykonywania
     czynności lustracyjnych,
   3) nie zachowuje w tajemnicy wiadomości, jakie powziął w związku z
     wykonywaniem czynności lustracyjnych,
   4) nie poddał się okresowemu sprawdzianowi wiedzy zawodowej przewidzianemu w
     art. 102 § 5 albo sprawdzian ten wykazał istotne braki w jego wiedzy
     zawodowej.
 § 2. O pozbawieniu lustratora uprawnień lustracyjnych orzeka komisja
     dyscyplinarna, powołana przez Radę Spółdzielczą spośród lustratorów. Skład
     i tryb postępowania komisji dyscyplinarnej określa Rada Spółdzielcza.
 § 3. Lustrator, który orzeczeniem komisji dyscyplinarnej został pozbawiony
     uprawnień lustracyjnych, może w terminie 14 dni od dnia doręczenia mu
     orzeczenia komisji z uzasadnieniem złożyć do Rady Spółdzielczej wniosek o
     ponowne rozpatrzenie jego sprawy i o uchylenie orzeczenia komisji
     dyscyplinarnej. Rada Spółdzielcza powinna rozpatrzyć wniosek w ciągu 6
     tygodni od dnia jego wpływu.
 § 4. Uchwała Rady Spółdzielczej w sprawie pozbawienia lustratora uprawnień
     lustracyjnych, a jeżeli nie złożył on wniosku, o którym mowa w § 3,
     orzeczenie komisji dyscyplinarnej, może być przez niego zaskarżone do Sądu
     Okręgowego - Sądu Gospodarczego w Warszawie w terminie 6 tygodni od dnia
     doręczenia lustratorowi orzeczenia lub uchwały wraz z uzasadnieniem. Sąd
     uchyla zaskarżone orzeczenie lub uchwałę, jeżeli zapadły one z naruszeniem
     § 1.
 § 5. Orzeczenie komisji dyscyplinarnej oraz uchwała Rady Spółdzielczej o
     pozbawieniu lustratora uprawnień lustracyjnych staje się skuteczna z
     chwilą upływu terminu do zaskarżenia ich do sądu, a jeżeli orzeczenie lub
     uchwała została zaskarżona przed upływem tego terminu, z chwilą
     uprawomocnienia się orzeczenia sądu.
                                        
                                    Art. 104.
 § 1. Lustrator jest obowiązany zawiadomić spółdzielnię o rozpoczęciu lustracji.
     Członkowie rady i zarządu są uprawnieni do uczestniczenia w lustracji. W
     spółdzielni, w której zgodnie z ustawą lub statutem nie powołuje się rady,
     do uczestniczenia w lustracji są uprawnieni członkowie spółdzielni,
     wybrani w liczbie i w sposób określony w statucie.
 § 2. Lustrator jest uprawniony do przeglądania ksiąg i wszelkich dokumentów w
     lustrowanej spółdzielni oraz do bezpośredniego sprawdzania jej stanu
     majątkowego, a organy spółdzielni i jej pracownicy są obowiązani do
     udzielania mu żądanych wyjaśnień i pomocy oraz przedkładania stosownych
     dokumentów.
 
                                    Art. 105.
 § 1. Z czynności lustracyjnych lustrator sporządza protokół, który przedstawia
     radzie i zarządowi spółdzielni. Protokół sporządzony przez lustratora ma
     moc dokumentu urzędowego.
 § 2. Zarząd spółdzielni jest obowiązany, na żądanie członka spółdzielni,
     udostępnić mu protokół lustracji do wglądu.
 § 3. Wnioski wynikające z protokołu lustracji są rozpatrywane na najbliższych
     posiedzeniach rady i walnego zgromadzenia. Na posiedzeniu walnego
     zgromadzenia wnioski te są przedstawiane przed zatwierdzeniem sprawozdań
     rocznych i sprawozdań finansowych oraz przed udzieleniem absolutorium
     członkom rady i zarządu.
 § 4. Protokół lustracji może zawierać wnioski wskazujące na potrzebę odwołania
     określonych członków rady lub zarządu. W takim wypadku art. 36 § 6 i art.
     40 § 6 stosuje się odpowiednio.
 
                                    Art. 106.
 § 1. Koszty lustracji, o której mowa w art. 99 § 1, są pokrywane ze składki
     członkowskiej spółdzielni w związku rewizyjnym, jeżeli spółdzielnia jest
     zrzeszona w takim związku, chyba że statut związku rewizyjnego stanowi
     inaczej.
 § 2. Koszty lustracji, o której mowa w art. 99 § 2 i 3, oraz koszty lustracji
     spółdzielni niezrzeszonej w związku rewizyjnym są pokrywane w wysokości
     określonej w umowie między spółdzielnią a związkiem rewizyjnym albo Radą
     Spółdzielczą.
                                    Dział IX
                    Związki spółdzielcze i Rada Spółdzielcza
                                        
                                   Rozdział 1
                              Związki spółdzielcze
                                        
                                    Art. 107.
 § 1. Spółdzielnie mogą zakładać związki rewizyjne i przystępować do takich
     związków. Liczba założycieli związku rewizyjnego nie może być mniejsza niż
     10.
 § 2. Celem związku rewizyjnego jest zapewnienie zrzeszonym w nim spółdzielniom
     pomocy w ich działalności statutowej.
 § 3. Do zadań związku rewizyjnego należy:
   1) przeprowadzanie lustracji zrzeszonych spółdzielni,
   2) prowadzenie na rzecz zrzeszonych spółdzielni działalności instruktażowej,
     doradczej, kulturalno-oświatowej, szkoleniowej i wydawniczej,
   3) reprezentowanie interesów zrzeszonych spółdzielni wobec organów
     administracji rządowej i jednostek samorządu terytorialnego,
   4) reprezentowanie zrzeszonych spółdzielni za granicą,
   5) inicjowanie i rozwijanie współpracy między spółdzielniami oraz
     współdziałanie z placówkami naukowo-badawczymi,
   6) wykonywanie innych zadań przewidzianych w ustawie oraz statucie.
   
                                    Art. 108.
 § 1. Związek rewizyjny nabywa osobowość prawną z chwilą wpisania do Krajowego
     Rejestru Sądowego.
 § 2. Związek rewizyjny działa na podstawie ustawy oraz statutu, który powinien
     w szczególności określać:
   1) nazwę i siedzibę związku,
   2) cel i przedmiot działania związku,
   3) zasady i tryb przyjmowania, wykreślania, wykluczania członków oraz
     wypowiadania członkostwa,
   4) zasady i tryb wyboru organów związku oraz ich zadania i kompetencje,
   5) zasady i tryb wyznaczania lustratorów.
 § 3. Organami związku są:
   1) zjazd związku,
   2) rada nadzorcza,
   3) zarząd.
 § 4. Statut związku nie może zastrzegać dla organów związku uprawnień
     stanowiących i nadzorczych wobec zrzeszonych spółdzielni, z wyjątkiem
     określonych w ustawie.
 § 5. Wydatki związku rewizyjnego pokrywane są ze składek zrzeszonych
     spółdzielni i z innych przychodów związku, określonych w jego statucie.
 
                                    Art. 109.
 § 1. Związek rewizyjny ulega likwidacji:
   1) wskutek zmniejszenia się liczby członków, poniżej wskazanej w statucie
     lub w ustawie,
   2) na mocy uchwały ogólnego zebrania przedstawicieli (zjazdu) podjętej
     zwykłą większością głosów,
   3) na podstawie orzeczenia sądu wydanego na wniosek Rady Spółdzielczej, w
     wypadku gdy związek swoją działalnością rażąco narusza prawo lub
     postanowienia statutu.
 § 2. W wypadku określonym w § 1 pkt 1 i 2, zarząd związku rewizyjnego
     niezwłocznie zawiadamia Krajowy Rejestr Sądowy, Radę Spółdzielczą i
     wyznacza likwidatora.
 § 3. Wniosek Rady Spółdzielczej, o którym mowa w § 1 pkt 3, powinien zawierać
     wskazanie likwidatora związku rewizyjnego.
 
                                    Art. 110.
 § 1. Spółdzielnie mogą zakładać związki gospodarcze i przystępować do takich
     związków.
 § 2. Celem związków, o których mowa w § 1, jest prowadzenie działalności
     gospodarczej na rzecz lub w interesie zrzeszonych spółdzielni.
 § 3. Do związków gospodarczych stosuje się odpowiednio przepis art. 108 oraz
     przepisy dotyczące spółdzielni, których członkami zgodnie ze statutem są
     wyłącznie osoby prawne.
 
                                    Art. 111.
Delegat na zjazd związku spółdzielczego, w którym spółdzielnia jest zrzeszona,
ani członek innego organu związku spółdzielczego, nie może być delegatem
spółdzielni na wojewódzkie zebranie wyborcze do Rady Spółdzielczej ani członkiem
organu tej Rady. Z chwilą dokonania wyboru na delegata na wojewódzkie zebranie
wyborcze do Rady Spółdzielczej lub do organów tej Rady, ustaje jego członkostwo
w organach związku oraz wygasa mandat delegata na zjazd związku.
                                    Art. 112.
Lustrację związków spółdzielczych przeprowadza Rada Spółdzielcza. Do lustracji
związków spółdzielczych stosuje się odpowiednio przepisy art. 99-106.
                                    Art. 113.
 § 1. W sprawach nieuregulowanych w niniejszym dziale stosuje się odpowiednio
     przepisy dotyczące spółdzielni, z wyjątkiem art. 16 § 3, art. 23, a w
     odniesieniu do związków rewizyjnych także art. 52-54 oraz przepisów ustawy
     dotyczących udziałów i wkładów.
 § 2. Przepisy ustawy o walnym zgromadzeniu spółdzielni stosuje się odpowiednio
     do zjazdu związku, o radzie nadzorczej spółdzielni do rady nadzorczej
     związku, a o zarządzie spółdzielni do zarządu związku.
 § 3. Przepisy art. 32 stosuje się odpowiednio również do uchwał rady nadzorczej
     związku.
 
                                   Rozdział 2
                                Rada Spółdzielcza
                                        
                                    Art. 114.
 § 1. Rada Spółdzielcza jest najwyższą samorządową organizacją ruchu
     spółdzielczego.
 § 2. W Radzie Spółdzielczej zrzeszone są wszystkie spółdzielnie zarejestrowane
     w Rzeczypospolitej Polskiej.
 
                                    Art. 115.
 § 1. Do zadań Rady Spółdzielczej należy:
   1) reprezentowanie polskiego ruchu spółdzielczego w kraju i za granicą,
   2) współdziałanie z naczelnymi organami administracji rządowej i innymi
     naczelnymi lub centralnymi organami państwowymi w sprawach dotyczących
     ruchu spółdzielczego,
   3) opracowywanie i opiniowanie aktów prawnych dotyczących spółdzielczości i
     mających dla niej istotne znaczenie,
   4) podejmowanie inicjatyw związanych z rozwojem ruchu spółdzielczego w
     Rzeczypospolitej Polskiej,
   5) inicjowanie i rozwijanie współpracy międzyspółdzielczej oraz szerzenie
     idei spółdzielczego współdziałania,
   6) współdziałanie ze związkami rewizyjnymi w realizacji zadań wynikających z
     ustawy,
   7) wykonywanie zadań w zakresie lustracji spółdzielni,
   8) wspieranie działalności spółdzielczości uczniowskiej,
   9) prowadzenie działalności szkoleniowej w zakresie funkcjonowania
     spółdzielczości,
  10) inne zadania przewidziane w ustawie i odrębnych przepisach.
 § 2. Rada Spółdzielcza wykonuje przewidziane w ustawie funkcje związku
     rewizyjnego w stosunku do spółdzielni niezrzeszonych w takim związku.
 § 3. Rada Spółdzielcza może zawiesić w czynnościach zarząd spółdzielni, jeżeli
     stwierdzi, że spółdzielnia narusza w sposób rażący przepisy statutu,
     międzynarodowe zasady spółdzielcze oraz działa wbrew interesom członków a
     rada nadzorcza nie przeciwdziała temu. W takim wypadku Rada wyznacza
     tymczasowego zarządcę, który w terminie nie dłuższym niż 6 miesięcy
     zwołuje walne zebranie członków.
 
                                    Art. 116.
 § 1. Rada Spółdzielcza posiada osobowość prawną.
 § 2. Rada Spółdzielcza działa na podstawie statutu, który określa szczegółowe
     zasady i tryb jej działania.
 § 3. Statut i jego zmiany stają się skuteczne po stwierdzeniu przez Sąd
     Okręgowy w Warszawie w postępowaniu nieprocesowym ich zgodności z prawem.
     W wypadku stwierdzenia niezgodności Sąd wyznaczy Radzie Spółdzielczej
     termin do usunięcia lub zmiany postanowień niezgodnych z prawem.
 § 4. Statut podlega ogłoszeniu w Dzienniku Urzędowym Rzeczypospolitej Polskiej
     "Monitor Polski".
 § 5. Rada Spółdzielcza nie może prowadzić działalności politycznej.
 
                                    Art. 117.
 § 1. Organami Rady Spółdzielczej są:
   1) Zgromadzenie Ogólne,
   2) Komisja Rewizyjna,
   3) Zarząd.
 § 2. Uchwały organów Rady Spółdzielczej są ogłaszane w Monitorze Spółdzielczym.
 
                                    Art. 118.
 § 1. Zgromadzenie Ogólne jest najwyższym organem Rady Spółdzielczej.
 § 2. Do wyłącznej właściwości Zgromadzenia Ogólnego należy:
   1) uchwalanie statutu Rady Spółdzielczej,
   2) określanie wysokości składek członkowskich spółdzielni,
   3) uchwalanie trybu organizowania wojewódzkich zebrań wyborczych do Rady
     Krajowej i wybierania przez te zebrania członków Zgromadzenia Ogólnego, z
     uwzględnieniem przepisu art. 119,
   4) wybór i odwoływanie przewodniczącego Zgromadzenia i jego zastępców,
     członków Komisji Rewizyjnej spośród członków Zgromadzenia oraz prezesa i
     innych członków Zarządu,
   5) powoływanie komisji problemowych Zgromadzenia, wybór i odwoływanie ich
     członków, uchwalanie regulaminów pracy, rozpatrywanie przygotowanych przez
     komisje projektów uchwał,
   6) uchwalanie regulaminów Komisji Rewizyjnej i Zarządu Rady Spółdzielczej,
   7) podejmowanie uchwał w sprawie występowania do sądu z wnioskiem o
     postawienie w stan likwidacji związku spółdzielczego oraz spółdzielni
     niezrzeszonej w związku rewizyjnym.
   
                                    Art. 119.
 § 1. Członkowie Zgromadzenia Ogólnego są wybierani przez wojewódzkie zebrania
     wyborcze według następujących zasad:
   1) liczba członków Zgromadzenia Ogólnego wybieranych z określonego
     województwa odpowiada liczbie spółdzielni mających siedziby w tym
     województwie podzielonej przez 100 i zaokrąglonej w dół,
   2) członkowie Zgromadzenia Ogólnego wybrani w określonym województwie
     powinni reprezentować różne rodzaje spółdzielni,
   3) jeżeli liczba członków Zgromadzenia Ogólnego wybieranych w określonym
     województwie jest mniejsza od liczby rodzajów spółdzielni, wybrani zostają
     przedstawiciele tych rodzajów spółdzielni, którzy otrzymali kolejno
     największą liczbę głosów,
   4) członkowie Zgromadzenia Ogólnego wybrani w określonym województwie mogą
     reprezentować te same rodzaje spółdzielni tylko wtedy, gdy wśród wybranych
     członków Zgromadzenia z tego województwa są reprezentowane wszystkie
     pozostałe rodzaje spółdzielni.
 § 2. Mandat członka Zgromadzenia Ogólnego wygasa w wypadku ustania jego
     członkostwa w spółdzielni albo złożenia rezygnacji.
 § 3. Miejsce członka, którego mandat wygasł, zajmuje osoba, która podczas
     wyborów uzyskała w danym rodzaju spółdzielni kolejno największą liczbę
     głosów.
 § 4. Kadencja Zgromadzenia Ogólnego trwa 4 lata i kończy się z chwilą wyboru
     przez zebrania wojewódzkie członków nowej Rady Spółdzielczej.
 
                                    Art. 120.
Komisja Rewizyjna jest organem nadzorczym i kontrolnym Rady Spółdzielczej.
                                    Art. 121.
 § 1. Zarząd jest organem wykonawczym Rady Spółdzielczej.
 § 2. Liczbę członków Zarządu ustala statut Rady Spółdzielczej.
 § 3. Do właściwości Zarządu należy wykonywanie zadań Rady Spółdzielczej,
     określonych w ustawie i w statucie oraz niezastrzeżonych do właściwości
     Zgromadzenia Ogólnego albo Komisji Rewizyjnej.
 
                                    Art. 122.
Członkami Zarządu mogą być osoby niebędące członkami Zgromadzenia Ogólnego.
                                        
                                    Art. 123.
Wydatki Rady Spółdzielczej pokrywa się ze składek spółdzielni, darowizn oraz z
innych dochodów.
                                        
                                    Art. 124.
 § 1. W sprawach nieuregulowanych w niniejszym dziale stosuje się odpowiednio
     przepisy działów I-VIII ustawy, z wyjątkiem art. 16 § 3, art. 23, art. 5254
oraz przepisów ustawy dotyczących udziałów i wkładów.
 § 2. Przepisy ustawy o walnym zgromadzeniu spółdzielni stosuje się odpowiednio
     do Zgromadzenia Ogólnego, o radzie nadzorczej spółdzielni do Komisji
     Rewizyjnej, a o zarządzie spółdzielni do Zarządu Rady Spółdzielczej.
 § 3. Przepis art. 32 stosuje się odpowiednio do uchwał Zgromadzenia Ogólnego,
     Komisji Rewizyjnej i Zarządu Rady Spółdzielczej, z tym że termin 6 tygodni
     do zaskarżenia uchwały do sądu rozpoczyna się w dniu ogłoszenia uchwały w
     Monitorze Spółdzielczym.
 
                                        
                                     Dział X
                             Odpowiedzialność karna
                                        
                                    Art. 125.
 § 1. Kto, biorąc udział w tworzeniu spółdzielni albo związku spółdzielczego
     albo będąc członkiem spółdzielni albo związku spółdzielczego, członkiem
     ich zarządu, rady nadzorczej, pełnomocnikiem albo likwidatorem albo
     członkiem Zarządu, Komisji Rewizyjnej albo pełnomocnikiem Rady
     Spółdzielczej, działa na szkodę tego podmiotu,
            podlega karze pozbawienia wolności do lat 5 i grzywnie.
 § 2. Tej samej karze podlega, kto osobę wymienioną w § 1, nakłania do działania
     na szkodę spółdzielni, związku spółdzielczego, Rady Spółdzielczej albo
     udziela jej pomocy do popełnienia tego przestępstwa.
 
                                    Art. 126.
Kto, będąc członkiem zarządu spółdzielni albo związku spółdzielczego albo
likwidatorem, nie zgłasza wniosku o upadłość spółdzielni albo związku
spółdzielczego, pomimo powstania warunków uzasadniających zgodnie z przepisami
upadłość spółdzielni albo związku spółdzielczego,
    podlega grzywnie, karze ograniczenia wolności albo pozbawienia wolności do
     roku.
                                    Art. 127.
Kto będąc członkiem organu spółdzielni albo związku spółdzielczego wbrew
przepisom ustawy:
   1) nie poddaje spółdzielni albo związku spółdzielczego lustracji,
   2) nie udziela lub udziela niezgodnych ze stanem faktycznym wyjaśnień
     lustratorowi, nie dopuszcza go do pełnienia obowiązków lub nie przedkłada
     stosownych dokumentów,
   3) nie udostępnia członkom spółdzielni albo związkowi spółdzielczemu
     protokołu lustracji,
   4) narusza prawa członków spółdzielni wymienione w art. 11 § 1-4,
   5) nie zwołuje zebrań grup członkowskich lub zebrań przedstawicieli,
podlega grzywnie albo karze ograniczenia wolności.
   
                                    Art. 128.
Kto będąc członkiem organu spółdzielni albo związku spółdzielczego ogłasza dane
nieprawdziwe albo przedstawia je organom spółdzielni, władzom państwowym lub
członkom spółdzielni lub związku spółdzielczego
    podlega grzywnie, karze ograniczenia wolności albo pozbawienia wolności do
     lat 2.
                                        
                                    Art. 129.
Kto będąc pracownikiem spółdzielni wbrew przepisom ustawy, nie udziela lub
udziela niezgodnych ze stanem faktycznym wyjaśnień lustratorowi, nie dopuszcza
go do pełnienia obowiązków lub nie przedkłada stosownych dokumentów,
    podlega grzywnie albo karze ograniczenia wolności.
                                    Art. 130.
 § 1. Lustrator, który sporządza niezgodny ze stanem faktycznym protokół
     lustracji,
    podlega grzywnie, karze ograniczenia wolności albo pozbawienia wolności do
     lat 2.
 § 2. Jeżeli sprawca czynu określonego w § 1 działa nieumyślnie,
        podlega grzywnie albo karze ograniczenia wolności.
 
                                    Dział XI
     Zmiany w przepisach obowiązujących oraz przepisy przejściowe i końcowe
                                        
                                   Rozdział 1
                       Zmiany w przepisach obowiązujących
                                        
                                    Art. 131.
W ustawie z dnia 13 czerwca 1967 r. o kosztach sądowych w sprawach cywilnych
(Dz.U. Nr 24, poz. 110, z 1982 r. Nr 31, poz. 215, z 1991 r. Nr 22, poz. 93, z
1994 r. Nr 79, poz. 362, z 1996 r. Nr 34, poz. 146, Nr 43, poz. 189, z 1997 r.
Nr 41, poz. 255, Nr 106, poz. 678, z 2000 r. Nr 12, poz. 136, Nr 48, poz. 554 i
Nr 120, poz. 1268 oraz z 2001 r. Nr 63, poz. 635) art. 37 otrzymuje brzmienie:
     "Art. 37. Minister Sprawiedliwości określi, w drodze rozporządzenia,
           wysokość wpisów w poszczególnych rodzajach spraw, stosując w
           przypadku wpisów od pozwów w sprawach o ustalenie nieistnienia lub
           nieważności uchwały organu spółdzielni, wysokość wpisu pobieranego
           od pozwu w sprawie o uchylenie uchwały organu spółdzielni.".
                                        
                                    Art. 132.
W ustawie z dnia 26 czerwca 1974 r. - Kodeks pracy (Dz.U. z 1998 r. Nr 21, poz.
94, Nr 106, poz. 668 i Nr 113, poz. 717, z 1999 r. Nr 99, poz. 1152, z 2000 r.
Nr 19, poz. 239, Nr 43, poz. 489, Nr 107, poz. 1127 i Nr 120, poz. 1268 oraz z
2001 r. Nr 11, poz. 84, Nr 28, poz. 301 i Nr 52, poz. 538) po art. 122 dodaje
się art. 1221 w brzmieniu:
    "Art. 1221. Przepisów niniejszego rozdziału nie stosuje się do
            odpowiedzialności za szkodę wyrządzoną spółdzielni przez jej
            pracownika będącego członkiem rady nadzorczej, komisji rewizyjnej
            lub zarządu albo pełnomocnikiem lub prokurentem pracodawcy.".
     
                                    Art. 133.
W ustawie z dnia 16 września 1982 r. - Prawo spółdzielcze (Dz.U. z 1995 r. Nr
54, poz. 288 i Nr 133, poz. 654, z 1996 r. Nr 5, poz. 32, Nr 24, poz. 110 i Nr
43, poz. 189, z 1997 r. Nr 32, poz. 183, Nr 111, poz. 723, Nr 121, poz. 769 i
770, z 1999 r. Nr 40, poz. 399, Nr 60, poz. 636, Nr 77, poz. 874 i Nr 99, poz.
1151 oraz z 2001 r. Nr 4, poz. 27 i Nr 69, poz. 724) wprowadza się następujące
zmiany:
1) w art. 168 skreśla się wyrazy " , jeżeli fundusz ten nie osiąga wysokości
  wniesionych udziałów obowiązkowych";
2) art. 172 otrzymuje brzmienie:
       "Art. 172. W sprawach nieuregulowanych w art. 166-168 i 171 mają
              odpowiednie zastosowanie przepisy działu V ustawy z dnia ... o
              spółdzielniach (Dz.U. Nr ..., poz. ...), z wyjątkiem art. 52,
              art. 53 § 1 i 2 i art. 54.";
3) po art. 182 dodaje się art. 182a w brzmieniu:
      "Art. 182a. Członkowi rady nadzorczej spółdzielni można wypowiedzieć
             spółdzielczą umowę o pracę albo warunki pracy lub płacy tylko w
             wypadkach, w których przepisy prawa pracy dopuszczają dokonanie
             takiej czynności w stosunku do członka zakładowego organu związku
             zawodowego. Przepis ten stosuje się odpowiednio do członków rady
             świadczących pracę na innej podstawie niż spółdzielcza umowa o
             pracę.";
4) w art. 193 § 2 otrzymuje brzmienie:
  "§ 2. Przepis § 1 nie wyłącza stosowania art. 16 § 1 ustawy z dnia ... o
     spółdzielniach (Dz.U. Nr ..., poz. ...),";
5) w art. 200 wyrazy "w art. 17 § 3" zastępuje się wyrazami "w art. 10 § 5
  ustawy z dnia ... o spółdzielniach (Dz.U. Nr ..., poz. ...)".
      
                                    Art. 134.
W ustawie z dnia 15 lutego 1992 r. o podatku dochodowym od osób prawnych (Dz.U.
z 2000 r. Nr 54, poz. 654, Nr 60, poz. 700 i poz. 703, Nr 86, poz. 958, Nr 103,
poz. 1100, Nr 117, poz. 1228, Nr 122, poz. 1315 i poz. 1324) w art. 16 ust. 1
pkt 37 otrzymuje brzmienie:
   "37) składek na rzecz organizacji, do których przynależność podatnika nie
       jest obowiązkowa, z wyjątkiem składek spółdzielni na rzecz związków
       rewizyjnych, z tym, że górną granicę składki określi minister właściwy
       do spraw finansów publicznych, w drodze rozporządzenia, po zasięgnięciu
       opinii Rady Spółdzielczej, mając na względzie zakres działalności
       związków rewizyjnych oraz kwotę rocznego przychodu zrzeszonych
       organizacji spółdzielczych,".
                                        
                                    Art. 135.
W ustawie z dnia 14 grudnia 1995 r. o spółdzielczych kasach oszczędnościowokredytowych
(Dz.U. z 1996 r. Nr 1, poz. 2, z 1999 r. Nr 101, poz. 1178 oraz z
2001 r. Nr 8, poz. 64) wprowadza się następujące zmiany:
1) w art. 6 dotychczasową treść oznacza się jako ust. 1 i dodaje się ust. 2 w
  brzmieniu:
   "2. Ograniczeń, o których mowa w ust. 1, nie stosuje się w przypadku
     łączenia się kas.";
2) w art. 16 dodaje się ust. 3 w brzmieniu:
   "3. Strata bilansowa w kasie pokrywana jest zgodnie z zasadami i w terminie
     określonym w programie naprawczym, stanowiącym podstawę do ubiegania się o
     pomoc ze środków funduszu stabilizacyjnego, o którym mowa w art. 36.";
3) w art. 42 dodaje się ust. 1a w brzmieniu:
  "1a. Decyzje podejmowane przez zarządcę komisarycznego, o których mowa w art.
     34 ust. 1 ustawy z dnia ..... o spółdzielniach (Dz.U. Nr ...., poz. ....),
     nie wymagają zatwierdzenia w drodze referendum, o którym mowa w tym
     przepisie.".
      
                                    Art. 136.
W ustawie z dnia 7 grudnia 2000 r. o funkcjonowaniu banków spółdzielczych, ich
zrzeszaniu się i bankach zrzeszających (Dz.U. Nr 119, poz. 1252) w art. 10
dodaje się ust. 3 w brzmieniu:
   "3. Strata bilansowa w banku spółdzielczym pokrywana jest zgodnie z zasadami
     i w terminie określonym w programie postępowania naprawczego, o którym
     mowa w art. 142, ustawy z dnia 29 sierpnia 1997 r. - Prawo bankowe (Dz.U.
     Nr 140, poz. 939, z 1998 r. Nr 160, poz. 1063 i Nr 162, poz. 1118, z 1999
     r Nr 11, poz. 95 i Nr 40, poz. 399, z 2000 r. Nr 93, poz. 1027, Nr 94,
     poz. 1037, Nr 114, poz. 1191, Nr 116, poz. 1216, Nr 119, poz. 1252 i Nr
     122, poz. 1316 oraz z 2001 r.
     Nr 8, poz. 64).".
   
                                    Art. 137.
W ustawie z dnia 15 grudnia 2000 r. o spółdzielniach mieszkaniowych (Dz.U. z
2001 r. Nr 4, poz. 27) wprowadza się następujące zmiany:
1) w art. 1 w ust. 7 wyrazy "przepisy ustawy z dnia 16 września 1982 r. - Prawo
  spółdzielcze (Dz.U. z 1995 r. Nr 54, poz. 288 i Nr 133, poz. 654, z 1996 r.
  Nr 5, poz. 32, Nr 24, poz. 110 i Nr 43, poz. 189, z 1997 r. Nr 32, poz. 183,
  Nr 111, poz. 723 i Nr 121, poz. 769 i 770 oraz z 1999 r. Nr 40, poz. 399, Nr
  60, poz. 636 i Nr 77, poz. 874 i Nr 99, poz. 1151)" zastępuje się wyrazami
  "przepisy ustawy z dnia ... o spółdzielniach (Dz.U. Nr ..., poz. ...)";
2) w art. 4 w ust. 8 wyrazy "w postępowaniu wewnątrzspółdzielczym, o którym
  mowa w art. 32 i art. 33 § 2 ustawy - Prawo spółdzielcze, a po jego
  wyczerpaniu - na drodze sądowej" zastępuje się wyrazami "w postępowaniu
  wewnątrzspółdzielczym, o którym mowa w art. 23 ustawy o spółdzielniach albo
  na drodze sądowej";
3) w art. 24 wyrazy "Przepisy art. 42 ustawy - Prawo Spółdzielcze" zastępuje
  się wyrazami "Przepisy art. 32 ustawy o spółdzielniach";
4) w art. 25 w ust. 2 wyrazy "art. 108 § 1 ustawy - Prawo spółdzielcze"
  zastępuje się wyrazami "art. 66 § 1 ustawy o spółdzielniach,";
5) w art. 51 wyrazy "w art. 108a § 1 ustawy - Prawo spółdzielcze" zastępuje się
  wyrazami "w art. 67 § 1 ustawy o spółdzielniach";
6) w art. 54 w ust. 1 wyrazy "w ustawie - Prawo spółdzielcze" zastępuje się
  wyrazami "w ustawie o spółdzielniach".
                                   Rozdział 2
                         Przepisy przejściowe i końcowe
                                        
                                    Art. 138.
 § 1. Postępowanie wewnątrzspółdzielcze i postępowanie sądowe, wszczęte przed
     dniem wejścia w życie ustawy, toczy się według przepisów dotychczasowych.
 § 2. Do roszczeń powstałych między członkiem a spółdzielnią przed dniem wejścia
     w życie ustawy stosuje się przepisy dotychczasowe.
 
                                    Art. 139.
Lustrator, który na podstawie dotychczasowych przepisów uzyskał uprawnienia do
przeprowadzania lustracji, zachowuje swoje uprawnienia.
                                        
                                    Art. 140.
Spółdzielnie przejęte wskutek połączenia dokonanego na podstawie dotychczasowych
przepisów, które nie zostały wykreślone z Krajowego Rejestru Sądowego, podlegają
wykreśleniu z urzędu.
                                    Art. 141.
Do oceny skutków zdarzeń prawnych stosuje się przepisy obowiązujące w dniu, w
którym zdarzenia te nastąpiły.
                                    Art. 142.
Przepis art. 18 § 2 i § 3 ma zastosowanie do majątku spółdzielni, który powstał
po 1 stycznia roku następującego po roku, w którym ustawa weszła w życie.
                                        
                                    Art. 143.
 § 1. Zgromadzenie Ogólne Krajowej Rady Spółdzielczej w terminie 3 miesięcy od
     dnia wejścia w życie ustawy podejmie uchwałę w sprawach wymienionych w
     art. 118 § 2 pkt 3.
 § 2. Przewodniczący Zgromadzenia Ogólnego Krajowej Rady Spółdzielczej w
     terminie 6 miesięcy od dnia wejścia w życie ustawy, zorganizuje
     wojewódzkie zebrania wyborcze do Zgromadzenia Ogólnego Rady Spółdzielczej
     oraz w terminie 7 miesięcy od dnia wejścia w życie ustawy, zwoła pierwsze
     posiedzenie Zgromadzenia Ogólnego Rady Spółdzielczej.
 § 3. Do chwili rozpoczęcia pierwszego posiedzenia Zgromadzenia Ogólnego Rady
     Spółdzielczej, nie później jednak niż w terminie 7 miesięcy od dnia
     wejścia w życie ustawy, Krajowej Radzie Spółdzielczej przysługują
     określone w ustawie uprawnienia i obowiązki Rady Spółdzielczej.
 § 4. Jeżeli pierwsze posiedzenie Zgromadzenia Ogólnego Rady Spółdzielczej nie
     zostanie zwołane w terminie 7 miesięcy od dnia wejścia w życie ustawy Sąd
     Okręgowy w Warszawie niezwłocznie ustanowi kuratora dla Rady Spółdzielczej
     na podstawie przepisów art. 42 Kodeksu cywilnego i przepisów Kodeksu
     postępowania cywilnego. Przepisy Kodeksu postępowania cywilnego o sądzie
     opiekuńczym stosuje się odpowiednio, z tym, że postępowanie w sprawie
     ustanowienia kuratora może być wszczęte również na wniosek każdej
     spółdzielni.
 § 5. Rada Spółdzielcza jest następcą prawnym Krajowej Rady Spółdzielczej.
 
                                    Art. 144.
 § 1. Spółdzielnie i związki spółdzielcze istniejące w dniu wejścia ustawy w
     życie dokonają zmian swoich statutów stosownie do wymagań ustawy i w
     trybie przez nią przewidzianym. Zgłoszenia do Krajowego Rejestru Sądowego
     tych zmian, spółdzielnie i związki spółdzielcze dokonają najpóźniej w
     terminie 12 miesięcy od dnia wejścia w życie ustawy.
 § 2. Krajowy Związek Rolników, Kółek i Organizacji Rolniczych oraz Związek
     Rzemiosła Polskiego, działające na podstawie dotychczasowych przepisów,
     pełnią funkcje związku rewizyjnego.
 § 3. Do czasu zarejestrowania zmian statutów albo nowouchwalonych statutów,
     postanowienia dotychczasowych statutów pozostają w mocy. Jednakże w razie
     sprzeczności między nimi a przepisami ustawy stosuje się przepisy tej
     ustawy, z zastrzeżeniem § 4.
 § 4. Do czasu zarejestrowania zmian statutów spółdzielni pracy i rolniczych
     spółdzielni produkcyjnych, utrzymuje się w mocy w odniesieniu do tych
     spółdzielni przepis art. 24 § 3 ustawy - Prawo spółdzielcze.
 § 5. Rada Spółdzielcza wystąpi do Sądu Okręgowego w Warszawie o stwierdzenie
     zgodności jej statutu z prawem w terminie 10 miesięcy od dnia wejścia w
     życie ustawy.
 
                                    Art. 145.
Tracą moc przepisy art. 1-137 i art. 240-266 ustawy z dnia 16 września 1982 r. Prawo
spółdzielcze (Dz.U. z 1995 r. Nr 54, poz. 288 i Nr 133, poz. 654, z 1996
r. Nr 5, poz. 32, Nr 24, poz. 110 i Nr 43, poz. 189, z 1997 r. Nr 32, poz. 183,
Nr 111, poz. 723, Nr 121, poz. 769 i 770, z 1999 r. Nr 40, poz. 399, Nr 60, poz.
636, Nr 77, poz. 874 i Nr 99, poz. 1151 oraz z 2001 r. Nr 4, poz. 27 i Nr 69,
poz. 724).
                                    Art. 146.
Ustawa wchodzi w życie po upływie 1 miesięca od dnia ogłoszenia, z wyjątkiem
art. 134, który wchodzi w życie z dniem 1 stycznia 2002 r.
                                        
