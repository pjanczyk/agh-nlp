



Dz.U. z 1995 r. Nr 89, poz. 443
                                    
                                    
                                    
                               USTAWA
                       z dnia 29 czerwca 1995 r.
                                    
   o zmianie Kodeksu postępowania karnego, ustawy o ustroju sądów wojskowych, 
ustawy o opłatach w sprawach karnych i ustawy o postępowaniu w sprawach nieletnich
                                    
             
                                Art. 1.
W Kodeksie postępowania karnego wprowadza się następujące zmiany:
 1) w art. 5 w § 3 dodaje się wyrazy "Wniosek może być cofnięty, za zgodą 
   prokuratora, do czasu rozpoczęcia przewodu sądowego na pierwszej rozprawie
   głównej - chyba że chodzi o przestępstwo określone w art. 168 § 2 Kodeksu 
   karnego. Ponowne złożenie wniosku jest niedopuszczalne.";
 2) w art. 17 w § 1 w pkt 1 po wyrazach "w ustawach szczególnych" dodaje się 
   wyrazy "z wyjątkiem spraw o zbrodnie określone w art. 210 § 1 Kodeksu 
   karnego,";
 3) w art. 18 w pkt 2 wyrazy "rewizje nadzwyczajne" zastępuje się wyrazem 
   "kasacje";
 4) w art. 19:
   a) w § 1 na końcu dodaje się zdanie w brzmieniu:
       "W sprawie o przestępstwo zagrożone karą pozbawienia wolności do lat 5 lub 
       karą łagodniejszą, co do oskarżonego pozostającego na wolności, prezes sądu 
       rejonowego może zarządzić rozpoznanie sprawy w składzie jednego sędziego, 
       jeżeli jest to uzasadnione okolicznościami sprawy.",
   b) w § 2 wyraz "rewizję" zastępuje się wyrazem "apelację",
   c) dodaje się § 3 w brzmieniu:
       "§ 3. W jednoosobowym składzie sądu sędzia ma prawa i obowiązki 
            przewodniczącego.";
 5) użyty w art. 20 w § 1 i w art. 71 wyraz "rewizyjnej" zastępuje się wyrazem 
   "odwoławczej";
 6) w art. 30:
   a) w § 1:
     - w pkt 7 kropkę zastępuje się przecinkiem,
     - po pkt 7 dodaje się pkt 8 w brzmieniu:
       "8) brał udział w wydaniu postanowienia o zastosowaniu tymczasowego
          aresztowania w toku postępowania przygotowawczego.",
   b) w § 3 wyrazy "rewizji nadzwyczajnej" i "rewizji" zastępuje się wyrazem 
     "kasacji";
 7) w art. 41 w § 2 wyrazy "pokrył szkodę wyrządzoną" zastępuje się wyrazami 
   "jest obowiązany do pokrycia szkody wyrządzonej";
 8) w art. 81 skreśla się § 2;
 9) w art. 125 w § 3 wyraz "rewizji" zastępuje się wyrazem "apelacji";
10) w art. 146 wyrazy "rewizji nadzwyczajnej" zastępuje się wyrazem "kasacji";
11) w art. 184 dodaje się § 5 w brzmieniu:
   "§ 5. Minister Zdrowia i Opieki Społecznej w porozumieniu z Ministrem
        Sprawiedliwości ustali, w drodze zarządzenia, wykaz zakładów opieki 
        zdrowotnej, w których przeprowadzane są badania psychiatryczne połączone 
        z obserwacją, oraz zakładów opieki zdrowotnej podległych Ministrowi 
        Zdrowia i Opieki Społecznej, w których przeprowadzane są takie badania 
        osób pozbawionych wolności, a także warunki zabezpieczenia tych zakładów.";
12) w art. 206 § 3 otrzymuje brzmienie:
   "§ 3. Niezwłocznie po zatrzymaniu osoby podejrzanej należy przystąpić do zebrania 
        niezbędnych danych, a także o zatrzymaniu zawiadomić prokuratora. W razie 
        istnienia podstaw, o których mowa w art. 217 § 1 i 2, należy wystąpić do 
        prokuratora w sprawie skierowania do sądu wniosku o tymczasowe 
        aresztowanie.";
13) art. 210 otrzymuje brzmienie:
   "Art. 210. § 1. Środki zapobiegawcze stosuje sąd, a przed wniesieniem aktu 
                  oskarżenia - prokurator.
              § 2. W postępowaniu przygotowawczym można stosować środki
                  zapobiegawcze tylko względem osoby, która została przesłuchana w 
                  sprawie w charakterze podejrzanego.
              § 3. Tymczasowe aresztowanie stosuje tylko sąd.
              § 4. Przed zastosowaniem tymczasowego aresztowania sąd przesłuchuje 
                  podejrzanego. Prokurator przesłuchuje podejrzanego przed 
                  zastosowaniem poręczenia majątkowego. Jeżeli stawi się obrońca 
                  podejrzanego, dopuszcza się go do udziału w postępowaniu.
              § 5. Tymczasowe aresztowanie stosuje w postępowaniu przygotowawczym,
                  na wniosek prokuratora, sąd rejonowy, w którego okręgu prowadzi 
                  się to postępowanie, a w wypadkach nie cierpiących zwłoki - także 
                  inny sąd rejonowy. Po wniesieniu aktu oskarżenia tymczasowe 
                  aresztowanie stosuje sąd, przed którym sprawa się toczy.
              § 6. Prokurator przesyłając wraz z aktami sprawy wniosek, o którym 
                  mowa w § 5, zarządza jednocześnie doprowadzenie podejrzanego do 
                  sądu.";
14) w art. 211 w § 2 skreśla się wyraz "prokuratora";
15) w art. 212:
   a) w § 1 wyrazy "z wyjątkami, o których mowa w § 2 oraz art. 222 § 3" zastępuje
     się wyrazami "z wyjątkiem, o którym mowa w art. 222 § 4",
   b) skreśla się § 2 i 3 oraz oznaczenie § 1;
16) w art. 213:
   a) dotychczasowa treść otrzymuje oznaczenie § 1,
   b) dodaje się § 2 w brzmieniu:
     "§2. Zastosowany przez sąd środek zapobiegawczy może być w postępowaniu 
         przygotowawczym uchylony lub zmieniony na łagodniejszy również przez 
         prokuratora.";
17) art. 214 otrzymuje brzmienie:
   "Art. 214. Oskarżony może składać w każdym czasie wniosek o uchylenie lub zmianę 
             środka zapobiegawczego. Nie przychylając się do wniosku w przedmiocie 
             tymczasowego aresztowania, prokurator przekazuje go niezwłocznie sądowi 
             właściwemu do zastosowania lub przedłużenia tymczasowego aresztowania. 
             W przedmiocie wniosku rozstrzyga sąd najpóźniej w ciągu 3 dni.";
18) art. 217 otrzymuje brzmienie:
   "Art. 217. § 1. Tymczasowe aresztowanie może nastąpić, jeżeli:
                  1) zachodzi uzasadniona obawa ucieczki lub ukrywania się 
                    oskarżonego, zwłaszcza wtedy, gdy nie można ustalić jego 
                    tożsamości albo nie ma on w kraju stałego miejsca pobytu,
                  2) zachodzi uzasadniona obawa, że oskarżony będzie nakłaniał do 
                    składania fałszywych zeznań lub wyjaśnień albo w inny bezprawny 
                    sposób utrudniał postępowanie karne.
              § 2. Jeżeli oskarżonemu zarzuca się popełnienie zbrodni lub umyślnego 
                  występku zagrożonego karą pozbawienia wolności, której górna 
                  granica wynosi co najmniej 8 lat, albo gdy sąd pierwszej instancji 
                  skazał go na karę pozbawienia wolności nie niższą niż 3 lata, 
                  potrzeba zastosowania tymczasowego aresztowania w celu 
                  zabezpieczenia prawidłowego toku postępowania może być uzasadniona
                  grożącą oskarżonemu surową karą.
              § 3. Tymczasowe aresztowanie może wyjątkowo nastąpić także wtedy, gdy 
                  zachodzi uzasadniona obawa, że oskarżony ponownie popełni zbrodnię 
                  lub występek, o którym mowa w § 2, przeciwko życiu, zdrowiu lub 
                  powszechnemu bezpieczeństwu, a zwłaszcza gdy popełnieniem takiego
                  przestępstwa groził.
              § 4. Przepisy § 1, 2 i 3 stosuje się odpowiednio do pozostałych 
                  środków zapobiegawczych.";
19) w art. 220 i 221 skreśla się wyrazy "lub prokurator";
20) art. 222 otrzymuje brzmienie:
   "Art. 222. § 1. W postępowaniu przygotowawczym sąd stosując tymczasowe
                  aresztowanie oznacza jego termin na okres nie dłuższy niż 
                  3 miesiące.
              § 2. Jeżeli ze względu na szczególne okoliczności sprawy nie można 
                  było ukończyć postępowania przygotowawczego w terminie określonym 
                  w § 1, tymczasowe aresztowanie mogą przedłużyć, gdy zachodzi tego 
                  potrzeba, na wniosek prokuratora:
                  1) sąd  właściwy do rozpoznania sprawy na okres do 6 miesięcy,
                  2) sąd wojewódzki albo apelacyjny na dalszy okres oznaczony, 
                    niezbędny do ukończenia postępowania przygotowawczego, który 
                    jednak łącznie nie może przekroczyć roku.
              § 3. Łączny czas stosowania tymczasowego aresztowania do chwili 
                  wydania pierwszego wyroku przez sąd pierwszej instancji nie może 
                  przekroczyć roku i 6 miesięcy, a w sprawach o zbrodnie - 2 lat.
              § 4. Przedłużenia stosowania tymczasowego aresztowania na okres 
                  oznaczony, przekraczający terminy określone w § 2 i 3, może, w 
                  szczególnie uzasadnionych wypadkach, dokonać tylko Sąd Najwyższy 
                  na wniosek sądu, przed którym sprawa się toczy, a w postępowaniu 
                  przygotowawczym - na wniosek Prokuratora Generalnego, jeżeli 
                  konieczność taka zachodzi w związku z zawieszeniem postępowania 
                  karnego, przedłużającą się obserwacją psychiatryczną oskarżonego 
                  lub wykonywaniem czynności dowodowych poza granicami kraju, a 
                  także jeżeli oskarżony celowo przewleka zakończenie postępowania 
                  w terminach, o których mowa w §3.";
21) po art. 235 dodaje się art. 235a w brzmieniu:
   "Art. 235a. § 1. W razie uzasadnionej obawy ucieczki można zastosować jako środek 
                   zapobiegawczy zakaz opuszczania przez oskarżonego kraju; zakaz 
                   ten może być połączony z zatrzymaniem paszportu lub innego 
                   dokumentu uprawniającego do przekroczenia granicy albo z zakazem 
                   wydania takiego dokumentu.
               § 2. Do czasu wydania postanowienia w przedmiocie, o którym mowa w 
                   § 1, organ prowadzący postępowanie może zatrzymać  paszport, 
                   jednakże na czas nie dłuższy niż 7 dni. Przepisy art. 189-195 
                   stosuje się odpowiednio.";
22) w art. 258 dodaje się § 3 w brzmieniu:
   "§3. Uzupełnienie danych zawartych w zawiadomieniu o przestępstwie może nastąpić 
       również przez przesłuchanie osoby zawiadamiającej w charakterze świadka, 
       bezpośrednio po złożeniu ustnego zawiadomienia.";
       
23) art. 289 otrzymuje brzmienie:
   "Art. 289. Na postanowienie o warunkowym umorzeniu postępowania przysługuje 
             zażalenie do sądu właściwego do rozpoznania sprawy. Podejrzanemu, który 
             sprzeciwu nie zgłasza, zażalenie przysługuje tylko w zakresie warunków 
             umorzenia wymienionych w art. 28 i art. 29 § 1 Kodeksu karnego. Na
             postanowienie tego sądu zażalenie nie przysługuje.";
24) art. 363 otrzymuje brzmienie:
   "Art. 363. W razie skazania albo warunkowego umorzenia postępowania sąd może 
             zasądzić odszkodowanie na rzecz pokrzywdzonego także z urzędu, chyba że 
             ustawa stanowi inaczej.";
25) art. 383 otrzymuje brzmienie:
   "Art. 383. § 1. Sąd odwoławczy może orzec na niekorzyść oskarżonego tylko wtedy, 
                  gdy wniesiono na jego niekorzyść środek odwoławczy i tylko w 
                  granicach tego środka.
              § 2. Sąd odwoławczy nie może jednak skazać oskarżonego, który został 
                  uniewinniony w pierwszej instancji albo co do którego w pierwszej 
                  instancji umorzono postępowanie lub umorzono je warunkowo.
              § 3. Sąd odwoławczy może orzec surowszą karę pozbawienia wolności 
                  tylko wtedy, gdy nie zmienia ustaleń faktycznych przyjętych za 
                  podstawę zaskarżonego wyroku.
              § 4. Sąd apelacyjny nie może zaostrzyć kary przez wymierzenie kary 
                  surowszej niż kara 15 lat pozbawienia wolności.
              § 5. Środek odwoławczy wniesiony na niekorzyść oskarżonego może 
                  spowodować orzeczenie także na jego korzyść.";
26) tytuł rozdziału 40 otrzymuje brzmienie: "Apelacja";
27) w art. 392-394, w art. 396 w § 2-4, w art. 397, 398, w art. 406 § 2 oraz w 
   art. 453 § 2 wyraz "rewizja" użyty w odpowiednim przypadku zastępuje się 
   użytym w tym samym przypadku wyrazem "apelacja";
28) w art. 398 w § 1, w art. 399, w art. 400 w § 2, w art. 402, w art. 403 w § 1, 
   w art. 404, 405, 407 i 416 wyraz "rewizyjny" użyty w odpowiednim przypadku
   zastępuje się wyrazem "odwoławczy" użytym w tym samym przypadku;
29) w art. 403 w § 1 w zdaniu pierwszym wyrazy "wnioski rewizyjne" zastępuje się 
   wyrazami "wnioski apelacyjne";
30) art. 419 otrzymuje brzmienie:
   "Art. 419. § 1. Sąd rejonowy rozpoznaje w trybie uproszczonym sprawy 
                  o przestępstwa:
                  1) zagrożone karą pozbawienia wolności do lat 3, karą ograniczenia 
                    wolności lub samoistną grzywną, albo karą pozbawienia wolności 
                    do lat 3 i grzywną,
                  2) przewidziane w art. 221 § 1, art. 224, 225 i art. 288 § 1 
                    Kodeksu karnego,
                  3) przewidziane w art. 199 § 1, art. 203 § 1, art. 204 § 2, 
                    art. 205 § 1, art. 212 § 1, art. 213 i art. 215 § 1 Kodeksu 
                    karnego, jeżeli wartość przedmiotu przestępstwa albo szkoda 
                    wyrządzona lub zamierzona nie przekracza 5 000 złotych.
              § 2. Spośród spraw o przestępstwa wymienione w § 1 pkt 1 nie podlegają 
                  rozpoznaniu w postępowaniu uproszczonym sprawy o przestępstwa 
                  określone:
                  1) w Kodeksie karnym w art. 160 § 1 i 3, art. 163 § 2, art. 173, 
                    art. 189 § 2, art. 228, art. 241 § 2, art. 246 § 3, art. 255, 
                    art. 257 § 2, art. 260 § 3, art. 262 § 1, art. 263, art. 264 
                    § 1, art. 271 § 1, art. 274 § 1, art. 278 § 1, art. 282, 
                    art. 283 § 3, art. 284 i 285,
                  2) w art. 107 ust. 1, art. 108, 108a i 109 ustawy z dnia 
                    31 stycznia 1980 r. o ochronie i kształtowaniu środowiska
                    (Dz.U. z 1994 r. Nr 49, poz. 196),
                  3) w art. 117, 119, 119a i 119b ustawy z dnia 22 marca 1991 r. - 
                    Prawo o publicznym obrocie papierami wartościowymi i funduszach 
                    powierniczych (Dz.U. z 1994 r. Nr 58, poz. 239, Nr 71, poz. 313 
                    i Nr 121, poz. 591),
                  4) w art. 1 § 4, art. 2 § 1 i 2, art. 5 § 2, art. 6 § 1, art. 7 
                    § 2 i 3, art. 8, art. 9 § 2 i 3 ustawy z dnia 12 października
                    1994 r. o ochronie obrotu gospodarczego i zmianie niektórych 
                    przepisów prawa karnego (Dz.U. Nr 126, poz. 615).";
31) w art. 420 dodaje się pkt 3 w brzmieniu:
   "3) jeżeli zachodzą okoliczności wymienione w art. 70 § 1.";
32) art. 422 otrzymuje brzmienie:
   "Art. 422. § 1. W postępowaniu uproszczonym nie jest wymagane zawiadomienie 
                  prokuratora o wszczęciu dochodzenia, sporządzenie postanowienia o 
                  przedstawieniu zarzutów oraz wydanie postanowienia o zamknięciu 
                  dochodzenia. W dochodzeniu należy przesłuchać podejrzanego i 
                  pokrzywdzonego oraz przeprowadzić czynności, których nie będzie 
                  można powtórzyć, a także czynności w zakresie niezbędnym do
                  wniesienia i popierania aktu oskarżenia lub innego zakończenia 
                  postępowania. Od przeprowadzenia innych czynności można odstąpić, 
                  sporządzając odpowiednią notatkę urzędową.
              § 2. Przesłuchanie osoby podejrzanej zaczyna się od powiadomienia jej 
                  o treści stawianego zarzutu, który wpisuje się do protokołu 
                  przesłuchania. Osobę tę od chwili rozpoczęcia przesłuchania uważa 
                  się za podejrzanego.
              § 3. Na wniosek podejrzanego lub obrońcy organ prowadzący dochodzenie 
                  zaznajamia podejrzanego z materiałami ukończonego dochodzenia. O 
                  prawie tym należy pouczyć podejrzanego podczas pierwszego 
                  przesłuchania. Nie usprawiedliwione niestawiennictwo podejrzanego, 
                  który zgłosił wniosek o zaznajomienie go z materiałami ukończonego 
                  dochodzenia, w terminie wyznaczonym na dokonanie tej czynności, 
                  nie tamuje toku postępowania.
              § 4. Prowadzący dochodzenie sporządza akt oskarżenia, chyba że 
                  prokurator sam to uczyni; akt oskarżenia może nie zawierać 
                  uzasadnienia.
              § 5. Akt oskarżenia sporządzony przez policję zatwierdza i wnosi do 
                  sądu prokurator. Nie dotyczy to innych organów ścigania.
              § 6. W razie nieukończenia dochodzenia w terminie, o którym mowa w 
                  art. 266 § 1, lub zawiłości sprawy, dochodzenie prowadzi się w 
                  postępowaniu zwyczajnym.";
33) art. 429 otrzymuje brzmienie:
   "Art. 429. Sąd rozpoznaje sprawę w składzie jednego sędziego. Prezes sądu 
             rejonowego może zarządzić rozpoznanie sprawy w składzie jednego 
             sędziego i dwóch ławników, jeżeli jest to uzasadnione jej 
             okolicznościami. Prezes sądu wojewódzkiego może zarządzić rozpoznanie 
             sprawy w składzie jednego sędziego, jeżeli była rozpoznawana w 
             pierwszej instancji w takim składzie.";
34) w art. 433 skreśla się § 2 oraz oznaczenie § 1;
35) tytuł rozdziału 47 otrzymuje brzmienie: "Kasacja";
36) w art. 462 wyrazy "rewizji nadzwyczajnej" zastępuje się wyrazem "kasacji", 
   a wyraz "rewizyjnym" - wyrazem "odwoławczym";
37) art. 463 otrzymuje brzmienie:
   "Art. 463. § 1. Od prawomocnego orzeczenia sądu odwoławczego kończącego
                  postępowanie sądowe może być wniesiona kasacja.
              § 2. Niedopuszczalne jest uwzględnienie kasacji na niekorzyść 
                  oskarżonego, wniesionej po upływie 6 miesięcy od daty 
                  uprawomocnienia się orzeczenia.";
38) po art. 463 dodaje się art. 463a i 463b w brzmieniu:
   "Art. 463a. § 1. Kasacja może być wniesiona tylko z powodu uchybień wymienionych 
                   w art. 388 lub innego rażącego naruszenia prawa, jeżeli mogło ono 
                   mieć wpływ na treść orzeczenia. Kasacja nie może być wniesiona z 
                   powodu niewspółmierności kary.
               § 2. W kasacji należy wykazać, na czym polega zarzucone uchybienie i 
                   - z wyjątkiem uchybień wymienionych w art. 388 - wpływ uchybienia 
                   na treść orzeczenia.
    Art. 463b. § 1. Strona, która nie zaskarżyła orzeczenia sądu pierwszej
                   instancji, nie może wnieść kasacji od orzeczenia sądu
                   odwoławczego, jeżeli orzeczenie sądu pierwszej instancji 
                   utrzymano w mocy lub zmieniono na jej korzyść.
               § 2. Ograniczenie, o którym mowa w § 1, nie dotyczy uchybień
                   wymienionych w art. 388.";
39) art. 464 otrzymuje brzmienie:
   "Art. 464. § 1. Do wniesienia kasacji uprawnione są strony.
              § 2. Kasacja, jeżeli pochodzi od innej strony niż prokurator, 
                  powinna być sporządzona i podpisana przez adwokata.
              § 3. Wniosek o doręczenie orzeczenia należy zgłosić w sądzie, który 
                  wydał orzeczenie, w terminie zawitym 7 dni od daty ogłoszenia 
                  orzeczenia. Termin do wniesienia kasacji wynosi 30 dni i biegnie 
                  dla każdego uprawnionego od daty doręczenia mu orzeczenia.";
40) art. 465 otrzymuje brzmienie:
   "Art. 465. § 1. Do kasacji strona dołącza dowód uiszczenia opłaty; nie dotyczy to 
                  prokuratora. Minister Sprawiedliwości, w drodze rozporządzenia, 
                  określa wysokość opłaty od kasacji.
              § 2. Żołnierz odbywający zasadniczą służbę wojskową lub pełniący
                  służbę wojskową w charakterze kandydata na żołnierza zawodowego 
                  nie uiszcza opłaty.
              § 3. W razie uwzględnienia kasacji opłata ulega zwrotowi.";
41) skreśla się art. 466;
42) art. 467 otrzymuje brzmienie:
   "Art. 467. § 1. Kasację wnosi się do Sądu Najwyższego za pośrednictwem sądu 
                  odwoławczego, który wydał zaskarżone orzeczenie. Przepis art. 545 
                  stosuje się. Odpis kasacji sąd odwoławczy doręcza stronie, której 
                  ona dotyczy, a ponadto prokuratorowi, z wyjątkiem kasacji 
                  wniesionej przez tę stronę. Prokurator składa pisemną odpowiedź na 
                  kasację strony przeciwnej.
              § 2. Sąd odwoławczy w składzie jednego sędziego orzeka na posiedzeniu 
                  o spełnieniu formalnych warunków dopuszczalności kasacji, 
                  określonych w art. 463, 463b, 464, art. 465 § 1 i 2, art. 467a, 
                  sprawdza, czy wymienione zostały uchybienia wskazane w art. 463a 
                  § 1, oraz przekazuje akta Sądowi Najwyższemu bądź pozostawia 
                  kasację bez dalszego biegu. Przepisy art. 377 i 378 stosuje się 
                  odpowiednio. Sąd Najwyższy rozpoznaje zażalenie w składzie 
                  jednego sędziego.
              § 3. W razie uznania kasacji za niedopuszczalną, Sąd Najwyższy
                  wydaje postanowienie o pozostawieniu kasacji bez rozpoznania. 
                  Przepisy art. 375 i 379-381 stosuje się odpowiednio.
              § 4. W przedmiocie dopuszczalności kasacji Sąd Najwyższy orzeka w 
                  składzie jednego sędziego. Prezes Sądu Najwyższego może zarządzić 
                  rozpoznanie sprawy w składzie trzech sędziów.
              § 5. Sąd Najwyższy oddala na posiedzeniu kasację w razie jej 
                  oczywistej bezzasadności. Strony mogą wziąć udział w 
                  posiedzeniu.";
43) po art. 467 dodaje się art. 467a w brzmieniu:
   "Art. 467a. § 1. Kasację od tego samego orzeczenia w stosunku do tego samego 
                   oskarżonego każdy uprawniony może wnieść tylko raz.
               § 2. Niedopuszczalna jest kasacja od orzeczenia sądu kasacyjnego
                   zapadłego w następstwie rozpoznania kasacji.";
44) po art. 469 dodaje się art. 469a w brzmieniu:
   "Art. 469a. § 1. Z chwilą uchylenia wyroku wykonanie kary ustaje; karę już 
                   wykonaną - w wypadku późniejszego ponownego skazania - zalicza 
                   się na poczet nowo orzeczonej kary.
               § 2. Sąd może zastosować środek zapobiegawczy.";
45) skreśla się art. 471;
46) użyte w art. 468, w art. 469 w § 1, w art. 470, w art. 472 w § 1 i w art. 473 
   w różnych przypadkach wyrazy "rewizja nadzwyczajna" zastępuje się użytym
   w tych samych przypadkach wyrazem "kasacja";
47) po art. 473 dodaje się art. 473a-473c w brzmieniu:
   "Art. 473a. § 1. Sąd Najwyższy rozpoznaje kasację w granicach zaskarżenia i 
                   podniesionych zarzutów, a w zakresie szerszym - tylko w razie 
                   stwierdzenia uchybień wymienionych w art. 388.
               § 2. Uznając kasację za zasadną, Sąd Najwyższy nie może orzec 
                   surowszej kary pozbawienia wolności; w takim wypadku uchyla wyrok 
                   i przekazuje sprawę właściwemu sądowi do ponownego rozpoznania.
    Art. 473b. § 1. Jeżeli przy rozpoznawaniu kasacji wyłoni się zagadnienie prawne 
                   budzące poważne wątpliwości, Sąd Najwyższy może odroczyć wydanie 
                   orzeczenia i przekazać to zagadnienie do rozstrzygnięcia 
                   powiększonemu składowi tego sądu.
               § 2. Uchwała powiększonego składu Sądu Najwyższego jest w danej 
                   sprawie wiążąca.
               § 3. Obrońcy i pełnomocnicy mają prawo wziąć udział w posiedzeniu.
               § 4. Sąd Najwyższy w powiększonym składzie może przejąć sprawę do 
                   swego rozpoznania.
    Art. 473c. Minister Sprawiedliwości, na wniosek Pierwszego Prezesa Sądu
              Najwyższego, jeżeli wymaga tego dobro wymiaru sprawiedliwości, 
              określa, w drodze rozporządzenia, rodzaje spraw należących do 
              właściwości rzeczowej sądów rejonowych, które w oznaczonym czasie będą 
              rozpoznawane w trybie kasacji przez sądy apelacyjne. Do rozpoznawania 
              kasacji w tych sprawach mają odpowiednie zastosowanie przepisy o 
              postępowaniu przed Sądem Najwyższym.";
48) w art. 474 w § 3 i w art. 487 w § 1 i 2 wyrazy "rewizji nadzwyczajnej" zastępuje
   się wyrazem "kasacji";
49) w art. 479 w § 1 po wyrazie "468" wyraz "i" zastępuje się przecinkiem, a po 
   wyrazie "469" dodaje się wyrazy "i 469a";
50) skreśla się art. 482;
51) w art. 494 w zdaniu pierwszym wyrazy "w składzie sędziego i dwóch ławników"
   zastępuje się wyrazami "w składzie trzech sędziów";
52) użyte w przepisach rozdziału 51 w różnych przypadkach wyrazy "Rada Państwa"
   zastępuje się użytymi w tych samych przypadkach wyrazami "Prezydent 
   Rzeczypospolitej Polskiej";
53) w art. 500:
   a) w § 1 w ostatnim zdaniu wyrazy "Pierwszemu Prezesowi Sądu Najwyższego"
     zastępuje się wyrazami "Prokuratorowi Generalnemu",
   b) § 2 otrzymuje brzmienie:
     "§2. Prokurator Generalny przedstawia niezwłocznie akta sprawy Prezydentowi 
         Rzeczypospolitej Polskiej wraz ze swoim wnioskiem w kwestii ułaskawienia. 
         Do czasu rozstrzygnięcia tego wniosku wyrok nie ulega wykonaniu.";
54) w art. 502 w § 2 wyraz "rewizyjnego" zastępuje się wyrazem "apelacyjnego";
55) po rozdziale 55 dodaje się nowy rozdział 55a "Przejęcie i przekazanie ścigania
   karnego" zawierający, dodane po art. 531, art. 531a-531c w brzmieniu:
   "Art. 531a. § 1. W sprawie o przestępstwo popełnione za granicą przez obywatela 
                   polskiego lub osobę mającą w Rzeczypospolitej Polskiej stałe 
                   miejsce zamieszkania Prokurator Generalny może zwrócić się do 
                   właściwego organu państwa obcego z wnioskiem o przekazanie 
                   ścigania albo może przyjąć taki wniosek od właściwego organu 
                   państwa obcego.
               § 2. Jeżeli przejęcie ścigania łączy się z przekazaniem przez państwo 
                   obce podejrzanego tymczasowo aresztowanego, terminy przewidziane 
                   w art. 222 biegną od chwili przejęcia tej osoby przez właściwe 
                   organy na terytorium Rzeczypospolitej Polskiej.
               § 3. Do dowodów zebranych za granicą przed przejęciem ścigania
                   stosuje się odpowiednio art. 334, 337 i 339, jeżeli sposób 
                   przeprowadzenia czynności nie jest sprzeczny z zasadami porządku 
                   prawnego Rzeczypospolitej Polskiej.
               § 4. Prokurator Generalny zawiadamia właściwy organ państwa obcego o 
                   sposobie prawomocnego zakończenia postępowania karnego.
    Art. 531b. § 1. W sprawie o przestępstwo popełnione na terytorium 
                   Rzeczypospolitej Polskiej przez cudzoziemca Prokurator Generalny 
                   może zwrócić się do właściwego organu państwa, którego podejrzany 
                   jest obywatelem lub w którym ma stałe miejsce zamieszkania, z 
                   wnioskiem o przejęcie ścigania karnego albo może przyjąć taki 
                   wniosek od właściwego organu państwa obcego. Do wniosku dołącza 
                   się uwierzytelnione odpisy akt sprawy.
               § 2. Jeżeli pokrzywdzonym jest obywatel polski, złożenie wniosku o 
                   przejęcie ścigania może nastąpić tylko za jego zgodą, chyba że 
                   podejrzany nie przebywa na terytorium Rzeczypospolitej Polskiej.
               § 3. W razie pozytywnego rozstrzygnięcia wniosku o przejęcie 
                   ścigania, Prokurator Generalny zarządza niezwłocznie przekazanie 
                   podejrzanego, jeżeli jest on tymczasowo aresztowany.
               § 4. Prokurator Generalny zwraca się do właściwego organu państwa 
                   obcego o informację co do sposobu prawomocnego zakończenia 
                   postępowania karnego.
               § 5. Przekazanie ścigania karnego nie stoi na przeszkodzie ponownemu 
                   postępowaniu karnemu w razie bezpodstawnego zaniechania ścigania 
                   podejrzanego za granicą.
    Art. 531c. Jeżeli co do tego samego czynu tej samej osoby wszczęto postępowanie 
              karne w Polsce i w państwie obcym, Prokurator Generalny porozumiewa 
              się w tej sprawie z właściwym organem państwa obcego i, gdy wymaga 
              tego interes wymiaru sprawiedliwości, występuje z wnioskiem o 
              przejęcie albo przekazanie ścigania karnego. Przepisy art.531a § 2-4 i 
              art. 531b § 2 i 3 stosuje się odpowiednio.";
56) art. 533 otrzymuje brzmienie:
   "Art. 533. § 1. Sąd wojewódzki wydaje na posiedzeniu opinię co do wniosku państwa 
                  obcego. W posiedzeniu ma prawo wziąć udział osoba ścigana i jej 
                  obrońca. Na postanowienie w tym przedmiocie przysługuje zażalenie. 
                  W razie wniosku państwa obcego o wydanie w celu przeprowadzenia
                  postępowania karnego, należy na uzasadniony wniosek tej osoby 
                  przeprowadzić dowody znajdujące się w kraju.
              § 2. Prawomocne postanowienie sądu stwierdzające prawną 
                  niedopuszczalność wydania jest wiążące.
              § 3. Opinię wraz z aktami sąd przekazuje Prokuratorowi Generalnemu,
                  który po rozstrzygnięciu wniosku zawiadamia o tym organ obcego 
                  państwa.";
57) w art. 535:
   a) w § 1 skreśla się wyrazy "a przed wniesieniem sprawy do sądu prokurator"
     wraz z przecinkiem przed tymi wyrazami,
   b) w § 2 skreśla się wyrazy "lub prokurator";
58) po rozdziale 56 dodaje się nowy rozdział 56a "Przejęcie i przekazanie osób 
   skazanych do wykonania wyroku", zawierający, dodane po art. 538, art. 538a-538d 
   w brzmieniu:
   "Art. 538a. § 1. W razie prawomocnego skazania obywatela polskiego przez sąd 
                   państwa obcego na karę pozbawienia wolności podlegającą 
                   wykonaniu, Minister Sprawiedliwości może wystąpić do właściwego 
                   organu tego państwa z wnioskiem o przekazanie skazanego w celu 
                   wykonania kary w Rzeczypospolitej Polskiej.
               § 2. Przejęcie skazanego w celu wykonania kary może nastąpić, jeżeli 
                   czyn, za który nastąpiło skazanie, stanowi przestępstwo według 
                   prawa polskiego albo stanowiłby przestępstwo, gdyby został 
                   popełniony na terytorium Rzeczypospolitej Polskiej. Przejęcie nie 
                   może pogorszyć sytuacji skazanego.
               § 3. Przejęcie nie następuje, jeżeli skazany nie wyraża na to zgody.
               § 4. Przed wystąpieniem z wnioskiem Minister Sprawiedliwości zasięga 
                   opinii Sądu Wojewódzkiego w Warszawie co do prawnej 
                   dopuszczalności przejęcia.
               § 5. Sąd wydaje opinię na posiedzeniu, w którym ma prawo wziąć udział 
                   obrońca skazanego. Na postanowienie w tym przedmiocie przysługuje 
                   zażalenie.
               § 6. Prawomocne postanowienie sądu stwierdzające prawną 
                   niedopuszczalność przejęcia jest wiążące.
               § 7. Przepisy § 1-6 stosuje się również w razie wystąpienia 
                   właściwego organu państwa obcego do Ministra Sprawiedliwości
                   o przejęcie obywatela polskiego skazanego za granicą.
    Art. 538b. § 1. Po przejęciu skazanego kwalifikację prawną czynu według prawa 
                   polskiego oraz karę albo środek wychowawczy lub poprawczy 
                   podlegający wykonaniu - określa Sąd Wojewódzki w Warszawie.
               § 2. Określając karę podlegającą wykonaniu, sąd przyjmuje za podstawę 
                   wyrok wydany przez sąd państwa obcego, zagrożenie karą za ten 
                   czyn według prawa polskiego i okres kary odbytej za granicą, 
                   uwzględniając różnice na korzyść skazanego.
               § 3. Sąd orzeka na posiedzeniu, w którym ma prawo wziąć udział 
                   skazany i jego obrońca. Przepis art. 303 stosuje się odpowiednio.
               § 4. Na postanowienie sądu przysługuje zażalenie.
    Art. 538c. Wykonanie kary następuje na podstawie przepisów prawa polskiego.
    Art. 538d. § 1. W razie prawomocnego skazania cudzoziemca przez sąd polski na 
                   karę pozbawienia wolności podlegającą wykonaniu, Minister 
                   Sprawiedliwości może wystąpić do właściwego organu państwa, 
                   którego skazany jest obywatelem, z wnioskiem o przejęcie 
                   skazanego w celu odbycia kary w tym państwie. Przepisy art. 538a 
                   § 2 i 3 stosuje się odpowiednio.
               § 2. Przed wystąpieniem z wnioskiem Minister Sprawiedliwości zasięga 
                   opinii sądu wojewódzkiego, w którego okręgu wydano orzeczenie w 
                   pierwszej instancji co do prawnej dopuszczalności przekazania.
               § 3. Sąd wydaje opinię na posiedzeniu, w którym ma prawo wziąć udział 
                   skazany i jego obrońca. Na postanowienie w tym przedmiocie 
                   przysługuje zażalenie.
               § 4. Prawomocne postanowienie sądu stwierdzające prawną 
                   niedopuszczalność przekazania jest wiążące.
               § 5. Przepisy § 1-4 stosuje się również w razie wystąpienia 
                   właściwego organu państwa, którego skazany jest obywatelem,
                   do Ministra Sprawiedliwości o przekazanie skazanego.";
59) w art. 545:
   a) dotychczasowa treść otrzymuje oznaczenie § 1,
   b) dodaje się § 2 i 3 w brzmieniu:
     "§ 2. W razie pozostawienia kasacji bez biegu, bez rozpoznania lub jej 
          oddalenia, sąd zasądza na rzecz Skarbu Państwa od strony, która wniosła 
          kasację - z wyjątkiem prokuratora - tymczasowo wyłożoną przez Skarb 
          Państwa z przyczyn, o którym mowa w § 1, opłatę i tymczasowo wyłożone 
          wydatki związane ze sporządzeniem przez adwokata kasacji, jak również 
          wydatki wynikające z udziału adwokata w postępowaniu kasacyjnym.
      § 3. Przepis § 2 stosuje się odpowiednio w razie pozostawienia bez rozpoznania 
          wniosku o wznowienie postępowania lub jego oddalenia.";
60) w art. 551 dodaje się § 3 w brzmieniu:
   "§3. W wypadku cofnięcia wniosku o ściganie, kosztami postępowania można obciążyć 
       osobę, która wniosek cofnęła.";
61) w art. 558 i 559 użyty w różnych przypadkach wyraz "rewizja" zastępuje się 
   użytym w tych samych przypadkach wyrazem "apelacja";
62) w art. 565 pkt 2 otrzymuje brzmienie:
   "2) zbrodnie określone w rozdziale XIX Kodeksu karnego,";
63) art. 571 i 572 otrzymują brzmienie:
   "Art. 571. W sprawach podlegających orzecznictwu sądów wojskowych orzekają:
             1) wojskowy sąd garnizonowy,
             2) wojskowy sąd okręgowy,
             3) Izba Wojskowa Sądu Najwyższego.
    Art. 572. § 1. Wojskowy sąd garnizonowy orzeka w pierwszej instancji we 
                  wszystkich sprawach, z wyjątkiem spraw przekazanych ustawą do 
                  właściwości innego sądu.
              § 2. Wojskowy sąd garnizonowy ma uprawnienia i obowiązki procesowe, 
                  które w postępowaniu przed sądami powszechnymi należą do sądu 
                  rejonowego.";
64) po art. 572 dodaje się art. 572a i 572b w brzmieniu:
   "Art. 572a. § 1. Wojskowy sąd okręgowy orzeka w pierwszej instancji w sprawach o 
                   przestępstwa:
                   1) popełnione przez żołnierzy posiadających stopień majora i 
                     wyższy,
                   2) podlegające w postępowaniu przed sądami powszechnymi
                     właściwości sądu wojewódzkiego oraz określone w art. 311 § 3 i 
                     art. 313 Kodeksu karnego,
                   3) inne - przekazane przez ustawę temu sądowi.
               § 2. W postępowaniu przygotowawczym, w przedmiocie tymczasowego
                   aresztowania w stosunku do żołnierzy, o których mowa w § 1 pkt 1, 
                   orzeka wojskowy sąd okręgowy w składzie jednego sędziego.
               § 3. Wojskowy sąd okręgowy rozpoznaje środki odwoławcze od orzeczeń i 
                   zarządzeń:
                   1) wydanych w pierwszej instancji w wojskowym sądzie
                     garnizonowym,
                   2) wydanych w postępowaniu przygotowawczym w wypadkach wskazanych 
                     w niniejszym kodeksie wobec żołnierzy, o których mowa w § 1 
                     pkt 1.
               § 4. Wojskowy sąd okręgowy ma uprawnienia i obowiązki procesowe, 
                   które w postępowaniu przed sądami powszechnymi należą do sądu 
                   wojewódzkiego.
    Art. 572b. § 1. Izba Wojskowa Sądu Najwyższego rozpoznaje:
                   1) środki odwoławcze od orzeczeń i zarządzeń wydanych w pierwszej 
                     instancji w wojskowym sądzie okręgowym; przepis art. 383 § 4 
                     stosuje się,
                   2) kasacje,
                   3) sprawy przewidziane w niniejszym kodeksie dla sądu wyższego 
                     rzędu nad wojskowym sądem okręgowym,
                   4) inne sprawy przekazane przez ustawę temu sądowi.
               § 2. Przepisy art. 29 i art. 388 pkt 7 stosuje się odpowiednio do 
                   orzeczeń Izby Wojskowej i Izby Karnej Sądu Najwyższego. W wypadku 
                   określonym w art. 388 pkt 7 rozstrzyga Sąd Najwyższy w tej Izbie, 
                   której orzeczenia środek zaskarżenia dotyczy.";
65) w art. 573 w § 1 skreśla się wyrazy "lub sąd równorzędny";
66) art. 574 otrzymuje brzmienie:
   "Art. 574. Uprawnienia procesowe Prokuratora Generalnego przysługują również 
             Naczelnemu Prokuratorowi Wojskowemu, a uprawnienia prokuratora 
             wojewódzkiego przysługują odpowiednio wojskowemu prokuratorowi 
             okręgowemu.";
67) w art. 575 § 1 otrzymuje brzmienie:
   "§1. Jeżeli kodeks niniejszy mówi o prezesie sądu, należy przez to rozumieć szefa 
       odpowiedniego sądu wojskowego.";
68) w art. 578 § 1 otrzymuje brzmienie:
   "§1. W rozprawie lub posiedzeniu przed wojskowym sądem garnizonowym, a w wypadku 
       określonym w art. 587 § 1, także przed wojskowym sądem okręgowym, może - na 
       podstawie upoważnienia prokuratora wojskowego - brać udział asesor 
       prokuratury wojskowej.";
69) art. 579 otrzymuje brzmienie:
   "Art. 579. Ławnikiem i delegatem kolektywu żołnierskiego nie może być żołnierz 
             mający niższy stopień niż oskarżony pełniący czynną służbę wojskową. 
             Ograniczenia tego nie stosuje się, jeżeli ławnik lub delegat mają 
             stopień generała brygady albo kontradmirała.";
70) w art. 581 na końcu dodaje się drugie zdanie w brzmieniu:
   "Jednakże kasację innej strony niż prokurator, sporządza i podpisuje adwokat.";
71) art. 582 otrzymuje brzmienie:
   "Art. 582. W sprawach podlegających orzecznictwu sądów wojskowych uprawnienia i 
             obowiązki procesowe Policji dotyczą także Żandarmerii Wojskowej.";
72) w art. 583 wyrazy "organom dowódcy garnizonu" zastępuje się wyrazami 
   "wojskowym organom porządkowym";
73) art. 590-592 otrzymują brzmienie:
   "Art. 590. Sąd wojskowy pierwszej instancji sporządza uzasadnienie wyroku z 
             urzędu.
    Art. 591. § 1. Kasację wnosi się bezpośrednio do Izby Wojskowej Sądu
                  Najwyższego.
              § 2. Izba Wojskowa Sądu Najwyższego wykonuje czynności sądu 
                  odwoławczego przewidziane w art. 467 § 1. Przepisu art. 467 § 2 
                  nie stosuje się.
              § 3. Jeżeli kasacja dotyczy orzeczenia Izby Wojskowej Sądu 
                  Najwyższego, sprawę rozpoznaje się w składzie siedmiu sędziów.
    Art. 592. § 1. W kwestii wznowienia postępowania orzeka wojskowy sąd okręgowy w 
                  składzie trzech sędziów.
              § 2. Jeżeli postępowanie zakończone było orzeczeniem Sądu Najwyższego 
                  lub wojskowego sądu okręgowego, w kwestii wznowienia postępowania 
                  orzeka Izba Wojskowa Sądu Najwyższego w składzie trzech sędziów.";
74) użyte w różnych przepisach w odpowiednich przypadkach wyrazy "Polska 
   Rzeczpospolita Ludowa" oraz wyrazy "Prokurator Generalny Polskiej 
   Rzeczypospolitej Ludowej" zastępuje się odpowiednio użytymi w tych samych 
   przypadkach wyrazami "Rzeczpospolita Polska" oraz wyrazami "Prokurator 
   Generalny".
                                Art. 2.
 1. Czynności procesowe dokonane przed dniem wejścia w życie niniejszej ustawy są 
   skuteczne, jeżeli dokonano ich z zachowaniem przepisów dotychczasowych.
 2. W sprawie, w której wniesiona została rewizja nadzwyczajna przed dniem wejścia w 
   życie niniejszej ustawy, rozpoznanie tej rewizji następuje według dotychczasowych 
   przepisów.
 3. W razie niezałatwienia, do dnia wejścia w życie niniejszej ustawy, podania 
   o wniesienie rewizji nadzwyczajnej - opłata od podania ulega zwrotowi. W takim 
   wypadku termin do wniesienia kasacji przez stronę wynosi 3 miesiące i biegnie od 
   dnia otrzymania przez nią powiadomienia o niezałatwieniu podania.
 4. Do czasu utworzenia wojskowych sądów okręgowych jako sądów wyższego rzędu 
   postępowanie, w sprawach podlegających orzecznictwu sądów wojskowych, prowadzi 
   się według przepisów dotychczasowych. Postępowanie w sprawach, w których przed 
   utworzeniem tych sądów rozpoczęto rozprawę główną, toczy się do końca 
   postępowania w danej instancji według przepisów dotychczasowych, również po 
   utworzeniu tych sądów; w razie jednak odroczenia rozprawy lub ponownego 
   rozpoznania sprawy albo po zapadnięciu prawomocnego orzeczenia - postępowanie 
   toczy się według przepisów niniejszej ustawy.
 5. Wojskowe sądy okręgowe, jako sądy wyższego rzędu, tworzy się w ciągu 6 miesięcy 
   od dnia wejścia w życie niniejszej ustawy.
 
                                Art. 3.
 1. W okresie 3 lat od dnia wejścia w życie niniejszej ustawy Minister 
   Sprawiedliwości - Prokurator Generalny lub Rzecznik Praw Obywatelskich mogą 
   wnieść kasację od każdego prawomocnego orzeczenia kończącego postępowanie sądowe, 
   także wydanego przed dniem jej wejścia w życie, w tym również od orzeczenia Sądu 
   Najwyższego zapadłego w następstwie rozpoznania rewizji nadzwyczajnej. Do spraw 
   tych art. 464 § 3 Kodeksu postępowania karnego nie ma zastosowania; kasację wnosi 
   się bezpośrednio do Sądu Najwyższego. Przepisy art. 467 § 1 i 2 Kodeksu 
   postępowania karnego stosuje się odpowiednio.
 2. Niedopuszczalne jest uwzględnienie kasacji na niekorzyść oskarżonego, 
   wniesionej po upływie 6 miesięcy od daty uprawomocnienia się orzeczenia.
 3. Jeżeli kasacja dotyczy orzeczenia Sądu Najwyższego, sprawę rozpoznaje 
   się w składzie siedmiu sędziów.
 
                                Art. 4.
Ilekroć ustawa szczególna przewiduje w postępowaniu dyscyplinarnym rewizję 
nadzwyczajną, Sąd Najwyższy stosuje odpowiednio przy jej rozpoznaniu przepisy
o postępowaniu kasacyjnym.
                                Art. 5.
W ustawie z dnia 8 czerwca 1972 r. o ustroju sądów wojskowych (Dz.U. Nr 23, 
poz. 166, z 1989 r. Nr 73, poz. 436 i z 1991 r. Nr 113, poz. 491) wprowadza się 
następujące zmiany:
 1) art. 6 otrzymuje brzmienie:
   "Art. 6. § 1. Sądami wojskowymi są wojskowe sądy okręgowe i wojskowe sądy 
                garnizonowe.
            § 2. Minister Obrony Narodowej po zasięgnięciu opinii Krajowej Rady 
                Sądownictwa, w drodze rozporządzenia, tworzy i znosi sądy wojskowe 
                oraz określa ich siedziby i obszary właściwości.
            § 3. Minister Obrony Narodowej, w drodze rozporządzenia, może tworzyć, a 
                także znosić, poza siedzibą wojskowych sądów garnizonowych, wydziały 
                zamiejscowe.";
 2) skreśla się art. 7 i 8;
 3) w art. 61 § 2 otrzymuje brzmienie:
   "§ 2. Obrońcą wojskowym może być adwokat posiadający stopień oficerski.";
 4) w art. 61{1} § 1 otrzymuje brzmienie:
   "§ 1. Sędziowie sądów wojskowych oraz prokuratorzy wojskowych jednostek 
        organizacyjnych prokuratury nie mogą w ciągu dwóch lat od opuszczenia
        stanowisk uzyskać wpisu z prawem wykonywania obowiązków obrońcy wojskowego 
        przed tym sądem, na obszarze właściwości którego zajmowali te stanowiska w 
        okresie ostatniego roku.".
   
                                Art. 6.
 1. Wpisy na listę obrońców wojskowych tracą moc z upływem 6 miesięcy od dnia 
   wejścia w życie niniejszej ustawy, jeżeli obrońca wojskowy nie spełnia warunków, 
   o których mowa w art. 61 § 2 ustawy o ustroju sądów wojskowych.
 2. Przepisu ust. 1 nie stosuje się do adwokatów wpisanych na listę obrońców 
   wojskowych na podstawie art. 61 § 3 ustawy o ustroju sądów wojskowych.
 3. Przepisy art. 62{1} i art. 63 § 2 ustawy o ustroju sądów wojskowych tracą 
   moc z upływem terminu, o którym mowa w ust. 1.
                                Art. 7.
W ustawie z dnia 23 czerwca 1973 r. o opłatach w sprawach karnych (Dz.U. z 1983 r. 
Nr 49, poz. 223) wprowadza się następujące zmiany:
   1) skreśla się art. 4;
   2) w art. 8, 9, 11 i 18 wyraz "rewizja" użyty w różnych przypadkach zastępuje się 
     użytym w tych samych przypadkach wyrazem "apelacja";
   3) w art. 9 wyrazy "rewizji nadzwyczajnej" zastępuje się wyrazem "kasacji";
   4) w art. 10 w ust. 1 wyrazy "sąd rewizyjny" zastępuje się wyrazami "sąd 
     odwoławczy".
   
                                Art. 8.
W ustawie z dnia 26 października 1982 r. o postępowaniu w sprawach nieletnich
(Dz.U. Nr 35, poz. 228 i z 1992 r. Nr 24, poz. 101) wprowadza się następujące
zmiany:
 1) w art. 8 § 1 otrzymuje brzmienie:
   "§ 1. W wypadku gdy rodzice lub opiekun nieletniego uchylają się od wykonania
        obowiązków nałożonych na nich przez sąd rodzinny, sąd ten może wymierzyć im 
        karę pieniężną w wysokości od 20 do 500 złotych.";
 2) po art. 30 dodaje się art. 30a w brzmieniu:
   "Art. 30a. § 1. Postępowanie w sprawie nieletniego można również zawiesić, 
                  jeżeli nieletni ukrywa się i nie można go ująć.
              § 2. Przepis art. 21 § 3 stosuje się odpowiednio.";
 3) w art. 65 w § 1 po wyrazie "nauki" skreśla się przecinek, a wyrazy "zgodnie 
   z zasadami wychowania socjalistycznego" zastępuje się wyrazami "i doświadczeń
   pedagogicznych";
 4) w art. 75 w § 5 po wyrazach "o wzmożonym nadzorze wychowawczym" dodaje się 
   wyrazy ", o ukaraniu dyscyplinarnym przez sędziego rodzinnego";
 5) art. 81 otrzymuje brzmienie:
   "Art. 81. Minister Edukacji Narodowej w porozumieniu z Ministrem
             Sprawiedliwości, w drodze rozporządzenia, określa zasady pobytu 
             nieletnich w placówkach resocjalizacyjnych i opiekuńczowychowawczych.";

 6) w art. 84 dodaje się § 4 w brzmieniu:
   "§ 4. Minister Sprawiedliwości określi, w drodze rozporządzenia, zasady 
        gromadzenia danych dotyczących środków wychowawczych i poprawczych 
        stosowanych wobec nieletnich oraz sposób udzielania informacji sądom i 
        prokuraturom o tych środkach.";
 7) art. 91 otrzymuje brzmienie:
   "Art. 91. § 1. Jeżeli wychowanek zakładu poprawczego popełni przed ukończeniem 
                 lat 17 czyn karalny, sprawę rozpoznaje dyrektor zakładu w trybie 
                 dyscyplinarnym. W wypadku skomplikowanego charakteru czynu sprawę, 
                 na wniosek dyrektora zakładu, może rozpoznać w tym trybie sędzia
                 rodzinny sprawujący nadzór nad zakładem poprawczym, w którym 
                 nieletni przebywa. Przy rozpoznawaniu sprawy sędzia rodzinny 
                 stosuje odpowiednio przepisy art. 35 i art. 37 § 2.
             § 2. Na decyzję dyrektora zakładu o rozpoznaniu sprawy w trybie 
                 dyscyplinarnym wychowankowi przysługuje zażalenie. Zażalenie 
                 rozpoznaje sędzia rodzinny sprawujący nadzór nad zakładem 
                 poprawczym.
             § 3. Jeżeli wychowanek po ukończeniu lat 16 popełni czyn określony w 
                 art. 9 § 2 Kodeksu karnego, dyrektor zakładu zawiadamia o tym sąd 
                 rodzinny wykonujący środek poprawczy, prokuratora i sędziego 
                 rodzinnego sprawującego nadzór nad zakładem poprawczym, w którym 
                 nieletni przebywa.";
 8) art. 92 otrzymuje brzmienie:
   "Art. 92. § 1. Jeżeli sprawca, wobec którego orzeczono umieszczenie w zakładzie 
                 poprawczym, został skazany na karę pozbawienia wolności, wykonuje 
                 się karę pozbawienia wolności.
             § 2. Przed wykonaniem kary pozbawienia wolności sąd rodzinny decyduje, 
                 czy nie zachodzi jednak potrzeba wykonania w pierwszej kolejności 
                 środka poprawczego ze względu na istnienie podstaw do przewidywania 
                 skuteczności tego środka, zwłaszcza gdy przemawiają za tym 
                 okoliczności sprawy oraz właściwości i warunki osobiste sprawcy.
             § 3. Jeżeli w toku wykonywania środka poprawczego nieletni rażąco i 
                 uporczywie narusza obowiązujące zasady pobytu w zakładzie 
                 poprawczym lub ponownie popełnił czyn karalny, sąd rodzinny może 
                 orzec o wykonaniu kary pozbawienia wolności.
             § 4. Jeżeli w toku wykonywania środka poprawczego okaże się, że 
                 następne wykonanie kary pozbawienia wolności byłoby niecelowe ze 
                 względów wychowawczych, sąd rodzinny może wykonanie tej kary 
                 warunkowo zawiesić, odstąpić od jej wykonania w części, a w 
                 szczególnie uzasadnionych wypadkach także i w całości. 
                 Postanowienie o warunkowym zawieszeniu wykonania kary lub 
                 odstąpieniu od jej wykonania zapada po rozpatrzeniu wniosku
                 prokuratora.
             § 5. W razie wykonania kary, orzeczenie o umieszczeniu w zakładzie 
                 poprawczym nie podlega dalszemu wykonaniu.";
 9) w art. 93 dotychczasową treść oznacza się jako § 1 i dodaje § 2 w brzmieniu:
   "§2. Przepis § 1 stosuje się odpowiednio do zastępczej kary pozbawienia wolności 
       oraz kary aresztu.";
10) po rozdziale 3 w dziale IV dodaje się rozdział 4 "Stosowanie wobec nieletniego
   umieszczonego w zakładzie poprawczym lub schronisku dla nieletnich środków 
   przymusu bezpośredniego" zawierający, dodane po art. 95, art. 95a-95c 
   w brzmieniu:
   "Art. 95a. § 1. Wobec nieletniego umieszczonego w zakładzie poprawczym lub 
                  schronisku dla nieletnich można stosować środki przymusu 
                  bezpośredniego w postaci:
                  1) użycia siły fizycznej,
                  2) umieszczenia w izbie izolacyjnej,
                  3) założenia pasa obezwładniającego lub kaftana bezpieczeństwa.
              § 2. Środki przymusu bezpośredniego mogą być stosowane - jeżeli jest 
                  to konieczne - wyłącznie w celu przeciwdziałania usiłowaniu 
                  targnięcia się nieletniego na życie lub zdrowie własne albo innej 
                  osoby, nawoływaniu do buntu, zbiorowej ucieczki albo niszczeniu 
                  mienia powodującego groźne zakłócenie porządku.
              § 3. Środki, o których mowa w § 1 pkt 3, stosuje się tylko w wypadku 
                  konieczności przeciwdziałania usiłowaniu targnięcia się 
                  nieletniego na życie lub zdrowie własne albo innej osoby.
              § 4. Jeżeli jest to konieczne, można stosować wobec nieletniego
                  jednocześnie różne środki przymusu bezpośredniego, z tym że środek 
                  określony w § 1 pkt 2 nie może być stosowany na czas dłuższy niż 
                  48 godzin, a wobec nieletniego w wieku do 14 lat - 12 godzin.
              § 5. Środków przymusu bezpośredniego nie można stosować dłużej niż 
                  wymaga tego potrzeba, a także nie można go stosować jako kary.
              § 6. Środków przymusu bezpośredniego wymienionych w § 1 pkt 3 nie 
                  stosuje się względem nieletniego dotkniętego kalectwem oraz 
                  względem nieletniej. Wobec nieletniej ciężarnej nie stosuje się 
                  także środka wymienionego w § 1 pkt 2.
              § 7. Stosowanie środków przymusu bezpośredniego powinno być 
                  odpowiednie do stopnia zagrożenia i następować dopiero po 
                  uprzednim ostrzeżeniu o możliwości ich użycia.
    Art. 95b. § 1. Decyzję o zastosowaniu środków przymusu bezpośredniego podejmuje 
                  dyrektor zakładu poprawczego lub schroniska dla nieletnich, a w 
                  razie jego nieobecności - zastępujący go pracownik pedagogiczny.
              § 2. W razie bezpośredniego, gwałtownego zamachu na życie lub zdrowie 
                  pracownika zakładu poprawczego, schroniska dla nieletnich albo 
                  innej osoby, decyzję o zastosowaniu środka przymusu bezpośredniego 
                  może podjąć także inny pracownik.
              § 3. Nieletniego, wobec którego zastosowano środek przymusu
                  bezpośredniego, poddaje się niezwłocznie badaniu lekarskiemu.
                  Z zastosowania środka przymusu bezpośredniego sporządza się 
                  protokół.
              § 4. O zastosowaniu środka przymusu bezpośredniego dyrektor zakładu 
                  poprawczego lub schroniska dla nieletnich powiadamia sędziego 
                  rodzinnego sprawującego nadzór nad placówką, sąd rodzinny 
                  wykonujący środek poprawczy lub organ, do którego dyspozycji 
                  pozostaje nieletni umieszczony w schronisku dla nieletnich.
    Art. 95c. § 1. Rada Ministrów określa, w drodze rozporządzenia, szczegółowe 
                  warunki stosowania środków przymusu bezpośredniego wobec 
                  nieletnich umieszczonych w zakładach poprawczych i schroniskach 
                  dla nieletnich.
              § 2. Minister Sprawiedliwości w porozumieniu z Ministrem Spraw 
                  Wewnętrznych określa, w drodze zarządzenia, zakres i tryb 
                  współdziałania zakładów poprawczych i schronisk dla nieletnich z 
                  Policją w wypadku zagrożenia bezpieczeństwa tych placówek.";
11) po nowo dodanym rozdziale 4 w dziale IV dodaje się rozdział 5 "Zatrudnianie
   nieletnich umieszczonych w zakładach poprawczych lub schroniskach dla nieletnich" 
   zawierający, dodane po art. 95c, art. 95d-95h w brzmieniu:
   "Art. 95d. Nieletni umieszczony w zakładzie poprawczym lub w schronisku dla 
             nieletnich może zostać zatrudniony w gospodarstwie pomocniczym zakładu 
             poprawczego lub schroniska dla nieletnich, jeżeli ukończył 15 lat i 
             spełnia wymogi określone w art. 191 Kodeksu pracy.
    Art. 95e. Do czasu pracy nieletniego stosuje się przepisy art. 202 Kodeksu 
             pracy.
    Art. 95f. § 1. Należność nieletniego za pracę ustala się według zasad
                  wynagradzania pracowników za pracę tego rodzaju, którą wykonuje 
                  nieletni.
              § 2. Za prace porządkowe wykonywane na rzecz zakładu lub schroniska w 
                  wymiarze nie przekraczającym 30 godzin miesięcznie, wynagrodzenie 
                  nieletniemu nie przysługuje; za sumienną pracę tego rodzaju mogą 
                  być przyznawane nagrody pieniężne.
    Art. 95g. § 1. Okresy pracy wykonywanej przez nieletniego w czasie odbywania 
                  środka poprawczego, z wyjątkiem prac, o których mowa w art. 95f 
                  § 2, uważa się za okresy równorzędne z okresami zatrudnienia w 
                  rozumieniu przepisów o zaopatrzeniu emerytalnym pracowników i ich 
                  rodzin.
              § 2. Okresy pracy wykonywanej przez nieletniego, o którym mowa w § 1, 
                  wlicza się do okresu pracy, od którego zależą uprawnienia 
                  pracownicze.
    Art. 95h. Nieletni, który uległ wypadkowi lub zachorował na chorobę zawodową 
             przy wykonywaniu pracy w czasie odbywania środka poprawczego, ma prawo 
             do świadczenia z tytułu tego wypadku lub choroby na zasadach 
             przewidzianych dla pracowników. W razie śmierci nieletniego wskutek 
             takiego wypadku lub choroby, świadczenia z tego tytułu przysługują 
             pozostałym po nim członkom rodziny na zasadach przewidzianych dla 
             członków rodzin pracownika.";
12) w art. 97 skreśla się § 2 i oznaczenie § 1;
13) w art. 6 pkt 9, w art. 24 § 1 w zdaniu drugim, w art. 30 § 5 po wyrazach 
   "zakładu wychowawczego albo", w art. 32 § 2, w art. 66 § 1, w art. 68, w art. 70 
   § 3, w art. 72, w art. 73 § 1 i w art. 76 § 1 po wyrazach "zakładu wychowawczego 
   albo" skreśla się użyty w różnych przypadkach i liczbach wyraz "inna".
                                Art. 9.
Ilekroć w przepisach o postępowaniu w sprawach nieletnich używa się określenia
"zakład wychowawczy", "placówka oświatowo-wychowawcza" i "placówka pogotowia 
opiekuńczego", rozumie się przez to odpowiednio "placówkę resocjalizacyjną",
"placówkę opiekuńczo-wychowawczą" i "pogotowie opiekuńcze".
                                Art. 10.
Jeżeli sprawca, wobec którego orzeczono umieszczenie w zakładzie poprawczym,
został prawomocnie skazany na karę pozbawienia wolności przed dniem wejścia w życie 
niniejszej ustawy, w zakresie kolejności wykonywania kary i środka poprawczego 
stosuje się dotychczasowe przepisy ustawy o postępowaniu w sprawach nieletnich.
                                Art. 11.
Ustawa wchodzi w życie z dniem 1 stycznia 1996 r., z tym że zmiany zawarte w art. 1 
odnoszące się do tymczasowego aresztowania w postępowaniu przygotowawczym, wchodzą w 
życie po upływie roku od dnia ogłoszenia.
