



Dz.U. z 2001 r. Nr 49, poz. 509
                                       
                                       
                                       
                                       
                                    USTAWA
                          z dnia 11 kwietnia 2001 r.
                                       
                           o rzecznikach patentowych
                                       
                                       
                                  Rozdział 1
                                Przepisy ogólne
                                       
                                    Art. 1.
1. Ustawa określa zasady i warunki wykonywania zawodu rzecznika patentowego
  oraz organizację i zakres działania samorządu rzeczników patentowych.
2. Zawód rzecznika patentowego jest zawodem zaufania publicznego.
3. Tytuł zawodowy "rzecznik patentowy" podlega ochronie prawnej.
                                       
                                    Art. 2.
Ilekroć w niniejszej ustawie jest mowa o sprawach własności przemysłowej "
rozumie się przez to:
   1) uzyskiwanie, zachowywanie, wykonywanie oraz dochodzenie praw odnoszących
     się do przedmiotów własności przemysłowej, a w szczególności do
     wynalazków, wzorów użytkowych, wzorów przemysłowych oraz topografii
     układów scalonych, a także do znaków towarowych, nazw handlowych i
     oznaczeń geograficznych,
   2) zwalczanie nieuczciwej konkurencji w zakresie przedmiotów, o których
     mowa w pkt 1.
                                       
                                    Art. 3.
1. Zawód rzecznika patentowego może wykonywać osoba, która spełnia wymagania
  określone niniejszą ustawą.
2. Rzecznik patentowy w wykonywaniu zawodu podlega tylko ustawom.
3. Rzecznik patentowy ma obowiązek wykonywać zawód zgodnie z zasadami etyki
  zawodowej i z należytą starannością.
4. Wykonywania zawodu rzecznika patentowego nie można łączyć z zatrudnieniem
  w Urzędzie Patentowym Rzeczypospolitej Polskiej, zwanym dalej "Urzędem
  Patentowym" lub Naczelnym Sądzie Administracyjnym.
                                       
                                    Art. 4.
1. Zawód rzecznika patentowego polega na świadczeniu pomocy w sprawach
  własności przemysłowej osobom fizycznym, osobom prawnym oraz jednostkom
  organizacyjnym nie posiadającym  osobowości prawnej.
2. Rzecznik patentowy wykonuje zawód, na warunkach określonych w ustawie, w
  kancelarii  patentowej lub na rzecz pracodawcy.
3. Rzecznik patentowy może wykonywać zawód, na warunkach określonych w
  ustawie, także na podstawie umów cywilnoprawnych.
                                       
                                    Art. 5.
1. Kancelaria patentowa może być utworzona i prowadzona wyłącznie w celu
  wykonywania zawodu rzecznika patentowego.
2. Kancelaria patentowa może być prowadzona przez rzecznika patentowego
  jednoosobowo, jako spółka cywilna lub jawna, w której przynajmniej połowa
  wspólników to rzecznicy patentowi, spółka partnerska, spółka komandytowa, w
  której komplementariuszami są wyłącznie rzecznicy patentowi albo spółka z
  ograniczoną odpowiedzialnością, w której większość udziałów mają rzecznicy
  patentowi.
3. Przedmiotem działalności spółki, o której mowa w ust. 2, może być
  wyłącznie prowadzenie kancelarii patentowej.
4. Przepisy ust. 1-3 nie ograniczają zatrudniania w kancelariach patentowych:
  rzeczników patentowych, aplikantów rzecznikowskich, zwanych dalej
  "aplikantami" oraz innych pracowników.
                                       
                                    Art. 6.
Przepisy niniejszej ustawy, dotyczące organizacji i form wykonywania zawodu
rzecznika patentowego, stosuje się do wykonywania tego zawodu na terytorium
Rzeczypospolitej Polskiej.
                                       
                                    Art. 7.
1. Ogół rzeczników patentowych i aplikantów rzecznikowskich tworzy Polską
  Izbę Rzeczników Patentowych.
2. Polska Izba Rzeczników Patentowych reprezentuje jej członków i sprawuje
  pieczę nad należytym wykonywaniem zawodu rzecznika patentowego w granicach
  interesu publicznego oraz dla jego ochrony.
3. Polska Izba Rzeczników Patentowych ma osobowość prawną. Jej samodzielność
  podlega ochronie sądowej.
4. Ilekroć w niniejszej ustawie jest mowa o samorządzie - rozumie się przez
  to Polską Izbę Rzeczników Patentowych.
                                       
                                  Rozdział 2
                   Wykonywanie zawodu rzecznika patentowego
                                       
                                    Art. 8.
1. Rzecznik patentowy obowiązany jest, z wyłączeniem przypadków określonych w
  ust. 4, wykonywać nieprzerwanie zawód  rzecznika  patentowego.
2. Okres niewykonywania zawodu, trwający krócej niż dwa lata, nie przerywa
  ciągłości wykonywania zawodu, w rozumieniu ust. 1.
3. Na wniosek rzecznika patentowego, złożony przed upływem dwóch lat, okres,
  o którym mowa w ust. 2, może być przedłużony, jednakże o okres nie dłuższy
  niż 2 lata, przez Krajową Radę Rzeczników Patentowych.
4. Obowiązek wykonywania zawodu, o którym  mowa w ust. 1, nie dotyczy
  rzeczników patentowych:
   1) zatrudnionych w Urzędzie Patentowym lub w Naczelnym Sądzie
     Administracyjnym  " przez czas zatrudnienia,
   2) wykonujących przewidziane w ustawach funkcje publiczne z wyboru z
     wyłączeniem funkcji wykonywanych w samorządzie zawodowym lub
     organizacjach społecznych - przez czas wykonywania funkcji,
   3) wobec których orzeczono karę zawieszenia prawa wykonywania zawodu
     rzecznika patentowego - przez okres zawieszenia,
   4) korzystających z urlopu wychowawczego,
   5) którym przyznane zostało świadczenie emerytalne lub rentowe.
5. Do okresów przypadających po ustaniu okoliczności zwalniających z
  obowiązku wykonywania zawodu rzecznika patentowego, zgodnie z ust. 4,
  przepis ust. 2 i  3 stosuje się odpowiednio.
6. W razie wszczęcia postępowania dyscyplinarnego z powodu naruszenia przez
  rzecznika patentowego obowiązku, o którym mowa w ust. 1, od dnia
  uprawomocnienia się orzeczenia dyscyplinarnego biegnie na nowo okres, o
  którym mowa w ust. 2, bez możliwości jego przedłużenia. Przepisu niniejszego
  nie stosuje się w  przypadku orzeczenia kary pozbawienia prawa wykonywania
  zawodu rzecznika patentowego.
                                       
                                    Art. 9.
1. Rzecznik patentowy występuje w charakterze pełnomocnika w postępowaniu
  przed Urzędem Patentowym, Naczelnym Sądem Administracyjnym oraz przed innymi
  sądami i organami orzekającymi w sprawach własności przemysłowej.
2. Rzecznik patentowy może udzielić dalszego pełnomocnictwa (substytucji)
  innemu rzecznikowi patentowemu, a także w zakresie określonym w art. 36 ust.
  1, aplikantowi.
                                       
                                   Art. 10.
1. Rzecznik patentowy może odmówić udzielenia pomocy w sprawach własności
  przemysłowej lub wypowiedzieć pełnomocnictwo tylko z ważnych powodów, o
  których informuje zainteresowanego.
2. Rzecznik patentowy, wypowiadając pełnomocnictwo lub umowę o pracę,
  obowiązany jest wykonać wszystkie niezbędne czynności aby okoliczność ta nie
  miała negatywnego wpływu na dalszy tok prowadzonych przez niego spraw. W
  przypadku wypowiedzenia pełnomocnictwa powinien on wykonywać wszystkie
  niezbędne czynności jeszcze przez dwa miesiące, jeżeli nie nastąpiło
  wcześniejsze objęcie sprawy przez innego rzecznika patentowego lub odwołanie
  przez osobę, która udzieliła pełnomocnictwa.
3. Rzecznik patentowy jest obowiązany niezwłocznie zawiadomić Urząd Patentowy
  oraz Krajową Radę Rzeczników Patentowych o podjęciu wykonywania zawodu i
  miejscu oraz formie jego wykonywania, o przejściu na emeryturę lub rentę, a
  także o każdej zmianie tych informacji.
4. W przypadku zawieszenia prawa wykonywania zawodu lub skreślenia rzecznika
  patentowego z listy rzeczników patentowych, Krajowa Rada Rzeczników
  Patentowych ustanawia, w razie konieczności, tymczasowego zastępcę. Krajowa
  Rada Rzeczników Patentowych może również ustanowić tymczasowego zastępcę
  rzecznika patentowego, który czasowo nie może wykonywać zawodu, a sam nie
  ustanowił zastępcy.
5. W przypadku zdarzenia powodującego trwałą utratę możliwości świadczenia
  przez kancelarię patentową pomocy w sprawach własności przemysłowej, Krajowa
  Rada Rzeczników Patentowych ustanawia tymczasowego zarządcę kancelarii. Do
  czasu ustanowienia przez osoby mające sprawy w tej kancelarii nowych
  pełnomocników, tymczasowy zarządca obowiązany jest zapewnić wykonywanie
  bieżących, niezbędnych czynności.
                                       
                                   Art. 11.
1. Rzecznik patentowy przy wykonywaniu czynności zawodowych korzysta z
  wolności słowa i pisma w granicach określonych przepisami prawa i rzeczową
  potrzebą.
2. Nadużycie wolności, o której mowa w ust. 1, stanowiące ściganą z
  oskarżenia prywatnego zniewagę lub zniesławienie strony lub jej
  pełnomocnika, świadka,  biegłego albo tłumacza, podlega wyłącznie
  odpowiedzialności dyscyplinarnej.
3. Rzecznik patentowy podczas i w związku z wykonywaniem czynności zawodowych
  korzysta z ochrony prawnej przysługującej adwokatowi.
4.  Rzecznik patentowy nie może być związany poleceniem służbowym co do
  treści wydawanej opinii lub porady.
                                       
                                   Art. 12.
Rzecznik patentowy nie może przyjąć zastępstwa lub udzielić pomocy, jeżeli
zastępował stronę przeciwną lub udzielił jej pomocy w tej samej bądź związanej
z nią  sprawie,  nie  może  również  przyjąć  zastępstwa  lub  udzielić pomocy
w sprawie, w której brał lub bierze udział z upoważnienia organów
administracji rządowej lub samorządowej.
                                       
                                   Art. 13.
1. Opłaty za czynności rzeczników patentowych wykonujących zawód w
  kancelariach patentowych oraz zatrudnionych na podstawie umowy
  cywilnoprawnej, ustala umowa z klientem.
2. Minister Sprawiedliwości, po zasięgnięciu opinii Prezesa Urzędu
  Patentowego oraz Krajowej Rady Rzeczników Patentowych, określi w drodze
  rozporządzenia, wysokość opłat za czynności rzeczników patentowych przed
  organami wymiaru sprawiedliwości oraz przed Urzędem Patentowym działającym w
  trybie postępowania spornego, stanowiące podstawę do ustalenia kosztów
  zastępstwa, które mogą być zasądzone przez sąd lub orzeczone przez Urząd
  Patentowy.
3. Minister Sprawiedliwości, po zasięgnięciu opinii Prezesa Urzędu
  Patentowego oraz Krajowej Rady Rzeczników Patentowych, określi, w drodze
  rozporządzenia, stawki minimalne za czynności rzeczników patentowych, o
  których mowa w ust. 1.
                                       
                                   Art. 14.
Rzecznik patentowy jest obowiązany zachować w tajemnicy wszelkie informacje,
które uzyskał w związku z wykonywaniem czynności zawodowych.
                                       
                                   Art. 15.
1. Rzecznik patentowy obowiązany jest do opłacania, na warunkach określonych
  w ustawie, składki na potrzeby samorządu, której wysokość ustala corocznie
  Krajowa Rada Rzeczników Patentowych.
2. Rzecznicy patentowi wymienieni w art. 8 ust. 4 pkt 1 opłacają składkę na
  potrzeby samorządu w wysokości 30 % składki, o której mowa w ust. 1.
                                       
                                   Art. 16.
1. Rzecznik patentowy wykonujący zawód w kancelarii patentowej lub na
  podstawie umowy cywilnoprawnej podlega obowiązkowemu ubezpieczeniu od
  odpowiedzialności cywilnej za szkody wyrządzone przy świadczeniu pomocy w
  sprawach własności przemysłowej.
2. Obowiązek określony w ust. 1 nie dotyczy rzeczników patentowych nie
  wykonujących zawodu.
3. Minister właściwy do spraw finansów publicznych, po zasięgnięciu opinii
  Krajowej Rady Rzeczników Patentowych i Polskiej Izby Ubezpieczeń, określi w
  drodze rozporządzenia, ogólne warunki ubezpieczenia, o którym mowa w ust. 1:
   1) datę powstania obowiązku zawarcia umowy ubezpieczenia,
   2) podstawowy zakres odpowiedzialności zakładu ubezpieczeń,
   3) minimalną sumę gwarancyjną ubezpieczenia określoną kwotowo,
   4) zakres praw i obowiązków ubezpieczonego i zakładu ubezpieczeń
     wynikających z umowy ubezpieczenia.
                                       
                                   Art. 17.
1. Przepisy art. 11 - 15 stosuje się odpowiednio do aplikantów, z
  zastrzeżeniem
  ust. 2.
2. Składka opłacana przez aplikanta na potrzeby samorządu wynosi 50 %
  składki, o której mowa w art. 15 ust. 1.
                                       
                                  Rozdział 3
            Uprawnienia do wykonywania zawodu rzecznika patentowego
                                       
                                   Art. 18.
1. Prawo wykonywania zawodu rzecznika patentowego powstaje po złożeniu
  ślubowania, z dniem dokonania wpisu na listę rzeczników patentowych.
2.  Listę rzeczników patentowych prowadzi Urząd Patentowy.
3.  Lista rzeczników patentowych jest jawna.
4.  Wpisu na listę rzeczników patentowych dokonuje się na wniosek
  zainteresowanego.
                                       
                                   Art. 19.
1. Na listę rzeczników patentowych może być wpisany, kto:
   1) posiada, z zastrzeżeniem ust. 2, obywatelstwo polskie,
   2)  ma pełną zdolność do czynności prawnych i korzysta z pełni praw
     publicznych,
   3) jest  nieskazitelnego charakteru i swym dotychczasowym zachowaniem daje
     rękojmię prawidłowego wykonywania zawodu rzecznika patentowego,
   4) ukończył magisterskie studia wyższe o kierunku przydatnym do wykonywania
     zawodu rzecznika patentowego, w szczególności techniczne lub prawnicze,
   5) odbył aplikację rzecznikowską na warunkach określonych w ustawie i
     złożył egzamin kwalifikacyjny przed Komisją Egzaminacyjną, o której mowa
     w art. 33.
2. Przepis ust. 1 pkt 1, nie narusza postanowień umów międzynarodowych,
  których stroną jest Rzeczpospolita Polska.
3. O ile postanowienia umów międzynarodowych, których stroną jest
  Rzeczypospolita Polska, przewidują możliwość ubiegania się o wpis na listę
  rzeczników patentowych osób posiadających inne niż polskie obywatelstwo,
  osoba taka, spełniająca warunki określone w ust. 1 pkt 2-5 może być wpisana
  na tę listę jeżeli wykaże, że włada językiem polskim w mowie i piśmie, w
  stopniu niezbędnym do prawidłowego wykonywania zawodu rzecznika patentowego.
                                       
                                   Art. 20.
1. Wniosek o wpis na listę rzeczników patentowych, o którym mowa w art. 18
  ust. 4, powinien być złożony w ciągu sześciu miesięcy od dnia złożenia
  egzaminu kwalifikacyjnego.
2. Złożenie wniosku po upływie terminu, o którym mowa w ust. 1, stanowi
  podstawę do wydania decyzji o odmowie wpisu.
                                       
                                   Art. 21.
1. Od wymogu odbycia aplikacji rzecznikowskiej można zwolnić, w całości lub
  odpowiedniej części, osobę, która wykaże, że posiada określoną wiedzę lub
  praktykę w sprawach własności przemysłowej, przydatną dla wykonywania zawodu
  rzecznika patentowego.
2. Zwolnienie od odbycia aplikacji rzecznikowskiej, zgodnie z ust. 1,
  następuje, na  wniosek kandydata, w drodze   uchwały  Krajowej  Rady
  Rzeczników  Patentowych. Krajowa  Rada   Rzeczników   Patentowych przesyła
  kopię uchwały, wraz z uzasadnieniem,  Prezesowi Urzędu Patentowego.
3. Na uchwałę w sprawie zwolnienia od odbycia aplikacji rzecznikowskiej
  kandydatowi służy skarga do Naczelnego Sądu Administracyjnego.
                                       
                                    Art. 22.
1. Rota ślubowania składanego przez rzecznika patentowego ma następujące
  brzmienie: "Ślubuję uroczyście wykonywać zawód rzecznika patentowego
  sumiennie i zgodnie z prawem Rzeczypospolitej  Polskiej, zachowywać
  tajemnicę zawodową,  postępować  godnie i uczciwie, kierując się zasadami
  etyki rzecznika patentowego.".
2. Do roty ślubowania, o której mowa w ust. 1, rzecznik patentowy może dodać
  słowa "Tak mi dopomóż Bóg".
3. Ślubowanie odbiera Prezes Urzędu Patentowego w obecności przedstawiciela
  samorządu.
                                       
                                   Art. 23.
Urząd Patentowy wydaje rzecznikowi patentowemu, wpisanemu na listę rzeczników
patentowych, legitymację, która potwierdza prawo wykonywania zawodu oraz
używania  tytułu  zawodowego  "rzecznik patentowy".
                                       
                                   Art. 24.
1. Rzecznik patentowy traci prawo do wykonywania zawodu z dniem skreślenia z
  listy rzeczników patentowych.
2. Skreślenie z listy rzeczników patentowych następuje w przypadku:
   1) wniosku rzecznika patentowego o skreślenie go z listy rzeczników
     patentowych,
   2) ograniczenia lub utraty zdolności do czynności prawnych,
   3) pozbawienia rzecznika patentowego, z mocy prawomocnego wyroku sądowego,
     praw publicznych lub orzeczenia zakazu wykonywania zawodu rzecznika
     patentowego,
   4) prawomocnego orzeczenia dyscyplinarnego o pozbawieniu rzecznika
     patentowego prawa wykonywania zawodu,
   5) gdy rzecznik patentowy przestał spełniać warunek dotyczący obywatelstwa
     wymagany do wpisu na listę rzeczników patentowych,
   6) śmierci rzecznika patentowego.
3. W przypadku gdy przeciwko rzecznikowi patentowemu toczy się postępowanie
  dyscyplinarne lub sądowe o przestępstwo zagrożone środkiem karnym
  pozbawienia praw publicznych lub zakazu wykonywania zawodu rzecznika
  patentowego, do czasu  ich  zakończenia, można odmówić skreślenia z listy
  rzeczników  patentowych  pomimo wniosku, o którym mowa  w ust. 2 pkt 1.
4. W przypadku skreślenia z listy rzeczników patentowych, ponowny wpis na
  listę może nastąpić, z zastrzeżeniem ust. 5 i 7, po ustaniu przyczyny
  skreślenia, na wniosek zainteresowanego, po zasięgnięciu opinii  samorządu.
5. Jeżeli skreślenie nastąpiło w wyniku zarzutów dotyczących wykonywania
  zawodu, a także w razie znacznej  przerwy jaka nastąpiła po skreśleniu z
  listy, ponowny wpis na listę rzeczników patentowych może być uzależniony od
  złożenia egzaminu uzupełniającego, a w szczególnie uzasadnionych przypadkach
  również od odbycia uzupełniającej aplikacji rzecznikowskiej.
6. W decyzji uzależniającej ponowny wpis na listę rzeczników patentowych od
  złożenia egzaminu uzupełniającego lub także odbycia uzupełniającej
  aplikacji, określa się zakres egzaminu, okres aplikacji i jej zakres, a
  także " jeżeli jest to niezbędne - okresy aplikacji uzupełniającej, po
  których aplikant może zastępować rzecznika patentowego w określonym
  zakresie.
7.  Skreślenie  z listy rzeczników patentowych z przyczyny określonej w ust.
  2 pkt 4 nie daje prawa ubiegania się o ponowny wpis na listę rzeczników
  patentowych.
                                       
                                   Art. 25.
1. Decyzję o wpisie lub odmowie wpisu na listę rzeczników patentowych i o
  skreśleniu lub odmowie skreślenia z tej listy, a także decyzję uzależniającą
  dokonanie wpisu od odbycia uzupełniającej aplikacji  rzecznikowskiej lub
  złożenia egzaminu uzupełniającego, wydaje Prezes Urzędu Patentowego.
2.  Na decyzje, o których mowa w ust. 1, służy skarga do Naczelnego Sądu
  Administracyjnego.
3. O wpisie na listę rzeczników patentowych i o skreśleniu z tej listy
  ogłasza się w organie urzędowym "Wiadomości Urzędu Patentowego".
4. Urząd Patentowy przesyła kopię decyzji o skreśleniu rzecznika patentowego
  z listy rzeczników patentowych pracodawcy tego rzecznika.
                                       
                                   Art. 26.
Prezes Rady Ministrów określi, w drodze rozporządzenia, wzór i sposób
prowadzenia listy rzeczników patentowych oraz wzór legitymacji rzecznika
patentowego, a także wysokość opłat pobieranych przez Urząd Patentowy od
wniosku o wpis bądź zmianę wpisu na liście rzeczników patentowych. Lista
rzeczników patentowych powinna zawierać w szczególności dane dotyczące
rzecznika patentowego, jego wykształcenia, złożenia egzaminu kwalifikacyjnego
oraz wpisu na listę, aktualnego miejsca i formy wykonywania zawodu oraz przerw
w jego wykonywaniu, bądź skreślenia  z listy rzeczników patentowych, a także
adnotacje wskazujące na znajdujące się w aktach osobowych rzecznika
patentowego dokumenty lub odpisy orzeczeń dyscyplinarnych, a także informacje
o funkcjach pełnionych przez rzecznika patentowego w organach samorządu.
                                       
                                  Rozdział 4
                            Aplikacja rzecznikowska
                                       
                                   Art. 27.
1. Celem aplikacji rzecznikowskiej, zwanej dalej "aplikacją", jest
  przygotowanie aplikanta do samodzielnego i należytego wykonywania zawodu
  rzecznika patentowego.
 2. Aplikacja trwa trzy lata i kończy się egzaminem kwalifikacyjnym.
3.  Aplikację organizuje i prowadzi Krajowa Rada Rzeczników Patentowych.
                                   Art. 28.
1. Aplikacja odbywa się pod kierunkiem  patrona.
2. Patronem, o którym mowa w ust. 1, może być tylko rzecznik patentowy.
3. Aplikant otrzymuje zlecane mu systematycznie przez  patrona prace i
  zadania praktyczne, które mogą być również wykonywane poza miejscem
  odbywania aplikacji.
                                       
                                   Art. 29.
1. Na listę aplikantów może być wpisana osoba, która spełnia warunki
  określone w art. 19 ust. 1 pkt 1-4 i złoży oświadczenie o  pokryciu kosztów
  aplikacji.
2. Wpis na listę aplikantów następuje po przeprowadzeniu konkursu kandydatów.
3. Przed przeprowadzeniem konkursu, o którym mowa w ust. 2, Krajowa Rada
  Rzeczników Patentowych ogłasza o możliwości składania przez zainteresowane
  osoby wniosków o wpis na listę aplikantów.
4. Ogłoszenie, o którym mowa w ust. 3, na wniosek Krajowej Rady Rzeczników
  Patentowych, Prezes Urzędu Patentowego zamieszcza w organie urzędowym Urzędu
  Patentowego "Wiadomości Urzędu Patentowego".
5. Termin składania wniosków, o których mowa w ust. 3, nie może być krótszy
  niż dwa miesiące od dnia ogłoszenia.
6. Podstawą wpisu kandydata na listę aplikantów jest uchwała Krajowej Rady
  Rzeczników Patentowych, stwierdzająca pozytywny wynik konkursu.
7. Aplikantowi wpisanemu na listę aplikantów Krajowa Rada Rzeczników
  Patentowych wydaje legitymację, ważną na czas określony.
8. Po podjęciu uchwały, o której mowa w ust.6, Krajowa Rada Rzeczników
  Patentowych przekazuje Prezesowi Urzędu Patentowego wykaz osób wpisanych na
  listę, obejmujący następujące dane tych osób:
   1) imię i nazwisko,
   2) data urodzenia,
   3) adres miejsca zamieszkania,
   4) adres miejsca pracy.
                                       
                                   Art. 30.
1. Do obowiązków aplikanta należy:
   1) uczestniczenie w przewidzianych programem zajęciach teoretycznych i
     praktycznych,
   2) samodzielne pogłębianie wiedzy niezbędnej do prawidłowego wykonywania
     zawodu rzecznika patentowego oraz praktycznych umiejętności zawodowych,
   3) przestrzeganie dyscypliny szkolenia i pracy,
   4) przystąpienie do egzaminu kwalifikacyjnego w wyznaczonym terminie.
2. Obowiązek przystąpienia do egzaminu kwalifikacyjnego dotyczy również osób
  zwolnionych w całości od odbycia aplikacji rzecznikowskiej.
                                       
                                     Art. 31.
Aplikacja polega w szczególności na systematycznym szkoleniu obejmującym, w
niezbędnym wymiarze, wykłady i ćwiczenia z całokształtu wiedzy teoretycznej
oraz samodzielnym wykonywaniu prac i zadań praktycznych.
                                       
                                   Art. 32.
1. Do egzaminu kwalifikacyjnego dopuszcza się aplikanta, który zaliczył
  wszystkie przedmioty szkolenia.
2. Egzamin może być powtórzony " w razie niepomyślnego wyniku " jeden raz, w
  terminie ustalonym przez Krajową Radę Rzeczników Patentowych, nie wcześniej
  jednak niż sześć miesięcy i nie później niż rok od poprzedniego egzaminu.
                                       
                                   Art. 33.
1. Egzamin kwalifikacyjny, o którym mowa w art. 32, przeprowadza Komisja
  Egzaminacyjna powołana przez Krajową  Radę Rzeczników Patentowych.
2.  W skład Komisji Egzaminacyjnej wchodzą:
   1) przedstawiciel Krajowej Rady Rzeczników Patentowych jako przewodniczący,
   2) trzech przedstawicieli Urzędu Patentowego z listy ekspertów wskazanych
     przez Prezesa Urzędu Patentowego,
   3) trzech rzeczników patentowych wybranych przez Krajową Radę Rzeczników
     Patentowych.
                                       
                                   Art. 34.
1. Za przeprowadzenie egzaminu pobierana jest od aplikantów opłata.
2. Opłaty przeznacza się na pokrycie kosztów egzaminu, w  tym wynagrodzenia
  dla członków Komisji Egzaminacyjnej.
3. Wysokość opłaty określa Krajowa Rada Rzeczników Patentowych.
                                       
                                   Art. 35.
Po pomyślnym złożeniu egzaminu kwalifikacyjnego aplikant otrzymuje świadectwo.
                                       
                                   Art. 36.
1. Po upływie osiemnastu miesięcy od rozpoczęcia aplikacji, rzecznik
  patentowy kierujący aplikacją (patron) może upoważnić swojego aplikanta do
  zastępowania go we wszystkich czynnościach, z wyjątkiem występowania w
  charakterze pełnomocnika przed Sądem Najwyższym.
2. Za czynności, o których mowa w ust. 1, wykonywane przez aplikanta
  odpowiedzialność ponosi rzecznik patentowy kierujący aplikacją (patron).
                                       
                                   Art. 37.
Aplikanta skreśla się z listy aplikantów w drodze uchwały Krajowej Rady
Rzeczników Patentowych:
   1) na jego wniosek zawierający zawiadomienie o wpisaniu go na listę
     rzeczników patentowych albo z urzędu, po upływie terminu na złożenie
     wniosku o wpis na listę rzeczników patentowych,
   2) odpowiednio w przypadkach, o których mowa w art. 24 ust. 2 pkt. 1-3 i 5
     i 6,
   3) w razie prawomocnego orzeczenia dyscyplinarnego o ukaraniu aplikanta
     karą wydalenia z aplikacji,
   4) w razie niezaliczenia  w ustalonym terminie szkolenia, o którym mowa w
     art.  31,
   5) w razie nieprzystąpienia, bez usprawiedliwionej przyczyny, do egzaminu
     kwalifikacyjnego, w terminie ustalonym przez Krajową Radę Rzeczników
     Patentowych,
   6)  w razie niepomyślnego wyniku egzaminu kwalifikacyjnego.
                                       
                                   Art. 38.
Na uchwałę o odmowie wpisu na listę aplikantów oraz o skreśleniu z listy,
służy skarga  do Naczelnego Sądu Administracyjnego.
                                       
                                   Art. 39.
Prezes Rady Ministrów określi, w drodze rozporządzenia, sposób przeprowadzenia
konkursu o wpis na listę aplikantów, wzór i sposób prowadzenia tej listy oraz
wzór legitymacji aplikanta , a także przedmiot i wymiar szkolenia oraz
przedmiot egzaminu kwalifikacyjnego, jak również wysokość wynagrodzenia dla
członków Komisji Egzaminacyjnej. Lista aplikantów powinna zawierać w
szczególności dane dotyczące aplikanta, jego wykształcenia, miejsca
zamieszkania i miejsca pracy, daty ukończenia szkolenia oraz daty i wyniku
egzaminu kwalifikacyjnego, jak też skreślenia z listy aplikantów, a także
adnotacje wskazujące na znajdujące się w aktach osobowych aplikanta dokumenty
lub odpisy orzeczeń dyscyplinarnych.
                                       
                                   Art. 40.
Krajowa Rada Rzeczników Patentowych określa, w drodze uchwały, program,
regulamin i szczegółowe zasady odbywania aplikacji z uwzględnieniem
organizacji i formy szkolenia, a także tryb przeprowadzenia egzaminu
kwalifikacyjnego i wzór świadectwa złożenia egzaminu. Program aplikacji oraz
organizacja szkolenia powinny uwzględniać zakres czynności praktycznych, jakie
może podejmować aplikant w toku aplikacji.
                                       
                                   Art. 41.
1. Do aplikanta stosuje się odpowiednio, z zastrzeżeniem ust. 2 i 3, przepisy
  art.18 ust. 1 i art. 24 ust. 1 oraz ust. 3 i 4.
2. Rota ślubowania  składanego przez aplikanta ma następujące brzmienie:
  "Ślubuję     uroczyście wykonywać obowiązki aplikanta rzecznikowskiego
  sumiennie i          zgodnie z prawem Rzeczypospolitej Polskiej, zachowywać
  tajemnicę zawodo-    wą, postępować godnie i uczciwie, kierując się zasadami
  etyki rzecznika paten-    towego.".
3. Do roty ślubowania, o której mowa w ust. 1, aplikant może dodać słowa "Tak
  mi dopomóż Bóg".
4. Ślubowanie składane przez aplikanta odbiera Prezes Polskiej Izby
  Rzeczników    Patentowych w obecności przedstawiciela Urzędu Patentowego
  wyznaczonego  przez  Prezesa  Urzędu  Patentowego.
                                       
                                  Rozdział 5
                        Samorząd rzeczników patentowych
                                       
                                   Art. 42.
Przynależność rzeczników patentowych i aplikantów do Polskiej Izby Rzeczników
Patentowych jest obowiązkowa.
                                       
                                   Art. 43.
1. Do zadań samorządu należy w szczególności:
   1) podejmowanie działań w celu zapewnienia warunków należytego wykonywania
     zawodu rzecznika patentowego,
   2) reprezentowanie rzeczników patentowych i aplikantów oraz ochrona ich
     interesów zawodowych,
   3) współdziałanie w kształtowaniu i stosowaniu prawa własności
     przemysłowej, a także w zakresie organizowania i wykonywania zawodu
     rzecznika patentowego,
   4) doskonalenie zawodowe rzeczników patentowych i kształcenie aplikantów,
   5) sprawowanie nadzoru nad należytym wykonywaniem zawodu przez rzeczników
     patentowych i aplikantow,
   6) prowadzenie badań  w sprawach własności przemysłowej.
2.  Wykonując zadania, o których mowa w ust. 1, samorząd współdziała z
  organami      władzy i administracji rządowej oraz samorządowej, a także z
  innymi samorządami zawodowymi i organizacjami społecznymi, jak również
  sprawuje orzecznictwo dyscyplinarne  oraz prowadzi działalność wydawniczą.
                                       
                                   Art. 44.
1. Organami samorządu są: Krajowy Zjazd Rzeczników Patentowych, Krajowa  Rada
Rzeczników Patentowych, Komisja Rewizyjna, Odwoławczy Sąd Dyscyplinarny,
Sąd Dyscyplinarny i Rzecznik Dyscyplinarny oraz okręgowe zgromadzenia
  rzeczników patentowych.
2. Członkami organów samorządu, z zastrzeżeniem ust. 3, mogą być tylko
  rzeczni-     cy patentowi mający miejsce zamieszkania i wykonujący zawód na
  terytorium      Rzeczypospolitej Polskiej.
3. Rzecznicy patentowi, nie spełniający warunku określonego w ust. 2, mogą
  uczestniczyć w Krajowym Zjeździe Rzeczników Patentowych.
4.  Kadencja organów samorządu trwa cztery lata, jednakże organy są
  obowiązane      działać do czasu ukonstytuowania się nowo wybranych organów.
5. Członkowie organów mogą być odwołani przez organ, który ich wybrał.
6. Wybory do organów  samorządu odbywają się w głosowaniu tajnym, przy nieograniczonej
liczbie kandydatów.
                                       
                                   Art. 45.
Szczegółową  strukturę organizacyjną, liczbę i granice okręgów oraz
szczegółowe  zasady działania samorządu i jego organów, tryb powoływania i
odwoływania członków tych organów oraz uzupełniania ich składu, a także ogólne
zasady ustalania liczby delegatów na Krajowe Zjazdy Rzeczników Patentowych,
określa statut Polskiej Izby Rzeczników Patentowych.
                                       
                                   Art. 46.
1. Organy samorządu podejmują uchwały zwykłą większością głosów, o ile statut
  nie stanowi inaczej.
2.  Uchwały doręcza się niezwłocznie Prezesowi Urzędu Patentowego.
                                       
                                   Art. 47.
1. W Krajowym Zjeździe Rzeczników Patentowych udział biorą, z zastrzeżeniem
  ust. 2, rzecznicy patentowi, którym przysługuje czynne prawo wyborcze oraz,
  bez prawa głosowania, aplikanci.
2. Z upoważnienia Krajowego Zjazdu Rzeczników Patentowych, Krajowa Rada
  Rzeczników Patentowych zwołuje kolejny Zjazd jako zjazd delegatów,
  określając w regulaminie sposób przeprowadzenia wyborów delegatów oraz
  liczbę delegatów z poszczególnych okręgów.
3.  W Krajowym Zjeździe Rzeczników Patentowych, odbywającym się jako zjazd
  delegatów, udział biorą delegaci wybrani w okręgach spośród ogółu rzeczników
  patentowych oraz z głosem doradczym, nie będący delegatami członkowie
  ustępującej Krajowej Rady Rzeczników Patentowych, Przewodniczący
  Odwoławczego Sądu Dyscyplinarnego, Przewodniczący Sądu Dyscyplinarnego,
  Przewodniczący Komisji Rewizyjnej oraz Rzecznik Dyscyplinarny.
4.  Krajowy Zjazd Rzeczników Patentowych zwołuje Krajowa Rada Rzeczników
  Patentowych nie później niż na 7 dni przed upływem kadencji organów
  samorządu.
                                       
                                   Art. 48.
1. Krajowy Zjazd Rzeczników Patentowych, zwany dalej "Krajowym Zjazdem",
  stanowi najwyższą władzę samorządu.
2. Do Krajowego Zjazdu należy:
   1) uchwalanie statutu Polskiej Izby Rzeczników Patentowych,
   2) uchwalanie wytycznych działania samorządu i jego organów,
   3) uchwalanie zasad etyki rzecznika patentowego,
   4) określanie zasad przeprowadzania wyborów do organów samorządu i liczby
     członków  tych  organów,
   5) wybór Prezesa Polskiej Izby Rzeczników Patentowych, będącego
     jednocześnie przewodniczącym Krajowej Rady Rzeczników Patentowych,
   6) wybór członków Krajowej Rady Rzeczników Patentowych, Komisji Rewizyjnej,
     Odwoławczego Sądu Dyscyplinarnego, Sądu Dyscyplinarnego, Rzecznika
     Dyscyplinarnego i jego zastępców,
   7) ustalanie zasad gospodarki finansowej samorządu i wytycznych w sprawie
     określania wysokości składki członkowskiej,
   8) rozpatrywanie i zatwierdzanie sprawozdań Krajowej Rady Rzeczników
     Patentowych, Komisji Rewizyjnej, Odwoławczego Sądu Dyscyplinarnego, Sądu
     Dyscyplinarnego i Rzecznika Dyscyplinarnego,
   9) podejmowanie innych uchwał.
                                       
                                   Art. 49.
1. Nadzwyczajny Krajowy Zjazd Rzeczników Patentowych, zwany dalej
  "Nadzwyczajnym  Krajowym  Zjazdem", zwołuje Krajowa Rada Rzeczników
  Patentowych:
   1) z własnej inicjatywy,
   2) na wniosek swego prezydium lub Komisji Rewizyjnej,
   3) na wniosek co najmniej jednej piątej ogólnej liczby członków samorządu,
     zawierający uzgodniony przez nich porządek obrad.
2. Nadzwyczajny Krajowy Zjazd powinien być zwołany, ze wskazaniem porządku
  obrad, w ciągu dwóch  miesięcy  od  dnia  wpływu wniosku o zwołanie Zjazdu.
3. Porządek obrad Nadzwyczajnego Krajowego Zjazdu może być na Zjeździe, drogą
głosowania, rozszerzony. Nie dotyczy to rozszerzenia porządku obrad o wybór
nowych organów samorządu.
                                       
                                   Art. 50.
1. Krajową Radę Rzeczników Patentowych stanowią przewodniczący i członkowie
  wybrani przez Krajowy Zjazd oraz dziekani.
2. Prezydium Krajowej Rady Rzeczników Patentowych stanowią przewodniczący
  oraz  wybrani przez Krajową Radę ze swojego grona zastępcy przewodniczącego,
  sekretarz, skarbnik i członkowie.
3. Prezydium Krajowej Rady Rzeczników Patentowych jest organem wykonawczym
  tej Rady i zdaje jej sprawę ze swej działalności.
                                       
                                   Art. 51.
Do Krajowej Rady Rzeczników Patentowych należy:
   1) reprezentowanie samorządu,
   2) opiniowanie projektów aktów prawnych oraz przedstawianie wniosków
     dotyczących unormowań prawnych w sprawach własności przemysłowej i
     rzeczników patentowych,
   3) uchwalanie budżetu Krajowej Rady i zatwierdzanie sprawozdań z jego
     wykonania,
   4) prowadzenie gospodarki finansowej samorządu,
   5) rozpatrywanie wniosków Komisji Rewizyjnej,
   6) określanie wysokości składki członkowskiej i zasad zwalniania w całości
     lub         części z obowiązku opłacania składki, a także przypadków w
     jakich osoby         przechodzące na emeryturę lub rentę nie są
     obowiązane do jej opłacania,
   7) organizowanie aplikacji rzecznikowskiej, w tym uchwalanie programu oraz
     regulaminu aplikacji i egzaminu kwalifikacyjnego,
   8) organizowanie szkoleń i innych form doskonalenia zawodowego rzeczników
     patentowych,
   9) ustanawianie tymczasowego zastępcy rzecznika patentowego i tymczasowego
     zarządcy kancelarii patentowej, w przypadkach określonych ustawą,
  10) wybór przewodniczącego Krajowej Rady oraz Rzecznika Dyscyplinarnego  w
razie wygaśnięcia ich mandatów w okresie pomiędzy Krajowymi Zjazdami,
  11) prowadzenie i aktualizacja ogólnie dostępnych ewidencji:
     a) miejsc zatrudnienia rzeczników patentowych,
     b) kancelarii patentowych,
  12) występowanie do organów rejestrowych lub ewidencyjnych z wnioskiem
     o wszczęcie  postępowania o wykreślenie z rejestru lub ewidencji,
     jednostki           organizacyjnej prowadzącej działalność w zakresie
     świadczenia pomocy w            sprawach własności przemysłowej
     niezgodnie z przepisami ustawy,
  13) realizacja innych zadań samorządu, nie zastrzeżonych dla pozostałych
     jego organów.
                                       
                                   Art. 52.
Komisja Rewizyjna sprawuje kontrolę działalności statutowej Krajowej Rady
Rzeczników Patentowych.
                                       
                                   Art. 53.
1. Sąd Dyscyplinarny rozpatruje sprawy dyscyplinarne rzeczników patentowych i
  aplikantów, wniesione przez Rzecznika Dyscyplinarnego, oraz zażalenia na
  postanowienia Rzecznika Dyscyplinarnego.
 2. Odwoławczy Sąd Dyscyplinarny rozpatruje środki odwoławcze od orzeczeń
  Sądu Dyscyplinarnego.
3. Rzecznik Dyscyplinarny prowadzi postępowanie wyjaśniające oraz składa
  wnioski o wszczęcie postępowania dyscyplinarnego.
                                       
                                   Art. 54.
1. Rzecznicy patentowi i aplikanci zamieszkali w danym okręgu tworzą Okręgowe
  Zgromadzenie Rzeczników Patentowych.
2. Rzecznicy patentowi i aplikanci zamieszkali poza terytorium
  Rzeczypospolitej Polskiej przynależą do okręgu obejmującego m. st. Warszawę.
3.  Do Okręgowego Zgromadzenia Rzeczników Patentowych należy:
   1) wybór delegatów na Krajowy Zjazd,
   2) wybór dziekana,
   3) uchwalanie wniosków do przedłożenia Krajowemu Zjazdowi,
   4) wykonywanie innych zadań, przewidzianych w statucie.
4. Okręgowe Zgromadzenie Rzeczników Patentowych zwołuje dziekan.
                                       
                                   Art. 55.
Działalność samorządu jest finansowana:
   1) ze składek rzeczników patentowych i aplikantów oraz kar pieniężnych, o
     których mowa w art. 58 ust. 1 pkt 3,
   2) z prowadzonej działalności gospodarczej, z wyłączeniem spraw, o których
     mowa w art. 4 ust. 1,
   3) z dochodów z innych źródeł, w tym spadków i darowizn.
                                       
                                   Art. 56.
1. Prezes Urzędu Patentowego może zaskarżyć do Sądu Najwyższego sprzeczną z
  prawem uchwałę organu samorządu, w terminie trzech miesięcy od dnia jej
  doręczenia. Sąd Najwyższy utrzymuje zaskarżoną uchwałę w mocy bądź uchyla ją
  i przekazuje sprawę do ponownego rozpoznania właściwemu organowi samorządu,
  ustalając wytyczne co do sposobu jej załatwienia. Wytyczne te są wiążące dla
  organu samorządu.
2. Prezes Urzędu Patentowego może zwrócić się do Krajowego Zjazdu lub
  Krajowej Rady Rzeczników Patentowych o podjęcie uchwały w określonej sprawie
  należącej do właściwości samorządu. Uchwała Krajowej Rady Rzeczników
  Patentowych powinna być podjęta w terminie dwóch miesięcy, a uchwała
  Krajowego Zjazdu na najbliższym Zjeździe.
3. Krajowa Rada Rzeczników Patentowych przedstawia corocznie Prezesowi Urzędu
  Patentowego pisemną informację o działalności samorządu, a także, na
  bieżąco, o funkcjach pełnionych przez rzeczników patentowych w organach
  samorządu.
                                       
                                  Rozdział 6
                        Odpowiedzialność dyscyplinarna
                                       
                                   Art. 57.
1. Rzecznik patentowy i aplikant podlegają odpowiedzialności dyscyplinarnej
  za zawinione, nienależyte wykonywanie zawodu rzecznika patentowego i innych
  obowiązków określonych w ustawie, a zwłaszcza za czyny sprzeczne ze
  ślubowaniem.
2. Od odpowiedzialności dyscyplinarnej wyłączone są czyny, do których mają
  zastosowanie przepisy Kodeksu pracy dotyczące porządku i dyscypliny pracy.
                                       
                                   Art. 58.
1.Karami dyscyplinarnymi są:
   1) upomnienie,
   2) nagana z ostrzeżeniem,
   3) kara pieniężna nie niższa od 10-krotności i nie wyższa od 50-krotności
     miesięcznej składki członkowskiej obowiązującej w dacie orzeczenia dyscyplinarnego,

   4) zawieszenie prawa wykonywania zawodu rzecznika patentowego na czas od
     trzech miesięcy do pięciu lat,
   5) pozbawienie prawa wykonywania zawodu rzecznika patentowego, a w
     stosunku do aplikantów " wydalenie z aplikacji.
2. W razie wszczęcia postępowania dyscyplinarnego z powodu popełnienia kilku
  przewinień dyscyplinarnych, Sąd Dyscyplinarny ocenia je i wymierza jedną
  karę, biorąc pod uwagę wszystkie okoliczności popełnienia tych przewinień.
3. Kara zawieszenia prawa wykonywania zawodu rzecznika patentowego pociąga za
  sobą  utratę biernego i czynnego prawa wyborczego do organów samorządu na
  czas zawieszenia i okres trzech lat następujący po odbyciu kary.
4. Kara nagany z ostrzeżeniem oraz kara pieniężna pociąga za sobą utratę
  biernego prawa wyborczego do organów samorządu na okres trzech lat od dnia
  uprawomocnienia się orzeczenia.
5. Obok kary nagany z ostrzeżeniem oraz kary pieniężnej można w stosunku do
  rzecznika patentowego orzec dodatkowo zakaz wykonywania patronatu na czas od
  roku do pięciu lat.
6. Obok kary zawieszenia prawa wykonywania  zawodu rzecznika patentowego
  orzeka się dodatkowo zakaz wykonywania patronatu na czas od dwóch lat do lat
  dziesięciu, jednakże nie krócej niż na okres zawieszenia.
7. Wobec aplikantów nie orzeka się kar, o których mowa w ust. 1 pkt 3 i 4.
8. Orzekając wobec aplikanta karę wydalenia z aplikacji można orzec
  jednocześnie zakaz ponownego ubiegania się o wpis na listę aplikantów.
9. W razie orzeczenia wobec aplikanta kary dyscyplinarnej wydalenia z
  aplikacji, ponowne przystąpienie do konkursu o wpis na listę aplikantów może
  nastąpić po upływie trzech lat od dnia uprawomocnienia się orzeczenia
  dyscyplinarnego, chyba że orzeczenie to przewiduje jednocześnie zakaz
  ponownego ubiegania się o wpis na listę aplikantów.
                                       
                                   Art. 59.
1. Postępowanie dyscyplinarne o ten sam czyn toczy się niezależnie od postępowania
karnego lub odrębnego postępowania dyscyplinarnego wynikającego z
  przepisów szczególnych, którym podlega obwiniony. Postępowanie dyscyplinarne
  może być zawieszone do czasu zakończenia postępowania karnego.
2. W razie wszczęcia przeciwko rzecznikowi patentowemu postępowania karnego,
  Sąd Dyscyplinarny może zawiesić prawo wykonywania zawodu na okres do
  zakończenia toczącego się postępowania. Zawieszenie prawa wykonywania zawodu
  może nastąpić również w przypadku uporczywego uchylania się obwinionego od
  udziału  w postępowaniu dyscyplinarnym.
3. Na postanowienia w sprawach, o których mowa w ust. 2, przysługuje
  zażalenie      do Odwoławczego Sądu Dyscyplinarnego, w terminie miesiąca od
  dnia dorę-     czenia odpisu postanowienia.
4. Zawieszenie prawa wykonywania zawodu, o którym mowa w ust. 2, pociąga za
  sobą utratę biernego i czynnego prawa wyborczego do organów samorządu na
  czas  zawieszenia.
                                       
                                   Art. 60.
1. Postępowanie dyscyplinarne przed Sądem Dyscyplinarnym wszczyna się na
  wniosek Rzecznika Dyscyplinarnego, po przeprowadzeniu postępowania
  wyjaśniającego.
2. Rzecznik Dyscyplinarny wszczyna postępowanie wyjaśniające z własnej
  inicjatywy lub na wniosek Prezesa Polskiej Izby Rzeczników Patentowych albo
  Prezesa Urzędu Patentowego.
                                       
                                   Art. 61.
1. Postępowania dyscyplinarnego nie wszczyna się, a wszczęte umarza się,
  jeżeli       zaszła okoliczność, która zgodnie z przepisami Kodeksu
  postępowania karnego wyłącza ściganie.
2. Nie można wszcząć postępowania dyscyplinarnego:
   1) jeżeli od chwili popełnienia przewinienia upłynęły trzy lata, a w
     przypadku      przewinienia polegającego na nadużyciu wolności słowa i
     pisma " sześć      miesięcy,
   2) po upływie sześciu miesięcy od dnia powzięcia wiadomości przez
     Rzecznika  Dyscyplinarnego o popełnieniu przewinienia.
3. Jeżeli jednak czyn zawiera znamiona przestępstwa, przedawnienie
  dyscyplinarne nie następuje wcześniej niż przedawnienie przewidziane w
  ustawie Kodeks karny.
4. Bieg przedawnienia dyscyplinarnego przerywa każda czynność Rzecznika
  Dyscyplinarnego w sprawie.
5. W razie śmierci obwinionego przed ukończeniem postępowania
  dyscyplinarnego, toczy się ono nadal, jeżeli zażąda  tego " w terminie dwóch
  miesięcy od dnia zgonu obwinionego " jego małżonek, krewny w linii prostej,
  brat lub siostra.
6. Postanowienie o umorzeniu postępowania wyjaśniającego wydane przez Rzecznika
Dyscyplinarnego traci moc jeżeli postępowanie wyjaśniające wszczęte zostało
na wniosek Prezesa Polskiej Izby Rzeczników Patentowych lub Prezesa
  Urzędu Patentowego i umorzeniu postępowania w terminie trzech miesięcy od
  dnia doręczenia odpisu postanowienia, sprzeciwi się wnioskodawca.
                                       
                                   Art. 62.
1. Rozprawa przed Sądem Dyscyplinarnym jest jawna dla rzeczników patentowych
  i aplikantów. Na rozprawie może być obecny poszkodowany.
2. W postępowaniu dyscyplinarnym obwiniony ma prawo korzystać z wybranego
  przez siebie obrońcy.
3. Sąd Dyscyplinarny może odstąpić od wymierzenia kary dyscyplinarnej, jeżeli
  przewinienie jest mniejszej wagi.
                                       
                                   Art. 63.
1. Od orzeczenia Sądu Dyscyplinarnego obwinionemu oraz Rzecznikowi Dyscyplinarnemu
przysługuje odwołanie do Odwoławczego Sądu Dyscyplinarnego, w
  terminie miesiąca od dnia doręczenia odpisu orzeczenia.
2. W razie śmierci obwinionego przed upływem terminu, o którym mowa w ust. 1,
  do wniesienia odwołania od orzeczenia Sądu Dyscyplinarnego, przepis art. 61
  ust. 5 stosuje się odpowiednio.
3. Do postępowania przed Odwoławczym Sądem Dyscyplinarnym przepis art. 62
  stosuje się odpowiednio.
                                       
                                   Art. 64.
1. Członkowie Sądu Dyscyplinarnego oraz Odwoławczego Sądu Dyscyplinarnego
  są w zakresie orzekania niezawiśli i podlegają wyłącznie przepisom prawa.
2. Członkowie Sądu Dyscyplinarnego i Odwoławczego Sądu Dyscyplinarnego
  orzekają na podstawie swego przekonania opartego na swobodnej ocenie
  całokształtu dowodów z uwzględnieniem okoliczności przemawiających zarówno
  na korzyść, jak i na niekorzyść obwinionego.
                                       
                                   Art. 65.
1. Odpis prawomocnego orzeczenia skazującego na karę dyscyplinarną dołącza
  się do akt osobowych obwinionego, prowadzonych wraz z listą rzeczników
  patentowych lub odpowiednio z listą aplikantów.
2. W przypadku orzeczenia wobec aplikanta kary wydalenia z aplikacji, odpis
  pra-     womocnego orzeczenia przekazywany jest także Prezesowi Urzędu
  Patentowego.
                                       
                                   Art. 66.
1. Orzeczenie wraz z uzasadnieniem wydane przez Odwoławczy Sąd Dyscyplinarny
  doręcza się obwinionemu, Ministrowi Sprawiedliwości, Prezesowi Urzędu
  Patentowego, Prezesowi Polskiej Izby Rzeczników Patentowych i Rzecznikowi
  Dyscyplinarnemu, którym przysługuje kasacja do Sądu Najwyższego.
2. Orzeczenie, od którego służy kasacja nie podlega wykonaniu do czasu
  wniesienia kasacji lub bezskutecznego upływu terminu do jej wniesienia.
3. Kasacja może być wniesiona z powodu rażącego naruszenia prawa, jak również
  rażącej niewspółmierności kary dyscyplinarnej.
4. Kasację wnosi się do Sądu Najwyższego za pośrednictwem Odwoławczego Sądu
  Dyscyplinarnego w terminie trzydziestu dni od dnia doręczenia orzeczenia z
  uzasadnieniem.
5. Od kasacji, o której mowa w ust. 1, nie uiszcza się opłaty sądowej.
6. Orzeczenie, od którego wniesiono kasację nie podlega wykonaniu do czasu
  rozpoznania kasacji.
7. Sąd Najwyższy rozpoznaje kasację na rozprawie w składzie trzech sędziów.
8. Do rozpoznania kasacji, o której mowa w ust. 1, stosuje się odpowiednio
  przepisy Kodeksu postępowania karnego, z wyłączeniem art. 526 § 2 oraz art.
  530 § 2
  i 3.
                                       
                                   Art. 67.
1. Usunięcie adnotacji na liście rzeczników patentowych lub liście
  aplikantów, a także odpisu orzeczenia dyscyplinarnego z akt osobowych
  obwinionego następuje z urzędu po upływie:
   1) trzech lat od uprawomocnienia się orzeczenia dyscyplinarnego upomnienia,
     nagany z ostrzeżeniem lub kary pieniężnej, a także wydalenia aplikanta z
     aplikacji,
   2) pięciu lat od upływu okresu zawieszenia prawa wykonywania zawodu
     rzecznika patentowego.
    Pomimo usunięcia z listy rzeczników patentowych adnotacji o zawieszeniu
  prawa wykonywania zawodu,  z akt osobowych nie usuwa się odpisu orzeczenia
  do dnia upływu okresu kar dodatkowych bądź okresu utraty biernego lub
  czynnego prawa wyborczego do organów samorządu.
2. Nie usuwa się z akt odpisu orzeczenia dyscyplinarnego ani adnotacji na
  liście rzeczników patentowych lub liście aplikantów w przypadku kary
  pozbawienia prawa wykonywania zawodu rzecznika patentowego lub wydalenia
  aplikanta z aplikacji z jednoczesnym orzeczeniem zakazu ponownego ubiegania
  się o wpis na listę aplikantów.
                                       
                                   Art. 68.
Minister Sprawiedliwości, po zasięgnięciu opinii Prezesa Urzędu Patentowego
oraz Krajowej Rady Rzeczników Patentowych określi, w drodze rozporządzenia,
szczegółowe zasady i tryb postępowania dyscyplinarnego, w tym orzekania, a
także właściwość i skład  sądów dyscyplinarnych oraz tryb powoływania członków
składów orzekających, jak również sposób wykonywania orzeczeń i obliczania
kosztów postępowania.
 
                                  Rozdział 7
    Zmiany w przepisach obowiązujących oraz przepisy przejściowe i końcowe
                                       
                                   Art. 69.
W ustawie z dnia 14 czerwca 1960 r. - Kodeks postępowania administracyjnego
(Dz. U. z 2000 r. Nr 98, poz. 1071) w art. 33 w  3 po wyrazach "radca prawny"
dodaje się wyrazy "oraz rzecznik patentowy".
                                       
                                   Art. 70.
W ustawie z dnia 11 maja 1995 r. o Naczelnym Sądzie Administracyjnym (Dz.U. Nr
74, poz. 368 i Nr 104, poz. 515, z 1997 r. Nr 75, poz. 471, Nr 106, poz. 679,
Nr 114, poz. 739 i Nr 144, poz. 971, z 1998 r. Nr 162, poz. 1126, z 1999 r. Nr
74, poz. 853 oraz z 2000 r. Nr 2, poz. 5, Nr 48, poz. 552, Nr 60, poz. 704 i
Nr 91, poz. 1008) w art. 55 dodaje się ust. 4 w brzmieniu:
     "4. W sprawach skarg na działania lub bezczynność Urzędu Patentowego
       Rzeczypospolitej Polskiej ust. 3 stosuje się odpowiednio do uczestnika
       postępowania reprezentowanego przez rzecznika patentowego.".
     
                                   Art. 71.
W ustawie z dnia 29 sierpnia 1997 r. o ochronie danych osobowych (Dz.U. Nr
133, poz. 883 i z 2000 r. Nr 12, poz. 136, Nr 50, poz. 580 i Nr 116, poz. 1216
) w art. 43 w ust. 1 w pkt 5 po wyrazach "lub radcy prawnego" dodaje się
wyrazy "i rzecznika patentowego".
                                   Art. 72.
W ustawie z dnia 19 listopada 1999 r. - Prawo działalności gospodarczej (Dz.U.
Nr 101, poz. 1178, z 2000 r. Nr 86, poz. 958 i Nr 114, poz. 1193)
dotychczasową treść art. 87 oznacza się jako ust. 1 i dodaje ust. 2 w
brzmieniu:
     "2. Świadczący pomoc w zakresie własności przemysłowej nie jest
       przedsiębiorcą w rozumieniu przepisów niniejszej ustawy. Działalność
       polegającą na świadczeniu pomocy w zakresie własności przemysłowej
       określają przepisy ustawy z dnia 11 kwietnia 2001 r. o rzecznikach
       patentowych (Dz.U. Nr ..., poz. ...).".
                                   Art. 73.
1. Rzecznicy patentowi wpisani na listę rzeczników patentowych przed dniem
  wejścia w życie ustawy stają się rzecznikami patentowymi w rozumieniu
  niniejszej ustawy.
2.  Rzecznicy patentowi, o których mowa w ust. 1, obowiązani są w terminie
  sześciu  miesięcy od dnia wejścia w życie ustawy do złożenia w Urzędzie
  Patentowym oraz Krajowej Radzie Rzeczników Patentowych oświadczenia w
  sprawie wykonywania zawodu. Nie złożenie oświadczenia w terminie jest
  podstawą do skreślenia  rzecznika  patentowego  z  listy rzeczników
  patentowych.
3. Z dniem wejścia w życie ustawy powstaje obowiązek wykonywania zawodu
  rzecznika patentowego na zasadach określonych w art. 8, również w
  odniesieniu do rzeczników patentowych, o których mowa w ust. 1, nie
  wykonujących zawodu w dniu wejścia w życie ustawy.
                                       
                                   Art. 74.
Osoby, które przed dniem wejścia w życie ustawy nabyły uprawnienia do wpisu na
listę rzeczników patentowych na podstawie dotychczasowych przepisów, mogą
ubiegać się, w okresie sześciu miesięcy od dnia wejścia w życie ustawy, o wpis
na listę rzeczników patentowych. Późniejsze złożenie wniosku o wpis na listę
jest podstawą do wydania decyzji o odmowie wpisu.
                                       
                                   Art. 75.
1. Osoby, które w dniu wejścia w życie ustawy odbywają szkolenia na
  rzeczników patentowych na podstawie dotychczasowych przepisów i ukończą je w
  przewidzianym terminie, przystępują do egzaminu kwalifikacyjnego i ubiegają
  się o wpis na listę rzeczników patentowych zgodnie z przepisami niniejszej
  ustawy, z zastrzeżeniem ust. 2.
2. Do osób, o których mowa w ust. 1, wymóg wykształcenia warunkujący wpis na
  listę rzeczników patentowych ocenia się na podstawie przepisów
  dotychczasowych.
                                       
                                   Art. 76.
Jednostki organizacyjne rzeczników patentowych działające przed dniem wejścia
w życie ustawy w formie nie odpowiadającej warunkom dla kancelarii
patentowych, określonym w niniejszej ustawie, dostosują formę, skład osobowy i
przedmiot  działalności do przepisów tej ustawy w terminie pięciu lat od dnia
wejścia  w życie ustawy albo zakończą swą działalność w zakresie świadczenia
pomocy w sprawach własności przemysłowej.
                                       
                                   Art. 77.
Postępowanie dyscyplinarne wobec rzeczników patentowych, wszczęte i nie
zakończone przed dniem wejścia w życie ustawy, toczy się według przepisów
dotychczasowych.
                                       
                                   Art. 78.
1. Organy samorządu, istniejące w dniu wejścia w życie ustawy, stają się
  organami samorządu w rozumieniu niniejszej ustawy i prowadzą swą działalność
  do końca kadencji.
2. Krajowa Rada Rzeczników Patentowych przygotuje i uchwali tymczasowy
  statut, w celu dostosowania go do wymogów określonych w ustawie przed
  zwołaniem pierwszego, po dniu wejścia w życie ustawy, Krajowego  Zjazdu.
                                       
                                   Art. 79.
Traci moc ustawa z dnia 9 stycznia 1993 r. o rzecznikach patentowych (Dz.U.
Nr 10, poz. 46).
                                       
                                   Art. 80.
Ustawa wchodzi w życie po upływie 3 miesięcy od dnia ogłoszenia.
