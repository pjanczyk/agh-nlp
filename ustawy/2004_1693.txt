


Tekst
ustawy ustalony ostatecznie po rozpatrzeniu poprawek Senatu
 
 
 
USTAWA
z dnia 11 lipca 2014 r.
 
o zmianie ustawy – Prawo ochrony środowiska
oraz niektórych innych ustaw[1]),[2])
 
 
Art. 1. 
W ustawie z dnia 27 kwietnia 2001 r. – Prawo
ochrony środowiska (Dz. U. z 2013 r. poz. 1232 i 1238 oraz z 2014 r. poz.
40 i 47) wprowadza się następujące zmiany:
1) odnośnik nr 1 do tytułu ustawy otrzymuje
brzmienie:
„1) Niniejsza
ustawa dokonuje w zakresie swojej regulacji wdrożenia następujących dyrektyw
Unii Europejskiej:
1) dyrektywy Rady 87/217/EWG z dnia 19 marca
1987 r. w sprawie ograniczania zanieczyszczenia środowiska azbestem i
zapobiegania temu zanieczyszczeniu (Dz. Urz. WE L 85 z 28.03.1987, str. 40, z
późn. zm.; Dz. Urz. UE Polskie wydanie specjalne, rozdz. 13, t. 8, str. 269);
2) dyrektywy Rady 91/692/EWG z dnia 23
grudnia 1991 r. normalizującej i racjonalizującej sprawozdania w sprawie
wykonywania niektórych dyrektyw odnoszących się do środowiska (Dz. Urz. WE L
377 z 31.12.1991, str. 48, z późn. zm.; Dz. Urz. UE Polskie wydanie specjalne,
rozdz. 5, t. 2, str. 10);
3) dyrektywy Rady 92/43/EWG z dnia 21 maja
1992 r. w sprawie ochrony siedlisk przyrodniczych oraz dzikiej fauny i flory (Dz.
Urz. WE L 206 z 22.07.1992, str. 7, z późn. zm.; Dz. Urz. UE Polskie wydanie
specjalne, rozdz. 15, t. 2, str. 102);
4) dyrektywy Rady 96/59/WE z dnia 16 września
1996 r. w sprawie unieszkodliwiania polichlorowanych bifenyli i
polichlorowanych trifenyli (PCB/PCT) (Dz. Urz. WE L 243 z 24.09.1996, str. 31,
z późn. zm.; Dz. Urz. UE Polskie wydanie specjalne, rozdz. 15, t. 3, str. 75);
5) dyrektywy Rady 96/82/WE z dnia 9 grudnia
1996 r. w sprawie kontroli niebezpieczeństwa poważnych awarii związanych z
substancjami niebezpiecznymi (Dz. Urz. WE L 10 z 14.01.1997, str. 13, z późn.
zm.; Dz. Urz. UE Polskie wydanie specjalne, rozdz. 5, t. 2, str. 410);
6) dyrektywy 1999/94/WE Parlamentu
Europejskiego i Rady z dnia 13 grudnia 1999 r. odnoszącej się do
dostępności dla konsumentów informacji o zużyciu paliwa i emisjach CO2 w odniesieniu do obrotu nowymi samochodami
osobowymi (Dz. Urz. WE L 12 z 18.01.2000, str. 16, z późn. zm.; Dz. Urz. UE
Polskie wydanie specjalne, rozdz. 15, t. 5, str. 3);
7) dyrektywy Parlamentu Europejskiego i Rady
2000/53/WE z dnia 18 września 2000 r. w sprawie pojazdów wycofanych z
eksploatacji (Dz. Urz. WE L 269 z 21.10.2000, str. 34, z późn. zm.; Dz.
Urz. UE Polskie wydanie specjalne, rozdz. 15, t. 5, str. 224);
8) dyrektywy 2002/49/WE Parlamentu
Europejskiego i Rady z dnia 25 czerwca 2002 r. odnoszącej się do oceny i
zarządzania poziomem hałasu w środowisku (Dz. Urz. WE L 189 z 18.07.2002, str.
12, z późn. zm.; Dz. Urz. UE Polskie wydanie specjalne, rozdz. 15, t. 7, str.
101);
9) dyrektywy 2004/107/WE Parlamentu
Europejskiego i Rady z dnia 15 grudnia 2004 r. w sprawie arsenu, kadmu, rtęci,
niklu i wielopierścieniowych węglowodorów aromatycznych w otaczającym powietrzu
(Dz. Urz. UE L 23 z 26.01.2005, str. 3, z późn. zm.);
10) dyrektywy Parlamentu Europejskiego i Rady
2008/50/WE z dnia 21 maja 2008 r. w sprawie jakości powietrza i czystszego
powietrza dla Europy (Dz. Urz. UE L 152 z 11.06.2008, str. 1);
11) dyrektywy Parlamentu Europejskiego i Rady
2008/56/WE z dnia 17 czerwca 2008 r. ustanawiającej ramy działań Wspólnoty w
dziedzinie polityki środowiska morskiego (dyrektywa ramowa w sprawie strategii
morskiej) (Dz. Urz. UE L 164 z 25.06.2008, str. 19);
12) dyrektywy Parlamentu Europejskiego i Rady
2008/98/WE z dnia 19 listopada 2008 r. w sprawie odpadów oraz uchylającej
niektóre dyrektywy (Dz. Urz. UE L 312 z 22.11.2008, str. 3);
13) dyrektywy Parlamentu Europejskiego i Rady
2009/147/WE z dnia 30 listopada 2009 r. w sprawie ochrony dzikiego ptactwa (Dz.
Urz. UE L 20 z 26.01.2010, str. 7, z późn. zm.);
14) dyrektywy Parlamentu Europejskiego i Rady
2010/75/UE z dnia 24 listopada 2010 r. w sprawie emisji przemysłowych
(zintegrowane zapobieganie zanieczyszczeniom i ich kontrola) (Dz. Urz. UE L 334
z 17.12.2010, str. 17).
Niniejsza ustawa zapewnia
również wykonanie przepisów rozporządzenia (WE) nr 166/2006 Parlamentu
Europejskiego i Rady z dnia 18 stycznia 2006 r. w sprawie ustanowienia
Europejskiego Rejestru Uwalniania i Transferu Zanieczyszczeń
i zmieniającego dyrektywę Rady 91/689/EWG i 96/61/WE (Dz. Urz. UE L 33
z 04.02.2006, str. 1, z późn. zm.).”;
2) w art. 3:
a) po pkt 2 dodaje się pkt 2a i 2b w
brzmieniu:
„2a) badaniach zanieczyszczenia gleby i ziemi
– rozumie się przez to pomiary zawartości substancji powodującej ryzyko w
glebie i w ziemi, w tym pobieranie próbek oraz związane z tymi pomiarami badania
właściwości gleby i ziemi;
2b) dokumencie referencyjnym BAT – rozumie
się przez to dokument, będący wynikiem wymiany informacji zorganizowanej przez
Komisję Europejską zgodnie z przepisami dotyczącymi emisji przemysłowych,
sporządzony dla określonego rodzaju działalności i opisujący w szczególności
stosowane techniki, aktualne wielkości emisji i zużycia, techniki uwzględniane
przy okazji ustalania najlepszych dostępnych technik, a także opisujący konkluzje
BAT oraz wszelkie nowe techniki;”,
b) po pkt 4 dodaje się pkt 4a w brzmieniu:
„4a) granicznych wielkościach emisyjnych –
rozumie się przez to najwyższe z określonych w konkluzjach BAT wielkości
emisji powiązane z najlepszymi dostępnymi technikami, uzyskiwane w normalnych warunkach
eksploatacji z wykorzystaniem najlepszej dostępnej techniki lub kombinacji
najlepszych dostępnych technik;”,
c) po pkt 5 dodaje się pkt 5a w brzmieniu:
„5a) historycznym zanieczyszczeniu
powierzchni ziemi – rozumie się przez to zanieczyszczenie powierzchni ziemi,
które zaistniało przed dniem 30 kwietnia 2007 r. lub wynika z działalności,
która została zakończona przed dniem 30 kwietnia 2007 r.; rozumie się
przez to także szkodę w środowisku w powierzchni ziemi w rozumieniu art. 6
pkt 11 lit. c ustawy z dnia 13 kwietnia 2007 r. o zapobieganiu szkodom w
środowisku i ich naprawie (Dz. U. z 2014 r. poz. 210), która została
spowodowana przez emisję lub zdarzenie, od którego upłynęło więcej niż 30
lat;”,
d) po pkt 8c dodaje się pkt 8d w brzmieniu:
„8d) konkluzji BAT – rozumie się przez to
dokument sporządzony na podstawie dokumentu referencyjnego BAT, przyjmowany
przez Komisję Europejską, w drodze decyzji, zgodnie z przepisami dotyczącymi
emisji przemysłowych, formułujący wnioski dotyczące najlepszych dostępnych
technik, ich opisu, informacji służącej ocenie ich przydatności, wielkości
emisji powiązanych z najlepszymi dostępnymi technikami, powiązanego
monitoringu, powiązanych poziomów zużycia oraz, w stosownych przypadkach, odpowiednich
sposobów przeprowadzenia remediacji;”,
e) pkt 10 otrzymuje brzmienie:
„10) najlepszych dostępnych technikach –
rozumie się przez to najbardziej efektywny i zaawansowany poziom rozwoju
technologii i metod prowadzenia danej działalności, który wskazuje możliwe
wykorzystanie poszczególnych technik jako podstawy przy ustalaniu dopuszczalnych
wielkości emisji i innych warunków pozwolenia mających na celu zapobieganie
powstawaniu, a jeżeli nie jest to możliwe, ograniczenie emisji i oddziaływania
na środowisko jako całość, z tym że:
a) technika – oznacza zarówno stosowaną
technologię, jak i sposób, w jaki dana instalacja jest projektowana,
wykonywana, eksploatowana oraz likwidowana,
b) dostępne techniki – oznaczają techniki o
takim stopniu rozwoju, który umożliwia ich praktyczne zastosowanie w danej
dziedzinie przemysłu, z uwzględnieniem warunków ekonomicznych i
technicznych oraz rachunku kosztów i korzyści, a które to techniki prowadzący
daną działalność może uzyskać,
c) najlepsza technika – oznacza najbardziej
efektywną technikę w osiąganiu wysokiego ogólnego poziomu ochrony środowiska
jako całości;”,
f) w pkt 20 lit. a otrzymuje brzmienie:
„a) przedsiębiorcę w rozumieniu art. 4 ustawy
z dnia 2 lipca 2004 r. o swobodzie działalności gospodarczej (Dz. U. z
2013 r. poz. 672, z późn. zm.[3])) oraz przedsiębiorcę zagranicznego w rozumieniu
art. 5 pkt 3 tej ustawy, a także osoby prowadzące działalność wytwórczą w
rolnictwie w zakresie upraw rolnych, chowu lub hodowli zwierząt, ogrodnictwa, warzywnictwa,
leśnictwa i rybactwa śródlądowego,”,
g) pkt 25 otrzymuje brzmienie:
„25) powierzchni ziemi – rozumie się przez to
ukształtowanie terenu, glebę, ziemię oraz wody gruntowe, z tym że:
a) gleba – oznacza górną warstwę litosfery,
złożoną z części mineralnych, materii organicznej, wody glebowej, powietrza glebowego
i organizmów, obejmującą wierzchnią warstwę gleby i podglebie,
b) ziemia – oznacza górną warstwę litosfery,
znajdującą się poniżej gleby, do głębokości oddziaływania człowieka,
c) wody gruntowe – oznaczają wody podziemne w
rozumieniu art. 9 ust. 1 pkt 22 ustawy z dnia 18 lipca 2001 r. – Prawo wodne
(Dz. U. z 2012 r. poz.145, z późn. zm.[4])), które znajdują się w strefie nasycenia i pozostają
w bezpośredniej styczności z gruntem lub podglebiem;”,
h) po pkt 31a dodaje się pkt 31b w brzmieniu:
„31b) remediacji – rozumie się przez to
poddanie gleby, ziemi i wód gruntowych działaniom mającym na celu usunięcie lub
zmniejszenie ilości substancji powodujących ryzyko, ich kontrolowanie oraz ograniczenie
rozprzestrzeniania się, tak aby teren zanieczyszczony przestał stwarzać
zagrożenie dla zdrowia ludzi lub stanu środowiska, z uwzględnieniem obecnego i,
o ile jest to możliwe, planowanego w przyszłości sposobu użytkowania terenu;
remediacja może polegać na samooczyszczaniu, jeżeli przynosi największe
korzyści dla środowiska;”,
i) po pkt 32c dodaje się pkt 32d w brzmieniu:
„32d) samooczyszczaniu – rozumie się przez to
biologiczne, chemiczne i fizyczne procesy, których skutkiem jest ograniczenie
ilości, ładunku, stężenia, toksyczności, dostępności oraz rozprzestrzeniania
się zanieczyszczeń w glebie, ziemi i wodach, przebiegające samoistnie, bez
ingerencji człowieka, ale których przebieg może być przez człowieka
wspomagany;”,
j) po pkt 37 dodaje się pkt 37a w brzmieniu:
„37a) substancji powodującej ryzyko – rozumie
się przez to substancję stwarzającą zagrożenie i mieszaninę stwarzającą
zagrożenie, należącą co najmniej do jednej z klas zagrożenia wymienionych w częściach
2–5 załącznika I do rozporządzenia Parlamentu Europejskiego i Rady (WE) nr
1272/2008 z dnia 16 grudnia 2008 r. w sprawie klasyfikacji, oznakowania i
pakowania substancji i mieszanin, zmieniającego i uchylającego dyrektywy
67/548/EWG i 1999/45/WE oraz zmieniającego rozporządzenie (WE) nr 1907/2006
(Dz. Urz. UE L 353 z 31.12.2008, str. 1, z późn. zm.), w szczególności
substancje powodujące ryzyko, o których mowa w przepisach wydanych na podstawie
art. 101a ust. 5 pkt 1;”;
3) w art. 4 w ust. 1 w pkt 2 skreśla się
wyrazy „(Dz. U. z 2012 r. poz. 145, z późn. zm.)”;
4) w art. 7a skreśla się wyrazy „(Dz. U. Nr 75,
poz. 493, z późn. zm.)”;
5) w tytule I tytuł działu III otrzymuje
brzmienie:
„Polityka ochrony
środowiska oraz programy ochrony środowiska”;
6) art. 13 i art. 14 otrzymują brzmienie:
„Art.
13. Polityka ochrony środowiska to zespół działań mających na celu stworzenie
warunków niezbędnych do realizacji ochrony środowiska, zgodnie z zasadą
zrównoważonego rozwoju.
Art. 14.
1. Polityka ochrony środowiska jest prowadzona na podstawie strategii rozwoju,
programów i dokumentów programowych, o których mowa w ustawie z dnia 6 grudnia
2006 r. o zasadach prowadzenia polityki rozwoju (Dz. U. z 2009 r. Nr 84,
poz. 712, z późn. zm.[5])).
2. Polityka ochrony środowiska jest
prowadzona również za pomocą wojewódzkich, powiatowych i gminnych programów
ochrony środowiska.”;
7) uchyla się art. 15 i art. 16;
8) w art. 17:
a) ust. 1 otrzymuje brzmienie:
„1. Organ wykonawczy województwa, powiatu i
gminy, w celu realizacji polityki ochrony środowiska, sporządza odpowiednio
wojewódzkie, powiatowe i gminne programy ochrony środowiska, uwzględniając
cele zawarte w strategiach, programach i dokumentach programowych, o których
mowa w art. 14 ust. 1.”,
b) ust. 4 otrzymuje brzmienie:
„4. Organ, o którym mowa w ust. 1, zapewnia
możliwość udziału społeczeństwa, na zasadach i w trybie określonych w ustawie z
dnia 3 października 2008 r. o udostępnianiu informacji o środowisku i jego
ochronie, udziale społeczeństwa w ochronie środowiska oraz o ocenach
oddziaływania na środowisko (Dz. U. z 2013 r. poz. 1235,
z późn. zm.[6])),
w postępowaniu, którego przedmiotem jest sporządzenie programu ochrony
środowiska.”;
9) w art. 18 dodaje się ust. 3 w brzmieniu:
„3. Po przedstawieniu raportów odpowiednio
sejmikowi województwa, radzie powiatu albo radzie gminy, raporty są
przekazywane przez organ wykonawczy województwa, powiatu i gminy odpowiednio do
ministra właściwego do spraw środowiska, organu wykonawczego województwa i organu
wykonawczego powiatu.”;
10) w art. 76 w ust. 2
w pkt 3 średnik zastępuje się kropką i uchyla się pkt 4;
11) art. 101 otrzymuje
brzmienie:
„Art.
101. Ochrona powierzchni ziemi polega na:
1) racjonalnym gospodarowaniu;
2) zachowaniu funkcji środowiskowych,
gospodarczych, społecznych i kulturowych, w tym między innymi:
a) produkcji żywności
oraz biomasy,
b) magazynowaniu,
filtrowaniu i przekształcaniu składników odżywczych, substancji i wody,
c) podstaw rozwoju
życia i różnorodności biologicznej,
d) źródła surowców,
e) rezerwuaru
pierwiastka węgla,
f) zbioru dziedzictwa
geologicznego, geomorfologicznego i archeologicznego;
3) zapobieganiu zanieczyszczeniu substancjami
powodującymi ryzyko oraz na remediacji;
4) zachowaniu jak najlepszego stanu gleby
poprzez zapobieganie:
a) erozji wodnej i
wietrznej,
b) spadkowi zawartości
próchnicy glebowej,
c) zagęszczaniu, przez
co rozumie się wzrost gęstości objętościowej i zmniejszanie porowatości
gleby,
d) zasoleniu na skutek
gromadzenia się w glebie soli rozpuszczalnych,
e) działaniom
powodującym zakwaszanie;
5) minimalizacji stopnia i łagodzeniu skutków
zasklepienia gleby poprzez:
a) ograniczanie do
niezbędnego minimum powierzchni gleby objętej zabudową,
b) zachowywanie lub
tworzenie powierzchni biologicznie czynnych gleby, zdolnych do łagodzenia
degradującego działania terenów zabudowanych i zanieczyszczeń środowiska;
6) zapobieganiu ruchom masowym ziemi i ich
skutkom;
7) przeciwdziałaniu niekorzystnym zmianom
naturalnego ukształtowania powierzchni ziemi polegającym na:
a) ograniczaniu
tworzenia, powstałych w wyniku przemieszczania lub usuwania mas ziemnych i
skalnych oraz odpadów wydobywczych, wykopów, wyrobisk, nasypów i zwałowisk,
b) zapobieganiu
niszczeniu gleby, w tym mieszaniu jej poziomów genetycznych, które nie wynika z
uprawy gruntów ornych,
c) zapobieganiu i
ograniczaniu niszczenia pokrycia terenu roślinnością,
d) zapewnieniu
racjonalnego wykorzystania przemieszczanych lub usuwanych mas ziemnych i
skalnych,
e) zapewnieniu
racjonalnego wykorzystania warstwy próchnicznej gleb, głównie w kierunku
odtworzenia i ulepszania gleb,
f) ponownym kształtowaniu
funkcji lub przygotowaniu do pełnienia nowych funkcji terenów, na których
występuje niekorzystne przekształcenie naturalnego ukształtowania powierzchni
ziemi.”;
12) po art. 101 dodaje się art. 101a–101r w
brzmieniu:
„Art.
101a. 1. Zanieczyszczenie powierzchni ziemi ocenia się na podstawie przekroczenia
dopuszczalnych zawartości substancji powodujących ryzyko w glebie lub w ziemi.
2. Dopuszczalna zawartość w glebie i w ziemi
substancji powodującej ryzyko oznacza zawartość, poniżej której żadna z funkcji
pełnionych przez powierzchnię ziemi nie jest znacząco naruszona, z uwzględnieniem
wpływu tej substancji na zdrowie ludzi i stan środowiska.
3. Funkcję pełnioną przez powierzchnię ziemi
ocenia się na podstawie jej faktycznego zagospodarowania i wykorzystania, chyba
że inna funkcja wynika z planu zagospodarowania przestrzennego.
4. Gleby, ziemi lub wód gruntowych nie uznaje
się za zanieczyszczone, jeżeli stwierdzone w niej zawartości substancji są pochodzenia
naturalnego.
5. Minister właściwy do spraw środowiska,
mając na względzie wpływ niektórych rodzajów działalności na stan powierzchni
ziemi, w tym stwarzane przez nie zagrożenie dla zdrowia ludzi i stanu
środowiska, oraz kierując się potrzebą ujednolicenia zasad
i zminimalizowania kosztów badań zanieczyszczenia gleby i ziemi, określi w
drodze rozporządzenia sposób prowadzenia oceny zanieczyszczenia powierzchni
ziemi, w tym:
1) substancje powodujące ryzyko szczególnie
istotne dla ochrony powierzchni ziemi, ich dopuszczalne zawartości w glebie
oraz dopuszczalne zawartości w ziemi, zróżnicowane dla poszczególnych
właściwości gleby oraz grup gruntów, wydzielonych w oparciu o sposób ich
użytkowania;
2) szczegółowe wymagania dotyczące ustalania
dopuszczalnej zawartości w glebie oraz dopuszczalnej zawartości w ziemi substancji
powodującej ryzyko, innej niż wskazana w pkt 1, z uwzględnieniem
analizy jej wpływu na zdrowie ludzi i stan środowiska;
3) etapy identyfikacji terenów
zanieczyszczonych, w szczególności:
a) sposób ustalenia
działalności mogącej być przyczyną zanieczyszczenia na danym terenie obecnie
lub w przeszłości,
b) sposób ustalenia
listy substancji powodujących ryzyko, których wystąpienie w glebie lub ziemi
jest spodziewane ze względu na działalność, o której mowa w lit. a,
c) źródła informacji istotne
dla oceny zagrożenia zanieczyszczeniem gleby lub ziemi,
d) warunki uznawania
istniejących badań zanieczyszczenia gleby i ziemi za aktualne,
e) etapy i sposób
prowadzenia badań zanieczyszczenia gleby i ziemi;
4) rodzaje
działalności mogących z dużym prawdopodobieństwem powodować historyczne
zanieczyszczenie powierzchni ziemi, wraz ze wskazaniem przykładowych dla tych
działalności zanieczyszczeń;
5) referencyjne metodyki wykonywania badań
zanieczyszczenia gleby i ziemi;
6) szczegółowe wymagania dotyczące oceny
zanieczyszczenia gleby, ziemi lub wód gruntowych na terenie zakładu, gdzie jest
lub była w przeszłości eksploatowana instalacja wymagająca uzyskania pozwolenia
zintegrowanego, w celu zapewnienia identyfikacji każdego zanieczyszczenia przed
uruchomieniem instalacji, w trakcie jej eksploatacji oraz po zamknięciu,
w tym wymagania dotyczące zakresu i sposobu sporządzenia raportu
początkowego, o którym mowa w art. 208 ust. 2 pkt 4 lit. a, pomiarów,
o których mowa w art. 211 ust. 6 pkt 4, i raportu końcowego, o którym mowa
w art. 217b ust. 1.
Art.
101b. W ramach państwowego monitoringu środowiska dokonuje się oceny oraz badań
i obserwacji stanu gleby i ziemi.
Art.
101c. 1. Generalny Dyrektor Ochrony Środowiska prowadzi rejestr historycznych
zanieczyszczeń powierzchni ziemi.
2. W rejestrze gromadzi się informacje:
1) o potencjalnych historycznych
zanieczyszczeniach powierzchni ziemi oraz historycznych zanieczyszczeniach
powierzchni ziemi, w tym ich charakterystyce, miejscu, czasie wystąpienia oraz
aktualnym statusie terenu, na którym występują;
2) o przeprowadzonych remediacjach oraz
osiągniętych w ich wyniku efektach ekologicznych;
3) o działalności prowadzonej na terenach, na
których wystąpiło potencjalne historyczne zanieczyszczenie powierzchni ziemi
lub historyczne zanieczyszczenie powierzchni ziemi, obecnie, a także, o ile
takie informacje są dostępne – w przeszłości;
4) imię i nazwisko albo nazwę władającego
powierzchnią ziemi oraz adres jego zamieszkania lub siedziby;
5) imię i nazwisko albo nazwę obowiązanego do
przeprowadzenia remediacji oraz adres jego zamieszkania lub siedziby;
6) określenie przedmiotu działalności
gospodarczej, zgodnie z Polską Klasyfikacją Działalności (PKD), wykonywanej na
terenie, na którym występuje potencjalne historyczne zanieczyszczenie
powierzchni ziemi lub historyczne zanieczyszczenie powierzchni ziemi, przez
władającego powierzchnią ziemi;
7) określenie przedmiotu działalności
gospodarczej, zgodnie z Polską Klasyfikacją Działalności (PKD), wykonywanej na
terenie, na którym występuje historyczne zanieczyszczenie powierzchni ziemi,
przez obowiązanego do przeprowadzenia remediacji;
8) inne, niż wskazane w pkt 1–7, istotne
informacje dotyczące historycznych zanieczyszczeń powierzchni ziemi, w szczególności
o prowadzonych postępowaniach administracyjnych i sądowo-administracyjnych w
sprawach historycznych zanieczyszczeń powierzchni ziemi.
3. Regionalny dyrektor ochrony środowiska, w
drodze decyzji skierowanej do władającego powierzchnią ziemi, dokonuje do
rejestru wpisu o potencjalnym historycznym zanieczyszczeniu powierzchni ziemi,
nie później niż w terminie 6 miesięcy od dnia otrzymania odpowiednio:
1) wykazu, o którym mowa w art. 101d ust. 6;
2) aktualizacji wykazu, o której mowa w art.
101d ust. 8;
3) zgłoszenia, o którym mowa w art. 101e ust.
1.
4. Decyzja, o której mowa w ust. 3, zawiera
wskazanie miejsca, na którym występuje potencjalne historyczne zanieczyszczenie
powierzchni ziemi.
5. Regionalny dyrektor ochrony środowiska
aktualizuje i uzupełnia rejestr na podstawie:
1) aktualizacji wykazu, o której mowa w art.
101d ust. 8,
2) badań, o których mowa w art. 101f ust. 1
lub art. 101g ust. 1,
3) planu remediacji, o którym mowa w art.
101l ust. 1,
4) oceny przeprowadzenia remediacji, o której
mowa w art. 101n ust. 1
– nie później niż w
terminie 6 miesięcy odpowiednio od dnia ich otrzymania, wykonania, ustalenia
lub dokonania.
6. Regionalny dyrektor ochrony środowiska,
dokonując wpisu do rejestru, aktualizując lub uzupełniając rejestr, oznacza
aktualny status terenu jako teren, na którym:
1) występuje potencjalne historyczne
zanieczyszczenie powierzchni ziemi – jeżeli informacje na temat terenu zawarto
w wykazie, o którym mowa w art. 101d ust. 6, lub w zgłoszeniu, o którym mowa w
art. 101e ust. 1;
2) występuje historyczne zanieczyszczenie
powierzchni ziemi – jeżeli na terenie przeprowadzono badania, o których mowa w
art. 101f ust. 1 lub w art. 101g ust. 1, które potwierdzają historyczne
zanieczyszczenie powierzchni ziemi;
3) występuje historyczne zanieczyszczenie
powierzchni ziemi w trakcie remediacji – jeżeli dla danego terenu ustalono plan
remediacji, o którym mowa w art. 101l ust. 1;
4) zakończono remediację – jeżeli ocena
przeprowadzenia remediacji, o której mowa w art. 101n ust. 1, wykaże, że remediacja
została przeprowadzona zgodnie z ustalonym planem remediacji.
7. Regionalny dyrektor ochrony środowiska, w
drodze decyzji skierowanej do władającego powierzchnią ziemi, dokonuje wykreślenia
wpisu do rejestru, jeżeli nie potwierdzono historycznego zanieczyszczenia
powierzchni ziemi, w szczególności gdy badania zanieczyszczenia gleby i ziemi,
o których mowa w art. 101f ust. 1 lub w art. 101g ust. 1, albo
badania wykonywane przy opracowaniu planu remediacji, o którym mowa w art.
101l ust. 1, nie potwierdziły występowania na danym terenie historycznego
zanieczyszczenia powierzchni ziemi.
8. Generalny Dyrektor Ochrony Środowiska może
dokonywać zmian w rejestrze, jeżeli stwierdzi niezgodność zawartych w nim
danych z posiadanymi informacjami, w szczególności wynikającymi z prowadzonych
postępowań administracyjnych w zakresie historycznego zanieczyszczenia
powierzchni ziemi.
9. Rejestr prowadzi się:
1) przy użyciu systemu teleinformatycznego;
2) w podziale na województwa, w sposób
umożliwiający zestawianie danych dla obszaru całego kraju;
3) w sposób umożliwiający sortowanie danych.
10. Bezpośredni dostęp do wszystkich danych
zawartych w rejestrze posiadają za pośrednictwem systemu teleinformatycznego
organy ochrony środowiska oraz organy Inspekcji Ochrony Środowiska.
11. Brak wpisu do rejestru nie wstrzymuje
postępowania w sprawie wydania decyzji, o której mowa w art. 101f ust. 1, art.
101k ust. 2 lub 3, art. 101l ust. 4, art. 101m ust. 1 pkt 2 lub art. 101o
ust. 2.
12. Minister właściwy do spraw środowiska,
biorąc pod uwagę potrzebę zapewnienia dostępu do informacji o środowisku, a także
użyteczność i zapewnienie sprawnego funkcjonowania rejestru określi, w drodze
rozporządzenia, szczegółowy zakres informacji, które są gromadzone w rejestrze.
Art.
101d. 1. Starosta dokonuje identyfikacji potencjalnych historycznych zanieczyszczeń
powierzchni ziemi, poprzez:
1) ustalenie działalności mogącej z dużym
prawdopodobieństwem powodować historyczne zanieczyszczenie powierzchni ziemi,
która była prowadzona na danym terenie przed dniem 30 kwietnia 2007 r.;
2) ustalenie listy substancji powodujących
ryzyko, których wystąpienie w glebie lub ziemi jest spodziewane ze względu na
działalność, o której mowa w pkt 1;
3) analizę dostępnych informacji na temat
zagrożenia zanieczyszczeniem gleby lub ziemi;
4) w razie potrzeby – wykonanie pierwszego
etapu badań zanieczyszczenia gleby i ziemi przez laboratorium, o którym
mowa w art. 147a ust. 1 pkt 1 lub ust. 1a.
2. Identyfikacji potencjalnych historycznych
zanieczyszczeń powierzchni ziemi nie dokonuje się na terenach, na których jest
prowadzona działalność, której głównym celem jest obronność i bezpieczeństwo
państwa lub bezpieczeństwo międzynarodowe.
3. Starosta lub upoważniona przez niego
osoba, są uprawnieni do wstępu na teren władającego powierzchnią ziemi w celu
wykonywania badań zanieczyszczenia gleby i ziemi.
4. W przypadku, o którym mowa w ust. 3,
władający powierzchnią ziemi jest obowiązany umożliwić wykonywanie badań na terenie
będącym w jego władaniu.
5. Władający powierzchnią ziemi, na wniosek
starosty, przekazuje wszelkie znajdujące się w jego posiadaniu informacje
dotyczące potencjalnego historycznego zanieczyszczenia powierzchni ziemi oraz
jego możliwych źródłach.
6. Starosta sporządza wykaz potencjalnych
historycznych zanieczyszczeń powierzchni ziemi.
7. Wykaz zawiera:
1) adres, numery działek ewidencyjnych i
informacje o ich powierzchni;
2) informacje o aktualnym i, o ile jest to
możliwe, planowanym sposobie użytkowania gruntów;
3) informacje o działalności prowadzonej na
terenie;
4) informacje o działalności prowadzonej na
terenie w przeszłości, o ile takie informacje są dostępne;
5) informacje o właściwościach gleby na
terenie;
6) nazwy substancji powodujących ryzyko oraz
informacje o ich zawartości w glebie i w ziemi;
7) informacje o remediacji prowadzonej
obecnie i w przeszłości na terenie;
8) imię i nazwisko albo nazwę obowiązanego do
przeprowadzenia remediacji oraz adres jego zamieszkania lub siedziby;
9) imię i nazwisko albo nazwę władającego
powierzchnią ziemi oraz adres jego zamieszkania lub siedziby.
8. Starosta dokonuje aktualizacji wykazu raz
na 2 lata.
9. Starosta przekazuje wykaz oraz – raz na 2
lata – jego aktualizację regionalnemu dyrektorowi ochrony środowiska za pośrednictwem
środków komunikacji elektronicznej lub na informatycznych nośnikach danych.
Art.
101e. 1. Władający powierzchnią ziemi, który stwierdził historyczne zanieczyszczenie
powierzchni ziemi na terenie będącym w jego władaniu, jest obowiązany
niezwłocznie zgłosić ten fakt regionalnemu dyrektorowi ochrony środowiska.
2. Zgłoszenie, o którym mowa w ust. 1,
zawiera:
1) imię i nazwisko albo nazwę podmiotu
zgłaszającego oraz adres jego zamieszkania lub siedziby;
2) adres i numer działki ewidencyjnej;
3) informacje na temat czasu wystąpienia zanieczyszczenia
powierzchni ziemi, w tym, w miarę możliwości, dokumenty uprawdopodobniające,
że zgłoszenie dotyczy historycznego zanieczyszczenia powierzchni ziemi;
4) dokumentację potwierdzającą wystąpienie
zanieczyszczenia powierzchni ziemi, w tym nazwy substancji powodujących
ryzyko oraz wyniki badań zanieczyszczenia gleby i ziemi tymi substancjami,
wykonanych przez laboratorium, o którym mowa w art. 147a ust. 1 pkt 1 lub ust.
1a.
3. Każdy, kto stwierdził potencjalne
historyczne zanieczyszczenie powierzchni ziemi, może zgłosić ten fakt
staroście.
4. Zgłoszenie, o którym mowa w ust. 3,
zawiera:
1) imię i nazwisko albo nazwę podmiotu
zgłaszającego oraz adres jego zamieszkania lub siedziby;
2) wskazanie miejsca, w miarę możliwości
poprzez podanie adresu lub numeru działki ewidencyjnej;
3) informacje na temat czasu wystąpienia
zanieczyszczenia powierzchni ziemi, w tym, w miarę możliwości, dokumenty
uprawdopodobniające, że zgłoszenie dotyczy historycznego zanieczyszczenia
powierzchni ziemi;
4) opis stwierdzonej sytuacji wskazującej na
występowanie potencjalnego historycznego zanieczyszczenia powierzchni ziemi, dokumentację,
która uprawdopodobni jej wystąpienie, w tym, w miarę możliwości, nazwy
substancji powodujących ryzyko oraz wyniki badań zanieczyszczenia gleby i ziemi
tymi substancjami, wykonanych przez laboratorium, o którym mowa w art. 147a
ust. 1 pkt 1 lub ust. 1a.
5. Do zgłoszenia, o którym mowa w ust. 1 i 3,
składanego w postaci elektronicznej dołącza się zeskanowane dokumenty lub
dokumentację, o których mowa odpowiednio w ust. 2 pkt 3 i 4 oraz w ust. 4 pkt 3
i 4.
Art.
101f. 1. Na terenie, na którym była prowadzona przed dniem 30 kwietnia
2007 r. działalność mogąca z dużym prawdopodobieństwem powodować
historyczne zanieczyszczenie powierzchni ziemi oraz istnieją przesłanki
wskazujące na występowanie historycznego zanieczyszczenia powierzchni ziemi,
takie jak umieszczenie terenu w wykazie, o którym mowa w art. 101d ust. 6, lub
zgłoszenie, o którym mowa w art. 101e ust. 1, regionalny dyrektor ochrony
środowiska może, w drodze decyzji, nałożyć na władającego powierzchnią
ziemi będącego podmiotem korzystającym ze środowiska, obowiązek wykonania badań
zanieczyszczenia gleby i ziemi oraz wyznaczyć termin przedłożenia wyników
tych badań.
2. Badania zanieczyszczenia gleby i ziemi, o
których mowa w ust. 1, wykonuje laboratorium, o którym mowa w art. 147a ust. 1
pkt 1 lub ust. 1a.
3. Przepisu ust. 1 nie stosuje się, gdy
podmiot korzystający ze środowiska posiada pozwolenie zintegrowane, w którym
określono sposób wykonywania badań zanieczyszczenia gleby i ziemi.
4. Podmiot, o którym mowa w ust. 1, jest
obowiązany przechowywać wyniki badań przez okres 5 lat od zakończenia roku kalendarzowego,
którego dotyczą, oraz przedkładać je regionalnemu dyrektorowi ochrony środowiska
oraz wojewódzkiemu inspektorowi ochrony środowiska na ich żądanie.
5. Postępowanie w przedmiocie wydania
decyzji, o której mowa w ust. 1, wszczyna się z urzędu.
Art.
101g. 1. Regionalny dyrektor ochrony środowiska może wykonywać badania
zanieczyszczenia gleby i ziemi w celu potwierdzenia występowania historycznego
zanieczyszczenia powierzchni ziemi lub w celu opracowania planu remediacji,
w przypadku innym niż wskazany w art. 101f ust. 1.
2. Badania zanieczyszczenia gleby i ziemi, o
których mowa w ust. 1, wykonuje laboratorium, o którym mowa w art. 147a ust. 1
pkt 1 lub ust. 1a.
3. Zamówienie publiczne na wykonywanie badań
zanieczyszczenia gleby i ziemi, o których mowa w ust. 1, obejmuje jednorazowe
badania lub dokonywanie wszystkich badań we wskazanym okresie.
4. Regionalny dyrektor ochrony środowiska lub
upoważniona przez niego osoba, są uprawnieni do wstępu na teren władającego
powierzchnią ziemi w celu wykonywania badań zanieczyszczenia gleby i ziemi.
5. W przypadku, o którym mowa w ust. 4,
władający powierzchnią ziemi jest obowiązany umożliwić wykonywanie badań na terenie
będącym w jego władaniu.
Art.
101h. 1. Władający powierzchnią ziemi, na której występuje historyczne zanieczyszczenie
powierzchni ziemi, jest obowiązany do przeprowadzenia remediacji.
2. Jeżeli władający powierzchnią ziemi
wykaże, że historyczne zanieczyszczenie powierzchni ziemi dokonane po dniu
objęcia przez niego władania spowodował inny wskazany podmiot, zwany dalej
„innym sprawcą”, obowiązek przeprowadzenia remediacji spoczywa na innym
sprawcy.
3. Jeżeli zanieczyszczenie zostało
spowodowane przez innego sprawcę za zgodą lub wiedzą władającego powierzchnią
ziemi, władający powierzchnią ziemi jest obowiązany do przeprowadzenia
remediacji solidarnie z innym sprawcą.
4. W przypadku, o którym mowa w ust. 3,
decyzję, o której mowa w art. 101l ust. 4 i art. 101m ust. 1 pkt 2, kieruje się
także do władającego powierzchnią ziemi.
Art.
101i. Regionalny dyrektor ochrony środowiska, w przypadku historycznego
zanieczyszczenia powierzchni ziemi, przeprowadza remediację, jeżeli:
1) nie można wszcząć wobec władającego
powierzchnią ziemi postępowania egzekucyjnego dotyczącego obowiązku przeprowadzenia
remediacji albo egzekucja okazała się bezskuteczna;
2) władający powierzchnią ziemi wykaże, że
zanieczyszczenie, dokonane po dniu objęcia przez niego władania, spowodował
inny sprawca, wobec którego nie można wszcząć postępowania egzekucyjnego
dotyczącego obowiązku przeprowadzenia remediacji, lub egzekucja okazała się
bezskuteczna;
3) władający powierzchnią ziemi dokonał
zgłoszenia na podstawie art. 12 ustawy z dnia 27 lipca 2001 r. o wprowadzeniu
ustawy – Prawo ochrony środowiska, ustawy o odpadach oraz o zmianie niektórych
ustaw (Dz. U. Nr 100, poz. 1085, z późn. zm.[7]))
oraz starosta uwzględnił zgłoszenie w rejestrze zawierającym informacje
o terenach, na których stwierdzono przekroczenie standardów jakości gleby
lub ziemi, z wyszczególnieniem terenów, na których obowiązek rekultywacji
obciążał starostę;
4) z uwagi na zagrożenie dla zdrowia ludzi
lub możliwość zaistnienia nieodwracalnych szkód w środowisku jest konieczne niezwłoczne
jej przeprowadzenie.
Art.
101j. 1. Regionalny dyrektor ochrony środowiska ustala harmonogram swoich zadań
w zakresie historycznych zanieczyszczeń powierzchni ziemi oraz co najmniej raz
na 5 lat dokonuje jego aktualizacji.
2. Harmonogram obejmuje:
1) badania zanieczyszczenia gleby i ziemi na
terenach, na których występuje potencjalne historyczne zanieczyszczenie
powierzchni ziemi;
2) opracowywanie planów remediacji dla
terenów, dla których potwierdzono historyczne zanieczyszczenie powierzchni
ziemi;
3) przeprowadzanie remediacji historycznych
zanieczyszczeń powierzchni ziemi, o których mowa w art. 101i.
3. Ustalając i aktualizując harmonogram
uwzględnia się potrzebę przeprowadzenia w pierwszej kolejności remediacji
terenów, które stanowią największe zagrożenie dla zdrowia ludzi lub stanu
środowiska oraz uwzględnia się możliwość finansowania zadań regionalnego dyrektora
ochrony środowiska w kolejnych latach.
4. W trakcie opracowywania lub aktualizacji
harmonogramu regionalny dyrektor ochrony środowiska zasięga opinii Zarządu
Narodowego Funduszu Ochrony Środowiska i Gospodarki Wodnej oraz zarządu
właściwego wojewódzkiego funduszu ochrony środowiska i gospodarki wodnej w
zakresie możliwości wspomagania ze środków tych funduszy zadań objętych harmonogramem.
5. Regionalny dyrektor ochrony środowiska
opracowuje i przekazuje Generalnemu Dyrektorowi Ochrony Środowiska, co 5 lat,
sprawozdanie z realizacji zadań objętych harmonogramem.
Art. 101k.
1. Koszty remediacji obejmują koszty:
1) badań zanieczyszczenia gleby i ziemi;
2) opracowania projektu planu remediacji;
3) przeprowadzenia remediacji.
2. W przypadkach, o których mowa w art. 101i
pkt 4, regionalny dyrektor ochrony środowiska nakłada, w drodze decyzji, na
władającego powierzchnią ziemi obowiązek zwrotu poniesionych kosztów remediacji,
określając w niej wysokość, sposób i termin ich uiszczenia.
3. Jeżeli władający powierzchnią ziemi
wykaże, że historyczne zanieczyszczenie powierzchni ziemi dokonane po dniu
objęcia przez niego władania, której remediacja spowodowała poniesienie
kosztów, o których mowa w ust. 1, spowodował inny sprawca, regionalny dyrektor
ochrony środowiska nakłada, w drodze decyzji, obowiązek zwrotu tych kosztów na
innego sprawcę, określając w niej wysokość, sposób i termin ich uiszczenia.
4. Regionalny dyrektor ochrony środowiska
może odstąpić od żądania zwrotu całości albo części kosztów remediacji, jeżeli:
1) władający powierzchnią ziemi lub inny
sprawca nie został zidentyfikowany lub nie można wszcząć wobec niego postępowania
egzekucyjnego, lub egzekucja okazała się bezskuteczna;
2) koszty postępowania egzekucyjnego są wyższe
niż kwota możliwa do odzyskania.
5. Roszczenia względem władającego
powierzchnią ziemi lub innego sprawcy o zwrot kosztów remediacji
przedawniają się z upływem 5 lat od dnia, w którym odpowiednio decyzja, o
której mowa w ust. 2 albo 3, stała się ostateczna.
6. Do należności z tytułu obowiązku zwrotu
kosztów remediacji stosuje się odpowiednio przepisy działu III ustawy z dnia 29
sierpnia 1997 r. – Ordynacja podatkowa (Dz. U. z 2012 r. poz. 749, z późn. zm.[8])),
z tym że uprawnienia organów podatkowych przysługują regionalnemu dyrektorowi
ochrony środowiska.
Art.
101l. 1. Remediację historycznego zanieczyszczenia powierzchni ziemi przeprowadza
się zgodnie z ustalonym planem remediacji.
2. Władający powierzchnią ziemi lub inny
sprawca, obowiązany do przeprowadzenia remediacji historycznego zanieczyszczenia
powierzchni ziemi, jest obowiązany do przedłożenia regionalnemu dyrektorowi
ochrony środowiska wniosku o wydanie decyzji ustalającej plan remediacji,
który zawiera projekt planu remediacji; do pisemnego wniosku dołącza się jego
zapis w postaci elektronicznej na informatycznych nośnikach danych.
3. Projekt planu remediacji zawiera
informacje o:
1) terenie wymagającym przeprowadzenia
remediacji, poprzez wskazanie adresu i numerów działek ewidencyjnych oraz
jego powierzchni;
2) aktualnym i, o ile jest to możliwe,
planowanym sposobie użytkowania zanieczyszczonego terenu;
3) właściwościach gleby oraz rodzaju pokrycia
terenu, w tym roślinności i zabudowie;
4) nazwach substancji powodujących ryzyko,
wraz z wynikami badań zanieczyszczenia gleby i ziemi tymi substancjami, wykonanych
przez laboratorium, o którym mowa w art. 147a ust. 1 pkt 1 lub ust. 1a;
5) nazwach substancji powodujących ryzyko
oraz ich zawartości w glebie i w ziemi, do jakich doprowadzi remediacja;
6) ocenie występowania znaczącego zagrożenia
dla zdrowia ludzi lub stanu środowiska;
7) budowie geologicznej i warunkach
hydrogeologicznych niezbędnych do dokonania oceny, o której mowa w pkt 6 – jeżeli
zachodzi taka potrzeba;
8) planowanym sposobie przeprowadzenia
remediacji;
9) planowanym terminie rozpoczęcia i
zakończenia remediacji;
10) sposobie
potwierdzenia przeprowadzenia remediacji oraz terminie przedłożenia
dokumentacji z jej przeprowadzenia, w tym wyników badań zanieczyszczenia gleby
i ziemi wykonanych przez laboratorium, o którym mowa w art. 147a ust. 1 pkt 1
lub ust. 1a.
4. Plan remediacji ustala regionalny dyrektor
ochrony środowiska w drodze decyzji określającej:
1) teren wymagający przeprowadzenia
remediacji, poprzez wskazanie adresu i numerów działek ewidencyjnych oraz
jego powierzchni;
2) nazwy substancji powodujących ryzyko oraz
ich zawartości w glebie i w ziemi, do jakich doprowadzi remediacja;
3) sposób przeprowadzenia remediacji;
4) termin rozpoczęcia i zakończenia
remediacji;
5) sposób potwierdzenia przeprowadzenia
remediacji oraz termin przedłożenia dokumentacji z jej przeprowadzenia, w tym
wyników badań zanieczyszczenia gleby i ziemi wykonanych przez laboratorium, o
którym mowa w art. 147a ust. 1 pkt 1 lub ust. 1a.
5. Regionalny dyrektor ochrony środowiska
wydaje decyzję, o której mowa w ust. 4, po zasięgnięciu opinii dotyczącej
projektu planu remediacji:
1) państwowego wojewódzkiego inspektora
sanitarnego – w odniesieniu do oceny występowania znaczącego zagrożenia dla zdrowia
ludzi na danym terenie;
2) państwowego powiatowego inspektora
sanitarnego – w odniesieniu do zanieczyszczenia w ujęciach wody przeznaczonej
do spożycia;
3) dyrektora okręgowego urzędu górniczego – w
odniesieniu do zanieczyszczenia spowodowanego ruchem zakładu górniczego;
4) dyrektora regionalnej dyrekcji Lasów
Państwowych – w odniesieniu do zanieczyszczenia na gruntach będących w zarządzie
Państwowego Gospodarstwa Leśnego Lasy Państwowe;
5) dyrektora parku narodowego – w odniesieniu
do zanieczyszczenia na obszarze parku narodowego i jego otuliny;
6) dyrektora regionalnego zarządu gospodarki
wodnej – w odniesieniu do zanieczyszczenia w strefach ochronnych ujęć wody;
7) starosty – w odniesieniu do
zanieczyszczenia gruntów wykorzystywanych na cele rolne.
6. Jeżeli zanieczyszczenie wystąpiło na
terenie, do którego inny sprawca nie posiada tytułu prawnego, władający
powierzchnią ziemi jest obowiązany umożliwić wykonanie badań zanieczyszczenia
gleby i ziemi, a także przeprowadzenie remediacji zgodnie z planem remediacji
ustalonym w drodze decyzji, o której mowa ust. 4.
Art.
101m. 1. W przypadku gdy władający powierzchnią ziemi lub inny sprawca nie
przeprowadza remediacji, pomimo że zgodnie z art. 101h jest do tego obowiązany,
regionalny dyrektor ochrony środowiska:
1) wzywa go do przedłożenia wniosku, o którym
mowa w art. 101l ust. 2, w wyznaczonym terminie;
2) jeżeli nie przedłożył wniosku zgodnie z
wezwaniem – nakłada na władającego powierzchnią ziemi lub innego sprawcę, w
drodze decyzji, obowiązek przeprowadzenia remediacji na podstawie ustalonego
przez regionalnego dyrektora ochrony środowiska planu remediacji.
2. W decyzji, o której mowa w ust. 1 pkt 2,
ustala się obowiązek zwrotu kosztów opracowania projektu planu remediacji, ich
wysokość, sposób i termin uiszczenia oraz ustala się plan remediacji:
1) zawierający informacje o:
a) aktualnym i, o ile
jest to możliwe, planowanym sposobie użytkowania zanieczyszczonego terenu,
b) właściwościach
gleby oraz rodzaju pokrycia terenu, w tym roślinności i zabudowie, 
c) nazwach substancji
powodujących ryzyko, wraz z wynikami badań zanieczyszczenia gleby i ziemi tymi
substancjami, wykonanych przez laboratorium, o którym mowa w art. 147a ust. 1
pkt 1 lub ust. 1a,
d) ocenie występowania
znaczącego zagrożenia dla zdrowia ludzi lub stanu środowiska,
e) budowie
geologicznej i warunkach hydrogeologicznych niezbędnych do dokonania oceny, o
której mowa w lit. d – jeżeli zachodzi taka potrzeba;
2) określający:
a) teren wymagający
przeprowadzenia remediacji, poprzez wskazanie adresu i numerów działek ewidencyjnych
oraz jego powierzchni,
b) nazwy substancji
powodujących ryzyko oraz ich zawartości w glebie i w ziemi, do jakich
doprowadzi remediacja,
c) sposób
przeprowadzenia remediacji,
d) termin rozpoczęcia
i zakończenia remediacji,
e) sposób potwierdzenia
przeprowadzenia remediacji oraz termin przedłożenia dokumentacji z jej
przeprowadzenia, w tym wyników badań zanieczyszczenia gleby i ziemi wykonanych
przez laboratorium, o którym mowa w art. 147a ust. 1 pkt 1 lub ust. 1a.
3. Przy wydawaniu decyzji, o której mowa w
ust. 1 pkt 2, stosuje się odpowiednio przepisy art. 101l ust. 5.
4. W przypadku, o którym mowa w ust. 1 pkt 2,
nie stosuje się przepisów art. 362.
5. W przypadku, o którym mowa w ust. 1 pkt 2,
opracowanie projektu planu remediacji regionalny dyrektor ochrony środowiska
może zlecić wykonawcy, który ze względu na posiadane kompetencje, doświadczenie
oraz warunki techniczne i organizacyjne będzie gwarantował należyte jego
opracowanie.
6. Do należności z tytułu obowiązku zwrotu
kosztów opracowania projektu planu remediacji stosuje się odpowiednio przepisy
działu III ustawy z dnia 29 sierpnia 1997 r. – Ordynacja podatkowa, z tym że
uprawnienia organów podatkowych przysługują regionalnemu dyrektorowi ochrony
środowiska.
7. Jeżeli zanieczyszczenie wystąpiło na
terenie, do którego inny sprawca nie posiada tytułu prawnego, władający
powierzchnią ziemi jest obowiązany umożliwić wykonanie badań zanieczyszczenia
gleby i ziemi, a także przeprowadzenie remediacji zgodnie z planem remediacji
ustalonym w decyzji, o której mowa w ust. 1 pkt 2.
Art.
101n. 1. Regionalny dyrektor ochrony środowiska dokonuje oceny przeprowadzenia
remediacji, która polega na stwierdzeniu zgodności remediacji z ustalonym
planem remediacji.
2. W przypadku gdy stwierdzono niezgodność
przeprowadzonej remediacji z ustalonym planem remediacji, stosuje się
przepisy o postępowaniu egzekucyjnym w administracji.
Art.
101o. 1. Jeżeli regionalny dyrektor ochrony środowiska przeprowadza remediację,
o której mowa w art. 101i, władający powierzchnią ziemi jest obowiązany
umożliwić jej przeprowadzenie z zachowaniem warunków określonych w decyzji,
o której mowa w ust. 2, a także umożliwić prowadzenie badań
zanieczyszczenia gleby i ziemi.
2. Regionalny dyrektor ochrony środowiska, w
celu przeprowadzenia remediacji, określa, w drodze decyzji skierowanej do
władającego powierzchnią ziemi, zakres udostępnienia przez niego powierzchni
ziemi oraz ustala plan remediacji:
1) zawierający informacje o:
a) aktualnym i, o ile
jest to możliwe, planowanym sposobie użytkowania zanieczyszczonego terenu,
b) właściwościach
gleby oraz rodzaju pokrycia terenu, w tym roślinności i zabudowie, 
c) nazwach substancji
powodujących ryzyko, wraz z wynikami badań zanieczyszczenia gleby i ziemi tymi
substancjami, wykonanych przez laboratorium, o którym mowa w art. 147a ust. 1
pkt 1 lub ust. 1a,
d) ocenie występowania
znaczącego zagrożenia dla zdrowia ludzi lub stanu środowiska,
e) budowie
geologicznej i warunkach hydrogeologicznych niezbędnych do dokonania oceny, o
której mowa w lit. d – jeżeli zachodzi taka potrzeba;
2) określający:
a) teren wymagający
przeprowadzenia remediacji, poprzez wskazanie adresu i numerów działek
ewidencyjnych oraz jego powierzchni,
b) nazwy substancji
powodujących ryzyko oraz ich zawartości w glebie i w ziemi, do jakich
doprowadzi remediacja,
c) sposób
przeprowadzenia remediacji,
d) termin rozpoczęcia
i zakończenia remediacji,
e) sposób
potwierdzenia przeprowadzenia remediacji oraz termin przedłożenia dokumentacji
z jej przeprowadzenia, w tym wyników badań zanieczyszczenia gleby i ziemi
wykonanych przez laboratorium, o którym mowa w art. 147a ust. 1 pkt 1 lub ust.
1a.
3. Postępowanie w sprawie wydania decyzji, o
której mowa w ust. 2, wszczyna się z urzędu.
4. Przy wydawaniu decyzji, o której mowa w
ust. 2, stosuje się odpowiednio przepisy art. 101l ust. 5.
5. W przypadku, o którym mowa w art. 101i,
opracowanie projektu planu remediacji lub przeprowadzenie remediacji regionalny
dyrektor ochrony środowiska może zlecić wykonawcy, który ze względu na
posiadane kompetencje, doświadczenie oraz warunki techniczne i organizacyjne
będzie gwarantował odpowiednio należyte ich opracowanie lub przeprowadzenie.
Art.
101p. 1. Dokonując oceny występowania znaczącego zagrożenia dla zdrowia ludzi
lub stanu środowiska, o której mowa w art. 101l ust. 3 pkt 6, art. 101m ust. 2
pkt 1 lit. d oraz art. 101o ust. 2 pkt 1 lit. d, uwzględnia się w
szczególności:
1) postać chemiczną, w jakiej występuje
zanieczyszczenie i jego biodostępność;
2) możliwość rozprzestrzeniania się
zanieczyszczenia;
3) potencjalne drogi narażenia, z
uwzględnieniem rozprzestrzeniania się zanieczyszczeń w zależności od właściwości
gleby, ukształtowania, budowy geologicznej i warunków hydrogeologicznych, a
także pokrycia terenu;
4) środowisko oraz ludzi, którzy mogliby
ucierpieć w wyniku zanieczyszczenia;
5) występowanie na terenie zanieczyszczonym i
w jego okolicy zwłaszcza gruntów uprawnych, ogrodów, parków, placów zabaw,
terenów sportowych, budynków mieszkalnych i użytkowych, form ochrony przyrody,
zasobów wody pitnej i ujęć wody.
2. Jeżeli ocena występowania znaczącego
zagrożenia dla zdrowia ludzi lub stanu środowiska wykaże, że nie występuje znaczące
zagrożenie dla zdrowia ludzi lub stanu środowiska, regionalny dyrektor ochrony
środowiska może zwolnić władającego powierzchnią ziemi lub innego sprawcę, w
drodze decyzji, z obowiązku przeprowadzenia remediacji albo nie przeprowadzać
remediacji, o której mowa w art. 101i.
3. Minister właściwy do spraw środowiska w
porozumieniu z ministrem właściwym do spraw zdrowia, kierując się potrzebą ujednolicenia
sposobu wykonywania oceny występowania znaczącego zagrożenia dla zdrowia ludzi
lub stanu środowiska, może określić, w drodze rozporządzenia, sposób wykonywania
oceny występowania znaczącego zagrożenia dla zdrowia ludzi lub stanu środowiska
oraz referencyjne metodyki modelowania rozprzestrzeniania substancji w glebie,
ziemi i wodach gruntowych.
Art. 101q.
1. Dopuszcza się następujące sposoby przeprowadzenia remediacji:
1) usunięcie zanieczyszczenia, przynajmniej
do dopuszczalnej zawartości w glebie i w ziemi substancji powodujących ryzyko;
2) inne, niż wskazany w pkt 1, prowadzące do
usunięcia znaczącego zagrożenia dla zdrowia ludzi i stanu środowiska, z
uwzględnieniem obecnego i, o ile jest to możliwe, planowanego sposobu
użytkowania terenu, takie jak: 
a) zmniejszenie ilości
zanieczyszczeń lub
b) ograniczenie
możliwości rozprzestrzeniania się zanieczyszczeń i kontrolowanie
zanieczyszczenia poprzez okresowe prowadzenie badań zanieczyszczenia gleby i
ziemi w określonym czasie, lub
c) przeprowadzenie
samooczyszczania powierzchni ziemi, ewentualne działania wspomagające
samooczyszczanie, kontrolowanie zanieczyszczenia poprzez okresowe prowadzenie
badań zanieczyszczenia gleby i ziemi w określonym czasie, ewentualne ograniczenie
dostępu ludzi do zanieczyszczonego terenu i ewentualna konieczność zmiany
sposobu użytkowania zanieczyszczonego terenu.
2. Przy planowaniu lub określaniu sposobu
przeprowadzenia remediacji w pierwszej kolejności należy rozważyć
usunięcie zanieczyszczenia, o którym mowa w ust. 1 pkt 1.
3. Odstąpienie od usunięcia zanieczyszczenia,
o którym mowa w ust. 1 pkt 1, i przeprowadzenie remediacji w sposób, o
którym mowa w ust. 1 pkt 2, dopuszcza się, jeżeli:
1) nie są znane technologie lub sposoby
pozwalające na usunięcie zanieczyszczenia lub
2) negatywne dla środowiska skutki działań
prowadzonych w celu usunięcia zanieczyszczenia byłyby niewspółmiernie wysokie
do korzyści osiągniętych w środowisku, lub
3) koszty oczyszczania doprowadzające do
usunięcia zanieczyszczenia byłyby nieproporcjonalnie wysokie w stosunku do korzyści
osiągniętych w środowisku i zasadne jest przeprowadzenie remediacji w
sposób, o którym mowa w ust. 1 pkt 2, co zostało wykazane w analizie
kosztów i korzyści przeprowadzonej dla kilku wariantów sposobu przeprowadzenia
remediacji, lub
4) obowiązany do przeprowadzenia remediacji
wykaże, że zanieczyszczenie nastąpiło przed dniem 1 września 1980 r.
Art.
101r. Zabrania się używania do prac ziemnych gleby lub ziemi, w tym używanych
do tych prac osadów pochodzących z dna zbiorników powierzchniowych wód
stojących lub wód płynących, jeżeli jest przekroczona w nich dopuszczalna
zawartość substancji powodującej ryzyko, określona w przepisach wydanych na
podstawie art. 101a ust. 5, dla gruntów występujących w miejscu użycia tej
gleby lub ziemi.”;
13) uchyla się art.
103-105;
14) uchyla się art.
109;
15) art. 118c
otrzymuje brzmienie:
„Art.
118c. Wielkość emisji hałasu wyznacza się i ocenia na podstawie pomiarów
poziomu hałasu w środowisku.”;
16) w art. 135:
a) ust. 5 otrzymuje brzmienie:
„5. Jeżeli obowiązek utworzenia obszaru
ograniczonego użytkowania wynika z postępowania w sprawie oceny oddziaływania
na środowisko, dla przedsięwzięcia polegającego na budowie drogi krajowej, o
której mowa w ustawie z dnia 21 marca 1985 r. o drogach publicznych (Dz.
U. z 2013 r. poz. 260, 843, 1446 i 1543 oraz z 2014 r. poz. 659) obszar
ograniczonego użytkowania wyznacza się na podstawie analizy porealizacyjnej. W
decyzji o zezwoleniu na realizację inwestycji drogowej nakłada się obowiązek sporządzenia
analizy porealizacyjnej po upływie roku od dnia oddania obiektu do użytkowania
i jej przedstawienia w terminie 18 miesięcy od dnia oddania obiektu do
użytkowania.”;
b) uchyla się ust. 5a i 5b;
17) w art. 144 ust. 4
otrzymuje brzmienie:
„4. Zastosowanie
technologii spełniającej wymagania, o których mowa w art. 143, a także
dotrzymanie standardów emisyjnych określonych w przepisach wydanych na
podstawie art. 146 ust. 3 oraz w przepisach odrębnych, nie zwalnia z obowiązku
zachowania standardów jakości środowiska.”; 
18) art. 145 otrzymuje
brzmienie:
„Art.
145. Prowadzący instalację oraz użytkownik urządzenia są obowiązani do:
1) dotrzymywania standardów emisyjnych, o
których mowa w przepisach wydanych na podstawie art. 146 ust. 3 pkt 3 i 4, z
uwzględnieniem warunków uznawania ich za dotrzymane, o których mowa w
przepisach wydanych na podstawie art. 146 ust. 3 pkt 5 lit. a, oraz
stałych lub przejściowych odstępstw od standardów emisyjnych, o których mowa w
przepisach wydanych na podstawie art. 146 ust. 3 pkt 5 lit. c; 
2) dotrzymywania standardów emisyjnych, o
których mowa w przepisach wydanych na podstawie art. 169 ust. 3 pkt 3 lit. a;
3) zapewnienia ich prawidłowej eksploatacji,
polegającej w szczególności na:
a) stosowaniu paliw,
surowców lub materiałów zapewniających ograniczanie ich negatywnego
oddziaływania na środowisko,
b) podejmowaniu
odpowiednich działań w przypadku powstania zakłóceń w procesach
technologicznych i operacjach technicznych lub w pracy urządzeń ochronnych ograniczających
emisję, w celu ograniczenia ich skutków dla środowiska;
4) postępowania w sposób, o którym mowa w
przepisach wydanych na podstawie art. 146 ust. 3 pkt 5 lit. e, w przypadku
zakłóceń w pracy urządzeń ochronnych ograniczających emisję; 
5) wstrzymania podawania odpadów do spalania
lub współspalania lub zatrzymania instalacji i urządzenia spalania lub
współspalania odpadów, w przypadkach, o których mowa w przepisach wydanych
na podstawie art. 146 ust. 3 pkt 5 lit. f; 
6) stosowania paliw, surowców lub materiałów,
w tym substancji lub mieszanin, zgodnie z wymaganiami lub ograniczeniami, o
których mowa w przepisach wydanych na podstawie art. 146 ust. 3 pkt 5 lit. g; 
7) stosowania rozwiązań technicznych, zgodnie
z wymaganiami, o których mowa w przepisach wydanych na podstawie art. 146
ust. 3 pkt 5 lit. h; 
8) przekazywania organowi właściwemu do
wydania pozwolenia, wojewódzkiemu inspektorowi ochrony środowiska lub ministrowi
właściwemu do spraw środowiska:
a) informacji o
niedotrzymaniu standardów emisyjnych oraz o odstępstwach od standardów
emisyjnych,
b) informacji lub
danych dotyczących warunków lub wielkości emisji, a także działań zmierzających
do ograniczenia emisji, w tym realizacji planu obniżenia emisji
– w przypadkach, o
których mowa w przepisach wydanych na podstawie art. 146 ust. 3 pkt 5 lit. i.”;

19) po art. 145 dodaje
się art. 145a w brzmieniu:
„Art.
145a. 1. Organ właściwy do wydania pozwolenia, który otrzymał informacje lub
dane zgodnie z przepisami wydanymi na podstawie art. 146 ust. 3 pkt 5 lit. i,
albo deklaracje, dokumenty lub dane, o których mowa w art. 146a ust. 1 lub 146b
ust. 1 i 3, przekazuje niezwłocznie te informacje, dane, deklaracje lub dokumenty
wojewódzkiemu inspektorowi ochrony środowiska oraz ministrowi właściwemu do
spraw środowiska.
2. Wojewódzki inspektor ochrony środowiska,
który otrzymał od użytkownika urządzenia informacje lub dane w trybie art. 146
ust. 3 pkt 5 lit. i, przekazuje niezwłocznie te informacje lub dane ministrowi
właściwemu do spraw środowiska.”;
20) art.146 otrzymuje
brzmienie:
„Art.
146. 1. Standardy emisyjne w zakresie wprowadzania gazów lub pyłów do powietrza
ustala się dla niektórych rodzajów instalacji, źródeł spalania paliw oraz
urządzeń spalania lub współspalania odpadów, odpowiednio jako:
1) stężenie gazów lub pyłów w gazach
odlotowych lub
2) masa gazów lub pyłów wprowadzana w
określonym czasie, lub
3) stosunek masy gazów lub pyłów do jednostki
wykorzystywanego surowca, materiału, paliwa lub powstającego produktu.
2. Standardy emisyjne w zakresie wprowadzania
gazów lub pyłów do powietrza mogą zostać zróżnicowane w zależności od:
1) rodzaju lub skali działalności, procesu
technologicznego lub operacji technicznej, terminu wydania pozwolenia na budowę
lub pozwolenia na użytkowanie, terminu złożenia wniosku o wydanie pozwolenia na
budowę lub pozwolenia na użytkowanie, terminu oddania do użytkowania lub zakończenia
użytkowania, terminu dalszego łącznego czasu użytkowania – w przypadku
instalacji i źródeł spalania paliw;
2) skali działalności lub roku produkcji – w
przypadku urządzeń spalania lub współspalania odpadów.
3. Minister właściwy do spraw środowiska w
porozumieniu z ministrem właściwym do spraw gospodarki, mając na uwadze potrzebę
ograniczenia negatywnego oddziaływania na środowisko niektórych rodzajów
instalacji, źródeł spalania paliw oraz urządzeń spalania lub współspalania
odpadów, w związku z wprowadzaniem gazów lub pyłów do powietrza, oraz mając na
uwadze przepisy prawa Unii Europejskiej określające dopuszczalne wielkości emisji
substancji do powietrza ze źródeł spalania paliw, instalacji i urządzeń
spalania lub współspalania odpadów, instalacji przetwarzania azbestu lub produktów
zawierających azbest, instalacji do produkcji dwutlenku tytanu, instalacji, w
których używane są rozpuszczalniki organiczne i z urządzeń spalania lub
współspalania odpadów, określi, w drodze rozporządzenia:
1) rodzaje instalacji, dla których określa
się standardy emisyjne w zakresie wprowadzania gazów lub pyłów do powietrza;
2) rodzaje źródeł spalania paliw, dla których
określa się standardy emisyjne w zakresie wprowadzania gazów lub pyłów do
powietrza;
3) standardy emisyjne w zakresie wprowadzania
gazów lub pyłów do powietrza dla instalacji i źródeł spalania paliw, o których
mowa w pkt 1 i 2;
4) standardy emisyjne w zakresie wprowadzania
gazów lub pyłów do powietrza dla urządzeń spalania lub współspalania odpadów;
5) dla niektórych z rodzajów instalacji i
źródeł spalania paliw oraz dla urządzeń spalania lub współspalania odpadów:
a) warunki uznawania standardów
emisyjnych za dotrzymane, w tym stopień odsiarczania, lub
b) sposób sprawdzania
dotrzymywania standardów emisyjnych, lub
c) stałe lub
przejściowe odstępstwa od standardów emisyjnych, lub
d) warunki odstępstw,
granice odstępstw lub warunki zastosowania planu obniżenia emisji, lub
e) sposoby
postępowania w przypadku zakłóceń w pracy urządzeń ochronnych ograniczających
emisję, lub
f) przypadki, w
których jest wymagane wstrzymanie podawania odpadów do spalania lub
współspalania lub zatrzymanie instalacji i urządzenia spalania lub współspalania
odpadów, lub
g) wymagania lub
ograniczenia w zakresie stosowania paliw, surowców lub materiałów, w tym
substancji lub mieszanin, o określonych właściwościach, cechach lub parametrach,
lub
h) wymagania w
zakresie stosowania określonych rozwiązań technicznych zapewniających
ograniczanie emisji, lub
i) przypadki, w
których prowadzący instalacje lub użytkownik urządzenia spalania lub
współspalania odpadów przekazuje organowi właściwemu do wydania pozwolenia,
wojewódzkiemu inspektorowi ochrony środowiska lub ministrowi właściwemu do
spraw środowiska:
– informacje o
niedotrzymaniu standardów emisyjnych oraz o odstępstwach od standardów
emisyjnych, 
– informacje lub dane
dotyczące warunków lub wielkości emisji, a także działań zmierzających do
ograniczenia emisji, w tym realizacji planu obniżenia emisji, lub
j) termin i formę
przekazania informacji lub danych, o których mowa w lit. i.”;
21) po art. 146 dodaje
się art. 146a–146i w brzmieniu:
„Art. 146a.
1. Dla źródła spalania paliw, w przypadku którego prowadzący instalację złożył
organowi właściwemu do wydania pozwolenia, w terminie do dnia 1 stycznia 2014
r., pisemną deklarację, że źródło będzie użytkowane nie dłużej niż do dnia
31 grudnia 2023 r., a czas użytkowania źródła, w okresie od dnia 1 stycznia
2016 r. do dnia 31 grudnia 2023 r., nie przekroczy 17 500 godzin, jeżeli
spełnia ono następujące warunki:
1) pozwolenie na budowę źródła wydano przed
dniem 7 stycznia 2013 r. lub wniosek o wydanie takiego pozwolenia został złożony
przed tym dniem, i źródło zostało oddane do użytkowania nie później niż w dniu
7 stycznia 2014 r.,
2) całkowita nominalna moc cieplna źródła,
ustalona z uwzględnieniem pierwszej i drugiej zasady łączenia, jest nie
mniejsza niż 50 MW,
3) źródło ani żadna z jego części, które będą
eksploatowane po dniu 31 grudnia 2015 r., nie zostały zgłoszone, do dnia
30 czerwca 2004 r., w pisemnej deklaracji złożonej organowi właściwemu do
wydania pozwolenia, jako źródło, które będzie użytkowane nie dłużej niż do dnia
31 grudnia 2015 r., i którego czas użytkowania w okresie od dnia 1 stycznia
2008 r. do dnia 31 grudnia 2015 r. nie przekroczy 20 000 godzin
– obowiązują – w
okresie od dnia 1 stycznia 2016 r. do dnia 31 grudnia 2023 r. lub
w okresie krótszym, jeżeli limit czasu użytkowania źródła wynoszący 17 500
godzin zostanie wykorzystany przed dniem 31 grudnia 2023 r. – wielkości
dopuszczalnej emisji tlenku azotu i dwutlenku azotu w przeliczeniu na dwutlenek
azotu, wielkości dopuszczalnej emisji pyłu i wielkości dopuszczalnej emisji
dwutlenku siarki lub stopnie odsiarczania, które zostały określone w pozwoleniu
zintegrowanym jako obowiązujące w dniu 31 grudnia 2015 r.
2. Czas użytkowania 17 500 godzin, o którym
mowa w ust. 1, wynosi 32 000 godzin, w przypadku źródła spalania
paliw o całkowitej nominalnej mocy cieplnej większej niż 1500 MW, ustalonej z
uwzględnieniem pierwszej zasady łączenia, którego użytkowanie rozpoczęto przed
dniem 31 grudnia 1986 r. i które jest opalane lokalnymi paliwami stałymi o
wartości opałowej poniżej 5800 kJ/kg, zawartości wilgoci powyżej 45% wagowo,
połączonej zawartości wilgoci i popiołu powyżej 60% wagowo i zawartości
tlenku wapnia w popiele powyżej 10%.
3. W przypadku, o którym mowa w ust. 1, dla
źródła spalania paliw o całkowitej nominalnej mocy cieplnej większej niż
500 MW, ustalonej z uwzględnieniem pierwszej i drugiej zasady łączenia,
opalanego paliwem stałym, dla którego pierwsze pozwolenie na budowę wydano po
dniu 1 lipca 1987 r., wielkość dopuszczalnej emisji tlenku azotu i dwutlenku
azotu w przeliczeniu na dwutlenek azotu w okresie od dnia 1 stycznia 2016
r. do dnia 31 grudnia 2023 r. nie może być wyższa niż 200 mg/m3u.
4. Jeżeli źródło spalania paliw, o którym
mowa w ust. 1 i 2, lub część tego źródła, będą eksploatowane po dniu 31 grudnia
2023 r. lub po dniu, w którym wykorzystany zostanie limit czasu użytkowania odpowiednio
17 500 albo 32 000 godzin, to przy określaniu wielkości dopuszczalnej emisji na
okres po tych dniach źródło to uznaje się za źródło oddane do użytkowania po
dniu 7 stycznia 2014 r.
Art.
146b. 1. Dla źródła spalania paliw, w przypadku którego prowadzący instalację
złożył organowi właściwemu do wydania pozwolenia, w terminie do dnia
30 czerwca 2015 r., dokumenty potwierdzające spełnianie przez źródło
spalania paliw następujących warunków:
1) pierwsze pozwolenie na budowę źródła
wydano przed dniem 27 listopada 2002 r. lub wniosek o wydanie takiego
pozwolenia został złożony przed tym dniem, i źródło zostało oddane do użytkowania
nie później niż w dniu 27 listopada 2003 r.,
2) całkowita nominalna moc cieplna, ustalona
z uwzględnieniem pierwszej i drugiej zasady łączenia, jest nie mniejsza niż 50
MW i nie większa niż 200 MW,
3) co najmniej 50% produkcji ciepła
użytkowego wytwarzanego w tym źródle, stanowi ciepło dostarczone do publicznej
sieci ciepłowniczej w postaci pary lub gorącej wody
– obowiązują – w
okresie od dnia 1 stycznia 2016 r. do czasu spełniania warunków, o których mowa
w pkt 2 i 3, jednak nie dłużej niż do dnia 31 grudnia 2022 r. – wielkości
dopuszczalnej emisji tlenku azotu i dwutlenku azotu w przeliczeniu na dwutlenek
azotu, wielkości dopuszczalnej emisji pyłu i wielkości dopuszczalnej emisji dwutlenku
siarki lub stopnie odsiarczania, które zostały określone w pozwoleniu zintegrowanym
jako obowiązujące w dniu 31 grudnia 2015 r.
2. Dokumenty potwierdzające spełnianie
warunków, o których mowa w ust. 1, zawierają informacje lub dane dotyczące w
szczególności:
1) całkowitej nominalnej mocy cieplnej źródła
spalania paliw;
2) obowiązujących standardów emisyjnych lub
stopni odsiarczania;
3) określonych w pozwoleniu zintegrowanym
wielkości dopuszczalnych emisji tlenku azotu i dwutlenku azotu w przeliczeniu
na dwutlenek azotu, pyłu i dwutlenku siarki lub stopni odsiarczania;
4) rodzaju stosowanego paliwa;
5) udziału ciepła dostarczonego do publicznej
sieci ciepłowniczej w postaci pary lub gorącej wody w produkcji ciepła
użytkowego wytwarzanego w źródle spalania paliw, wyrażonego w procentach.
3. Prowadzący instalację, o którym mowa w
ust. 1, przekazuje organowi właściwemu do wydania pozwolenia, w terminie do
końca lutego każdego roku, dane dotyczące udziału ciepła dostarczonego do publicznej
sieci ciepłowniczej w postaci pary lub gorącej wody w produkcji ciepła
użytkowego wytwarzanego w źródle spalania paliw, wyrażonego w procentach.
Art.
146c. 1. Dla źródła spalania paliw, w przypadku którego prowadzący instalację
wystąpił w 2012 r. do ministra właściwego do spraw środowiska, z wnioskiem o
objęcie Przejściowym Planem Krajowym, które zostało uwzględnione w wykazie,
o którym mowa w przepisach wydanych na podstawie art. 146h, i które
spełnia następujące warunki:
1) pierwsze pozwolenie na budowę źródła
wydano przed dniem 27 listopada 2002 r. lub wniosek o wydanie takiego
pozwolenia został złożony przed tym dniem, i źródło zostało oddane do użytkowania
nie później niż w dniu 27 listopada 2003 r., 
2) całkowita nominalna moc cieplna źródła,
ustalona z uwzględnieniem pierwszej i drugiej zasady łączenia, jest nie
mniejsza niż 50 MW,
3) źródło ani żadna z jego części, które będą
eksploatowane po dniu 31 grudnia 2015 r., nie zostały zgłoszone, do dnia
30 czerwca 2004 r., w pisemnej deklaracji złożonej organowi właściwemu do
wydania pozwolenia, jako źródło, które będzie użytkowane nie dłużej niż do dnia
31 grudnia 2015 r., i którego czas użytkowania w okresie od dnia 1 stycznia
2008 r. do dnia 31 grudnia 2015 r. nie przekroczy 20 000 godzin,
4) nie będą w nim współspalane odpady po dniu
31 grudnia 2015 r.,
5) źródło nie jest opalane gazami o niskiej
wartości opałowej pozyskiwanymi z pozostałości po procesach zgazowania lub
rafinacji albo z pozostałości po destylacji i konwersji w procesie
rafinacji ropy naftowej – jeżeli jest eksploatowane w rafinerii ropy naftowej
– obowiązują – w
okresie od dnia 1 stycznia 2016 r. do dnia spełniania warunków, o których mowa
w pkt 2–5, jednak nie dłużej niż do dnia 30 czerwca 2020 r. –
w odniesieniu do substancji, ze względu na które źródło zostało objęte
Przejściowym Planem Krajowym, wielkości dopuszczalnej emisji lub stopnie
odsiarczania, które zostały określone w pozwoleniu zintegrowanym jako
obowiązujące w dniu 31 grudnia 2015 r.
2. W przypadku, o którym mowa w ust. 1, dla
źródła spalania paliw o całkowitej nominalnej mocy cieplnej większej niż 500
MW, ustalonej z uwzględnieniem pierwszej i drugiej zasady łączenia, opalanego paliwem
stałym, dla którego pierwsze pozwolenie na budowę wydano po dniu 1 lipca 1987
r., wielkość dopuszczalnej emisji tlenku azotu i dwutlenku azotu w
przeliczeniu na dwutlenek azotu, w okresie od dnia 1 stycznia 2016 r. do
dnia 30 czerwca 2020 r., nie może być wyższa niż 200 mg/m3u.
Art.
146d. Do źródeł spalania paliw określonych w przepisach wydanych na podstawie
art. 146h nie stosuje się przepisów art. 146a i art. 146b. 
Art.
146e. Prowadzący instalację może cofnąć wniosek, o którym mowa
w art. 146c ust. 1; o cofnięciu wniosku prowadzący instalację informuje
ministra właściwego do spraw środowiska oraz organ właściwy do wydania
pozwolenia.
Art.
146f. 1. Projekt Przejściowego Planu Krajowego jest opracowywany przez ministra
właściwego do spraw środowiska, przyjmowany w drodze uchwały Rady Ministrów i
przedkładany do zaakceptowania przez Komisję Europejską.
2. Po zaakceptowaniu projektu Przejściowego
Planu Krajowego przez Komisję Europejską, Rada Ministrów przyjmuje w drodze
uchwały Przejściowy Plan Krajowy.
3. Przejściowy Plan Krajowy obejmuje okres od
dnia 1 stycznia 2016 r. do dnia 30 czerwca 2020 r.
4. Przejściowy Plan Krajowy zawiera:
1) wykaz źródeł spalania paliw wraz z danymi
dotyczącymi ich parametrów eksploatacyjnych;
2) maksymalne emisje substancji dla źródła
spalania paliw – roczne dla lat 2016–2019 i na pierwsze półrocze 2020 r.;
3) łączne maksymalne emisje substancji dla
wszystkich źródeł spalania paliw – roczne dla lat 2016–2019 i na pierwsze
półrocze 2020 r.;
4) działania, które prowadzący instalację ma zrealizować
w celu nieprzekraczania maksymalnych emisji substancji, o których mowa w pkt 2;
5) sposób monitorowania realizacji
Przejściowego Planu Krajowego i sprawozdawania do Komisji Europejskiej.
Art.
146g. Prowadzący instalację spalania paliw, której częścią jest źródło spalania
paliw, uwzględnione w wykazie, o którym mowa w art. 146h pkt 1, jest obowiązany
do:
1) dotrzymywania maksymalnych emisji
substancji, o których mowa w przepisach wydanych na podstawie art. 146h pkt 2,
z uwzględnieniem warunków uznawania ich za dotrzymane, o których mowa w
przepisach wydanych na podstawie art. 146h pkt 4;
2) realizacji działań w celu nieprzekraczania
maksymalnych emisji substancji, o których mowa w przepisach wydanych na
podstawie art. 146h pkt 5; 
3) przekazywania organowi właściwemu do
wydania pozwolenia i ministrowi właściwemu do spraw środowiska:
a) w terminie do końca
miesiąca po upływie każdego kwartału – aktualizowanej co kwartał informacji o
wielkości emisji substancji, dla których dla danego źródła spalania paliw są
określone maksymalne emisje substancji, o których mowa w przepisach wydanych na
podstawie art. 146h pkt 2,
b) w terminie dwóch
miesięcy po upływie każdego roku – informacji o realizacji działań, o których
mowa w pkt 2,
c) informacji o każdej
planowanej zmianie dotyczącej źródła spalania paliw, o którym mowa w
przepisach wydanych na podstawie art. 146h, która może mieć wpływ na zmianę
wielkości emisji substancji z tego źródła, w szczególności o planowanym
wyłączeniu źródła spalania paliw z eksploatacji oraz o rozpoczęciu współspalania
odpadów w źródle spalania paliw; 
4) przestrzegania wymagań, o których mowa w
art. 146i.
Art.
146h. Minister właściwy do spraw środowiska w porozumieniu z ministrem
właściwym do spraw gospodarki, mając na uwadze art. 146f ust. 2, przepisy prawa
Unii Europejskiej w sprawie emisji przemysłowych oraz cofnięte wnioski
prowadzących instalacje, o których mowa w art. 146e, określi, w drodze
rozporządzenia:
1) wykaz źródeł spalania paliw wraz z danymi
dotyczącymi ich parametrów eksploatacyjnych;
2) maksymalne emisje substancji dla źródła
spalania paliw na okres, o którym mowa w art. 146f ust. 3 – roczne dla lat
2016–2019 i na pierwsze półrocze 2020 r.;
3) łączne maksymalne emisje substancji dla
wszystkich źródeł spalania paliw na okres, o którym mowa w art. 146f ust. 3 –
roczne dla lat 2016–2019 i na pierwsze półrocze 2020 r.;
4) warunki uznawania za dotrzymane maksymalnych
emisji substancji, o których mowa w pkt 2;
5) działania, które prowadzący instalację ma zrealizować
w celu nieprzekraczania maksymalnych emisji substancji, o których mowa w pkt 2.
Art.
146i. Minister właściwy do spraw środowiska w porozumieniu z ministrem
właściwym do spraw gospodarki, mając na uwadze art. 146f ust. 2 oraz przepisy
prawa Unii Europejskiej w sprawie emisji przemysłowych, może określić, w drodze
rozporządzenia, inne wymagania istotne dla realizacji Przejściowego Planu
Krajowego.”;
22) w art. 147a:
a) w ust. 1 wprowadzenie do wyliczenia
otrzymuje brzmienie:
„Prowadzący instalację
oraz użytkownik urządzenia są obowiązani zapewnić wykonanie pomiarów wielkości
emisji lub innych warunków korzystania ze środowiska, w tym pobieranie próbek
przez:”,
b) ust. 1a otrzymuje brzmienie:
„1a. Prowadzący instalację oraz użytkownik
urządzenia, posiadający certyfikat systemu zarządzania jakością, mogą wykonywać
pomiary wielkości emisji lub innych warunków korzystania ze środowiska, do
których wykonania są obowiązani, w tym pobieranie próbek, we własnym
laboratorium, pod warunkiem że laboratorium to jest również objęte systemem
zarządzania jakością lub jest zapewniony automatyczny pobór prób przy użyciu
próbobierni objętej nadzorem metrologicznym.”;
23) w art. 148 ust. 1
i 2 otrzymują brzmienie:
„1. Minister właściwy do spraw środowiska
określi, w drodze rozporządzenia, wymagania w zakresie prowadzenia pomiarów
wielkości emisji, o których mowa w art. 147 ust. 1 i 2, oraz pomiarów
ilości pobieranej wody, o których mowa w art. 147 ust. 1, mając na uwadze
potrzebę zapewnienia systematycznej kontroli wielkości emisji z niektórych
instalacji, źródeł spalania paliw oraz urządzeń spalania lub współspalania
odpadów i kontroli ilości pobieranej wody.
2. W rozporządzeniu, o którym mowa w ust. 1,
zostaną ustalone:
1) przypadki, w których są wymagane ciągłe
pomiary emisji z instalacji, źródła spalania paliw albo z urządzenia spalania
lub współspalania odpadów;
2) przypadki, w których są wymagane okresowe
pomiary emisji z instalacji, źródła spalania paliw albo z urządzenia spalania
lub współspalania odpadów, oraz częstotliwości prowadzenia tych pomiarów;
3) zakres wykonywania niektórych pomiarów;
4) referencyjne metodyki wykonywania
pomiarów;
5) sposób ewidencjonowania przeprowadzonych
pomiarów.”;
24) w art. 150 ust. 1
otrzymuje brzmienie:
„1. Organ ochrony środowiska może, w drodze
decyzji, nałożyć na prowadzącego instalację lub użytkownika urządzenia
obowiązek prowadzenia w określonym czasie pomiarów wielkości emisji
wykraczających poza obowiązki, o których mowa w art. 147 ust. 1, 2 i 4, jeżeli
z przeprowadzonej kontroli wynika, że nastąpiło przekroczenie standardów emisyjnych;
do wyników przeprowadzonych pomiarów stosuje się odpowiednio przepis art. 147
ust. 6.”;
25) w art. 152 ust.
6–7a otrzymują brzmienie:
„6. Prowadzący instalację, o której mowa w
ust. 1, jest obowiązany:
1) przedłożyć organowi właściwemu do
przyjęcia zgłoszenia informacje o:
a) rezygnacji z rozpoczęcia eksploatacji
instalacji,
b) zakończeniu eksploatacji instalacji,
c) zmianie w zakresie danych lub informacji,
o których mowa w ust. 2;
2) dokonać ponownego zgłoszenia instalacji,
jeżeli zmiana wprowadzona w instalacji ma charakter istotnej zmiany.
7. Informacje, o których mowa w ust. 6 pkt 1,
należy przedłożyć w terminie 14 dni odpowiednio od dnia:
1) rezygnacji z rozpoczęcia eksploatacji
instalacji;
2) zakończenia eksploatacji instalacji;
3) zmiany w zakresie danych lub informacji, o
których mowa w ust. 2.
7a. Informacje zawarte w zgłoszeniu, o którym
mowa w ust. 1 i w ust. 6 pkt 2, oraz informacje, o których mowa w ust. 6 pkt 1,
prowadzący instalację, objętą obowiązkiem zgłoszenia z uwagi na wytwarzanie pól
elektromagnetycznych, przedkłada także państwowemu wojewódzkiemu inspektorowi
sanitarnemu.”;
26) w art. 153 w ust.
2 uchyla się pkt 3;
27) w tytule III w
dziale II w rozdziale 1 po art. 157 dodaje się art. 157a w brzmieniu:
„Art.
157a. 1. Ilekroć w niniejszym rozdziale jest mowa o:
1) cieple użytkowym – rozumie się przez to
ilość ciepła wytwarzanego w źródle spalania paliw obejmującą ciepło zużywane w
zakładzie, w którym jest zlokalizowane źródło spalania paliw, na cele grzewcze
lub przemysłowe niezwiązane z produkcją energii elektrycznej i ciepła oraz
ciepło przeznaczone dla odbiorców zewnętrznych na cele grzewcze lub
przemysłowe;
2) cieple dostarczanym do publicznej sieci
ciepłowniczej – rozumie się przez to tę część ciepła użytkowego, która jest
przekazywana poza teren zakładu, w którym jest zlokalizowane źródło spalania
paliw, z wyjątkiem ciepła, które jest dostarczane do innych zakładów mających
bezpośrednie połączenie ze źródłem spalania paliw;
3) czasie użytkowania źródła spalania paliw –
rozumie się przez to wyrażony w godzinach czas, w którym pracuje źródło
spalania paliw lub część źródła spalania paliw, odprowadzając substancje do
powietrza, z wyłączeniem okresów rozruchu i wyłączania, które są ustalane
z uwzględnieniem specyficznych procesów oraz parametrów operacyjnych
pozwalających na określenie momentu zakończenia rozruchu i rozpoczęcia
wyłączania źródła spalania paliw oraz decyzji wykonawczej Komisji z dnia 7 maja
2012 r. dotyczącej określenia okresów rozruchu i wyłączania do celów
dyrektywy Parlamentu Europejskiego i Rady 2010/75/UE w sprawie emisji
przemysłowych (Dz. Urz. UE L 123 z 09.05.2012, str. 44);
4) lokalnych paliwach stałych – rozumie się
przez to naturalnie występujące paliwa stałe wydobywane lokalnie i spalane w
źródle spalania paliw specjalnie zaprojektowanym dla tego rodzaju paliw;
5) nominalnej mocy
cieplnej – rozumie się przez to ilość energii wprowadzanej
w paliwie do źródła spalania paliw w jednostce czasu przy jego nominalnym
obciążeniu;
6) stopniu odsiarczania – rozumie się przez
to wyrażony w procentach stosunek różnicy między masą siarki zawartej w paliwie
wprowadzonym do źródła spalania paliw w określonym czasie a masą siarki
zawartej w gazach odlotowych odprowadzonych do powietrza w tym czasie do masy
siarki zawartej w paliwie wprowadzonym do źródła spalania paliw w tym czasie;
7) źródle spalania paliw – rozumie się przez
to część instalacji spalania paliw będącą stacjonarnym urządzeniem technicznym,
w którym następuje utlenianie paliw w celu wytworzenia energii.
2. Źródłem spalania paliw jest także zespół
dwóch lub większej liczby źródeł spalania paliw, o których mowa w ust. 1 pkt 7,
w przypadkach gdy:
1) gazy odlotowe z tych źródeł spalania paliw
są odprowadzane do powietrza przez wspólny komin i całkowita nominalna moc
cieplna jest nie mniejsza niż 50 MW; w takim przypadku zespół źródeł
spalania paliw uważa się za jedno źródło spalania paliw złożone z dwóch lub
większej liczby części, którego całkowita nominalna moc cieplna stanowi sumę
nominalnych mocy cieplnych tych części źródła spalania paliw, których nominalna
moc cieplna jest nie mniejsza niż 15 MW (pierwsza zasada łączenia);
2) dwa lub więcej źródeł spalania paliw, dla
których pierwsze pozwolenie na budowę wydano po dniu 30 czerwca 1987 r., lub
dla których wniosek o wydanie takiego pozwolenia został złożony po tym dniu, i
dla których całkowita nominalna moc cieplna jest nie mniejsza niż 50 MW,
zostały zainstalowane w taki sposób, że uwzględniając parametry techniczne i
czynniki ekonomiczne, ich gazy odlotowe mogłyby być, w ocenie organu właściwego
do wydania pozwolenia, odprowadzane przez wspólny komin; w takim przypadku
zespół źródeł spalania paliw uważa się za jedno źródło spalania paliw złożone z
dwóch lub większej liczby części, którego całkowita nominalna moc cieplna
stanowi sumę nominalnych mocy cieplnych tych części źródła spalania paliw, których
nominalna moc cieplna jest nie mniejsza niż 15 MW (druga zasada łączenia).”;
28) po art. 168 dodaje
się art. 168a w brzmieniu:
„Art.
168a. 1. Kontrolę spełniania przez zawierające lotne związki organiczne – farby
i lakiery przeznaczone do malowania budynków i ich elementów wykończeniowych,
wyposażeniowych oraz związanych z budynkami i tymi elementami konstrukcji oraz
mieszaniny do odnawiania pojazdów, o których mowa w przepisach wydanych na
podstawie art. 169 ust. 1 pkt 3, wymagań określonych w tych przepisach,
prowadzą: 
1) właściwe organy Inspekcji Ochrony
Środowiska – u producentów i użytkowników tych produktów;
2) właściwe organy Inspekcji Handlowej – u
importerów oraz sprzedawców hurtowych i detalicznych tych produktów;
3) właściwe organy nadzoru budowlanego – w
zakresie produktów, które są wyrobami budowlanymi.
2. Kontrola jest realizowana w ramach Programu
Kontroli.
3. Organy, o których mowa w ust. 1,
przekazują informacje i dane o wynikach kontroli odpowiednio do Głównego
Inspektora Ochrony Środowiska, Prezesa Urzędu Ochrony Konkurencji i Konsumentów
i Głównego Inspektora Nadzoru Budowlanego, niezwłocznie
po zakończeniu kontroli.
4. Główny Inspektor Ochrony Środowiska,
Prezes Urzędu Ochrony Konkurencji i Konsumentów i Główny Inspektor Nadzoru
Budowlanego przekazują informacje i dane otrzymane od organów, o których
mowa w ust. 1, do ministra właściwego do spraw środowiska, w terminie do końca
marca roku następującego po roku, którego te informacje i dane dotyczą.”;
29) w art. 169:
a) ust. 1 otrzymuje brzmienie:
„1. Minister właściwy do spraw gospodarki w
porozumieniu z ministrem właściwym do spraw środowiska, mając na uwadze
osiągnięcie celów, o których mowa w art. 166, określi, w drodze rozporządzenia:
1) oznaczenie numeryczne lub cechy produktów
pozwalające na identyfikację produktu lub grupy produktów lub ich nazwy;
2) szczegółowe wymagania dla poszczególnych
produktów lub grup produktów;
3) dla zawierających lotne związki organiczne
– niektórych farb i lakierów przeznaczonych do malowania budynków i ich
elementów wykończeniowych, wyposażeniowych oraz związanych z budynkami i tymi
elementami konstrukcji oraz mieszanin do odnawiania pojazdów:
a) dopuszczalne wartości maksymalnej
zawartości lotnych związków organicznych w tych produktach, które warunkują
dopuszczenie wprowadzania ich do obrotu,
b) zakres informacji zamieszczanych na
etykietach tych produktów,
c) metody badań, zgodnie z którymi należy
określać maksymalną zawartość lotnych związków organicznych w produktach,
d) Program Kontroli, o którym mowa w art.
168a ust. 2 zawierający:
– sposób i
częstotliwość sprawdzania przestrzegania wymagań, o których mowa w lit. a
i b,
– kryteria wyboru
podmiotów objętych kontrolą w danym roku,
– sposób przekazywania
informacji i danych o wynikach kontroli, o której mowa w art. 168a ust. 3,
oraz informacji i danych, o których mowa w art. 168a ust. 4.”,
b) uchyla się ust. 2,
c) dodaje się ust. 4 w brzmieniu:
„4. Przepisu ust. 3 pkt 3 lit. a nie stosuje
się do urządzeń spalania lub współspalania odpadów, dla których standardy
emisyjne są określone w przepisach wydanych na podstawie art. 146 ust. 3.”; 
30) w art. 175 ust. 5a
otrzymuje brzmienie:
„5a. Do pomiarów, o których mowa w ust. 1–3,
w tym pobierania próbek, stosuje się odpowiednio przepisy art. 147a.”;
31) w art. 178 ust. 1a
otrzymuje brzmienie:
„1a. Do pomiarów, o których mowa w ust. 1–3,
w tym pobierania próbek, stosuje się odpowiednio przepisy art. 147a.”;
32) w art. 181 ust. 3
otrzymuje brzmienie:
„3. Do pozwoleń
wodnoprawnych na wprowadzanie ścieków do wód lub do ziemi stosuje się odpowiednio
przepisy art. 187, art. 188 ust. 3 pkt 2 i ust. 4, art. 189, art. 193 ust. 2
i art. 198.”;
33) w art. 183 dodaje
się ust. 3 w brzmieniu:
„3. Ostateczne decyzje, o których mowa w ust.
1 i 2, organ ochrony środowiska przekazuje niezwłocznie wojewódzkiemu
inspektorowi ochrony środowiska.”;
34) w tytule III w
dziale IV w rozdziale 1 po art. 183a dodaje się art. 183b w brzmieniu:
„Art.
183b. 1. Na wniosek prowadzących oznaczone części instalacji, oznaczone części
instalacji można objąć jednym pozwoleniem.
2. Prowadzący oznaczone części instalacji, o
których mowa w ust. 1, występują ze wspólnym wnioskiem o udzielenie pozwolenia,
wskazując jeden z tych podmiotów jako głównego prowadzącego lub określając
szczegółowo zakres odpowiedzialności poszczególnych podmiotów za eksploatację
instalacji zgodnie z przepisami ochrony środowiska.”;
35) w art. 184:
a) ust. 1 otrzymuje brzmienie:
„1. Pozwolenie wydaje się, z zastrzeżeniem
art. 183b, art. 189, art. 191a i art. 217, na wniosek prowadzącego
instalację.”,
b) w ust. 2:
– po pkt 1 dodaje się pkt 1a w brzmieniu:
„1a) oznaczenie głównego prowadzącego
instalację lub określenie zakresu odpowiedzialności poszczególnych prowadzących
oznaczone części instalacji za eksploatację instalacji zgodnie z przepisami
ochrony środowiska, w przypadku określonym w art. 183b;”,
– po pkt 10 dodaje się pkt 10a w brzmieniu:
„10a) warunki lub parametry charakteryzujące
pracę instalacji, określające moment zakończenia rozruchu i moment rozpoczęcia
wyłączania instalacji;”,
c) w ust. 4 w pkt 3 kropkę zastępuje się
średnikiem i dodaje się pkt 4 w brzmieniu:
„4) kopię wniosku o wydanie decyzji o
środowiskowych uwarunkowaniach, o której mowa w art. 71 ust. 1 ustawy z
dnia 3 października 2008 r. o udostępnianiu informacji o środowisku i jego
ochronie, udziale społeczeństwa w ochronie środowiska oraz o ocenach
oddziaływania na środowisko, wraz z kopią załączników, o ile taka decyzja była
wymagana, albo kopię takiej decyzji, jeżeli została wydana, w przypadku, o
którym mowa w ust. 3.”;
36) w art. 185 ust. 2a
otrzymuje brzmienie:
„2a. W postępowaniu o
wydanie pozwolenia zintegrowanego dla nowo zbudowanej instalacji, o wydanie
pozwolenia zintegrowanego z odstępstwem, o którym mowa w art. 204 ust. 2 lub w
postępowaniu dotyczącym jego zmiany polegającej na udzieleniu takiego
odstępstwa oraz w postępowaniu o wydanie decyzji o wydaniu lub zmianie
pozwolenia zintegrowanego dotyczącej istotnej zmiany instalacji stosuje się
przepisy art. 44 ustawy z dnia 3 października 2008 r. o udostępnianiu
informacji o środowisku i jego ochronie, udziale społeczeństwa w ochronie
środowiska oraz o ocenach oddziaływania na środowisko.”;
37) w art. 187:
a) po ust. 1 dodaje się ust. 1a i 1b w
brzmieniu:
„1a. Ustanawiając zabezpieczenie roszczeń,
organ ochrony środowiska, o którym mowa w art. 376 pkt 2 i 2b, właściwy do
wydania pozwolenia, o którym mowa w art. 181 ust. 1 pkt 1–4, uzgadnia wysokość
tego zabezpieczenia z regionalnym dyrektorem ochrony środowiska.
1b. Uzgodnienie, o którym mowa w ust. 1a,
następuje w formie postanowienia, na które służy zażalenie.”,
b) ust. 6 otrzymuje brzmienie:
„6. Minister właściwy do spraw środowiska,
biorąc pod uwagę prawdopodobieństwo wystąpienia i rozmiary potencjalnych szkód
w środowisku oraz kierując się potrzebą zapewnienia pokrycia kosztów działań
naprawczych w przypadku wystąpienia szkody w środowisku, może określić, w
drodze rozporządzenia, sposoby określania wysokości zabezpieczenia roszczeń,
w zależności od rodzaju prowadzonej przez podmiot korzystający ze środowiska
działalności, wielkości produkcji i parametrów technicznych instalacji.”;
38) w art. 188:
a) ust. 1 otrzymuje brzmienie:
„1. Pozwolenie jest wydawane na czas
oznaczony, nie dłuższy niż 10 lat, z wyjątkiem pozwolenia zintegrowanego,
które jest wydawane na czas nieoznaczony. Na wniosek prowadzącego instalację
pozwolenie zintegrowane może być wydane na czas oznaczony.”,
b) w ust. 2:
– pkt 3 otrzymuje brzmienie:
„3) maksymalny dopuszczalny czas utrzymywania
się uzasadnionych technologicznie warunków eksploatacyjnych odbiegających od normalnych,
w szczególności w przypadku rozruchu i wyłączania instalacji, a także warunki
lub parametry charakteryzujące pracę instalacji, określające moment zakończenia
rozruchu i moment rozpoczęcia wyłączania instalacji oraz warunki wprowadzania
do środowiska substancji lub energii w takich przypadkach;”,
– po pkt 6 dodaje się pkt 6a w brzmieniu:
„6a) oznaczenie głównego prowadzącego
instalację lub określenie zakresu odpowiedzialności poszczególnych prowadzących
oznaczone części instalacji za eksploatację instalacji zgodnie z przepisami
ochrony środowiska, w przypadku, o którym mowa w art. 183b;”;
39) art.189 otrzymuje
brzmienie:
„Art.
189. 1. Podmiot, który staje się prowadzącym instalację lub jej oznaczoną
część, przejmuje prawa i obowiązki wynikające z pozwoleń dotyczących tej
instalacji lub jej oznaczonej części.
2. Podmiot, o którym mowa w ust. 1, występuje
niezwłocznie z wnioskiem o zmianę pozwoleń w zakresie oznaczenia
prowadzącego instalację.”;
40) uchyla się art.
190 i art. 191;
41) w art. 193:
a) w ust. 1 pkt 2 otrzymuje brzmienie:
„2) jeżeli podmiot przestał być prowadzącym
instalację w rozumieniu ustawy, lub z innych powodów pozwolenie stało się
bezprzedmiotowe;”,
b) ust. 3 otrzymuje brzmienie:
„3. Organ właściwy do wydania pozwolenia
stwierdza, w drodze decyzji, wygaśnięcie pozwolenia, jeżeli zachodzą
okoliczności, o których mowa w ust. 1 pkt 2–8.”,
c) uchyla się ust. 4,
d) ust. 5 otrzymuje brzmienie:
„5. Pozwolenie nie wygasa, jeżeli nastąpiło
przejęcie praw i obowiązków, o którym mowa w art. 189, albo przejęcie na
podstawie innych przepisów, praw i obowiązków wynikających z decyzji, w
tym w szczególności przepisów tytułu IV ustawy z dnia 15 września 2000 r. – Kodeks
spółek handlowych (Dz. U. z 2013 r. poz. 1030 oraz z 2014 r. poz. 265), w
przypadku łączenia, podziału lub przekształcania spółek handlowych, albo
przepisów ustawy z dnia 30 sierpnia 1996 r. o komercjalizacji i
prywatyzacji (Dz. U. z 2013 r. poz. 216, z późn. zm.[9])).”;
42) w art. 195 w ust.
1:
a) pkt 2 otrzymuje brzmienie:
„2) przepisy dotyczące ochrony środowiska
zmieniły się w stopniu uniemożliwiającym emisję lub korzystanie ze środowiska
na warunkach określonych w pozwoleniu;”,
b) w pkt 4 kropkę zastępuje się średnikiem i
dodaje się pkt 5 w brzmieniu:
„5) prowadzący instalację nie wystąpił z
wnioskiem, o którym mowa w art. 215 ust. 4 pkt 2 lub art. 216 ust. 3.”;
43) art. 199 otrzymuje
brzmienie:
„Art.
199. Postępowanie w przedmiocie wygaśnięcia, cofnięcia lub ograniczenia
pozwolenia wszczyna się z urzędu albo na wniosek prowadzącego instalację.”;
44) w art. 201 ust. 1
otrzymuje brzmienie:
„1. Pozwolenia
zintegrowanego wymaga prowadzenie instalacji, której funkcjonowanie, ze względu
na rodzaj i skalę prowadzonej w niej działalności, może powodować znaczne
zanieczyszczenie poszczególnych elementów przyrodniczych albo środowiska jako
całości, z wyłączeniem instalacji lub ich części stosowanych wyłącznie do
badania, rozwoju lub testowania nowych produktów lub procesów
technologicznych.”;
45) w art. 202:
a) ust. 1 i 2 otrzymują brzmienie:
„1. Jeżeli ustawa nie stanowi inaczej, w
pozwoleniu zintegrowanym ustala się warunki emisji na zasadach określonych dla
pozwoleń, o których mowa w art. 181 ust. 1 pkt 2–4, oraz pozwolenia
wodnoprawnego na pobór wód, bez zalecania jakiejkolwiek techniki czy
technologii.
2. Do instalacji wymagających uzyskania
pozwolenia zintegrowanego nie stosuje się przepisów art. 224 ust. 3 i 4; dla
tych instalacji ustala się w szczególności dopuszczalną wielkość emisji
gazów lub pyłów wprowadzanych do powietrza:
1) wymienionych w konkluzjach BAT, a jeżeli
nie zostały opublikowane w Dzienniku Urzędowym Unii Europejskiej – w
dokumentach referencyjnych BAT;
2) objętych standardami emisyjnymi.”,
b) w ust. 2a:
– pkt 1 otrzymuje brzmienie:
„1) w sposób niezorganizowany lub za
pośrednictwem wentylacji grawitacyjnej z instalacji, dla których poziom tej
emisji nie został określony w przepisach w sprawie standardów emisyjnych w
zakresie wprowadzania gazów lub pyłów do powietrza, oraz jeżeli nie został on
określony w konkluzjach BAT;”,
– w pkt 2 średnik zastępuje się kropką i uchyla
się pkt 3,
c) ust. 4 otrzymuje brzmienie:
„4. W pozwoleniu zintegrowanym określa się
warunki wytwarzania i sposoby postępowania z odpadami na zasadach określonych w
przepisach ustawy z dnia 14 grudnia 2012 r. o odpadach, niezależnie od
tego, czy dla instalacji wymagane byłoby uzyskanie pozwolenia na wytwarzanie
odpadów.”;
46) art. 204 otrzymuje
brzmienie:
„Art.
204. 1. Instalacje wymagające pozwolenia zintegrowanego spełniają wymagania
ochrony środowiska wynikające z najlepszych dostępnych technik,
a w szczególności nie mogą powodować przekroczenia granicznych
wielkości emisyjnych.
2. W szczególnych przypadkach organ właściwy
do wydania pozwolenia zintegrowanego może w pozwoleniu zintegrowanym zezwolić
na odstępstwo od granicznych wielkości emisyjnych, jeżeli w jego ocenie ich
osiągnięcie prowadziłoby do nieproporcjonalnie wysokich kosztów w stosunku do
korzyści dla środowiska oraz pod warunkiem że nie zostaną przekroczone
standardy emisyjne, o ile mają one zastosowanie.
3. Przy dokonywaniu oceny, o której mowa w
ust. 2, organ właściwy bierze pod uwagę położenie geograficzne, lokalne warunki
środowiskowe, charakterystykę techniczną instalacji lub inne czynniki mające
wpływ na funkcjonowanie instalacji i środowisko jako całość.
4. Jeżeli konkluzje BAT nie zostały
opublikowane w Dzienniku Urzędowym Unii Europejskiej, dopuszczalną wielkość
emisji z instalacji ustala się, uwzględniając potrzebę przestrzegania
standardów emisyjnych i standardów jakości środowiska.”;
47) art. 206 otrzymuje
brzmienie:
„Art.
206. Minister właściwy do spraw środowiska gromadzi informacje
o najlepszych dostępnych technikach, konkluzjach BAT i dokumentach
referencyjnych BAT oraz rozpowszechnia je na potrzeby organów właściwych do
wydawania pozwoleń i zainteresowanych podmiotów korzystających ze środowiska.”;
48) w art. 207:
a) w ust. 1 pkt 6 otrzymuje brzmienie:
„6) dokumenty referencyjne BAT oraz konkluzje
BAT, o ile zostały opublikowane w Dzienniku Urzędowym Unii Europejskiej.”,
b) uchyla się ust. 2 i 3;
49) art. 208 otrzymuje
brzmienie:
„Art.
208. 1. Wniosek o wydanie pozwolenia zintegrowanego spełnia wymagania określone
dla wniosków o wydanie pozwoleń, o których mowa w art. 181 ust. 1 pkt 2–4,
oraz, jeżeli wody powierzchniowe lub podziemne są pobierane wyłącznie na
potrzeby instalacji – wniosku o wydanie pozwolenia wodnoprawnego na pobór wód.
2. Wniosek o wydanie pozwolenia
zintegrowanego zawiera także:
1) informacje dotyczące instalacji
wymagającej pozwolenia zintegrowanego o:
a) oddziaływaniu
emisji na środowisko jako całość,
b) istniejącym lub
możliwym oddziaływaniu transgranicznym na środowisko,
c) prognozowanej
wielkości emisji hałasu wyznaczonej przez poziomy hałasu powodowanego poza
zakładem na terenach sąsiednich oraz o akustycznym oddziaływaniu na rodzaje terenów,
o których mowa w art. 113 ust. 2 pkt 1, a także o rozkładzie czasu pracy
źródeł hałasu dla doby, wraz z przewidywanymi wariantami,
d) prognozowanej
ilości, stanie i składzie ścieków przemysłowych, o ile ścieki nie będą
wprowadzane do wód lub do ziemi,
e) prognozowanej
ilości wykorzystywanej wody, o ile nie zachodzą warunki, o których mowa w
art. 202 ust. 6,
f) proponowanych sposobach
zapobiegania występowaniu i ograniczania skutków awarii, jeżeli nie dotyczy
zakładów, o których mowa w art. 248 ust. 1,
g) spełnianiu wymagań,
o których mowa w art. 207 ust. 1 i 1a;
2) uzasadnienie dla proponowanej wielkości
emisji w przypadku, o którym mowa w art. 204 ust. 2;
3) opis wariantów środków zapobiegających
powstawaniu zanieczyszczeń, o ile takie warianty istnieją;
4) w przypadku gdy eksploatacja instalacji
obejmuje wykorzystywanie, produkcję lub uwalnianie substancji powodującej
ryzyko oraz występuje możliwość zanieczyszczenia gleby, ziemi lub wód
gruntowych na terenie zakładu:
a) raport początkowy o
stanie zanieczyszczenia gleby, ziemi i wód gruntowych tymi substancjami, zwany
dalej „raportem początkowym”,
b) opis stosowanych
sposobów zapobiegania emisjom do gleby, ziemi i wód gruntowych,
c) propozycje
dotyczące sposobu prowadzenia systematycznej oceny ryzyka zanieczyszczenia
gleby, ziemi i wód gruntowych substancjami powodującymi ryzyko, które mogą
znajdować się na terenie zakładu, w związku z eksploatacją instalacji albo
sposobu i częstotliwości wykonywania badań zanieczyszczenia gleby i ziemi tymi
substancjami oraz pomiarów zawartości tych substancji w wodach gruntowych, w
tym pobierania próbek.
3. W informacji, o której mowa w ust. 2 pkt 1
lit. c, prognozowane poziomy hałasu poza zakładem mają być wyrażone wskaźnikami
hałasu LAeq D i LAeq
N w odniesieniu do rodzajów terenów, o których mowa w art. 113 ust.
2 pkt 1.
4. Raport początkowy zawiera:
1) informacje na temat działalności prowadzonej
na terenie zakładu;
2) informacje na temat działalności
prowadzonych na terenie zakładu w przeszłości, o ile takie informacje są
dostępne;
3) nazwy substancji powodujących ryzyko,
wykorzystywanych, produkowanych lub uwalnianych przez wymagające pozwolenia
zintegrowanego instalacje, położone na terenie zakładu;
4) informacje na temat stanu zanieczyszczenia
gleby, ziemi i wód gruntowych na terenie zakładu substancjami powodującymi ryzyko
stosowanymi, produkowanymi lub uwalnianymi przez wymagające pozwolenia
zintegrowanego instalacje, położone na terenie zakładu, w tym wyniki badań
zanieczyszczenia gleby i ziemi tymi substancjami oraz pomiarów zawartości tych
substancji w wodach gruntowych, w tym pobierania próbek, wykonanych przez
laboratorium, o którym mowa w art. 147a ust. 1 pkt 1 lub ust. 1a.
5. Wniosek o wydanie pozwolenia
zintegrowanego składa się w postaci papierowej w dwóch egzemplarzach.
6. Do wniosku o wydanie pozwolenia
zintegrowanego dołącza się:
1) dowód uiszczenia opłaty rejestracyjnej;
2) zapis wniosku w postaci elektronicznej na
informatycznych nośnikach danych;
3) kopię programu zapobiegania awariom, o
którym mowa w art. 251, lub kopię raportu o bezpieczeństwie, o którym mowa w
art. 253, jeżeli były opracowane.
7. W przypadku, o którym mowa w art. 135 ust.
6, jeżeli prowadzący instalację ubiega się o uzyskanie pozwolenia
zintegrowanego pomimo niedotrzymywania dopuszczalnych poziomów hałasu poza
terenem zakładu, wniosek o wydanie pozwolenia zintegrowanego zawiera dodatkowo
informacje, że konieczne jest utworzenie obszaru ograniczonego użytkowania i
określenie granic takiego obszaru, ograniczeń w zakresie przeznaczenia terenu,
wymagań technicznych dotyczących budynków oraz sposobów korzystania z terenów;
w tym przypadku nie jest wymagane sporządzenie przeglądu ekologicznego.
8. Do wniosku, o którym mowa w ust. 7, dołącza
się także poświadczoną przez właściwy organ kopię mapy ewidencyjnej z
zaznaczonym przebiegiem granic obszaru, na którym jest konieczne utworzenie
obszaru ograniczonego użytkowania.”;
50) w art. 209 ust. 1
otrzymuje brzmienie:
„1. Organ właściwy do wydania pozwolenia
przedstawia ministrowi właściwemu do spraw środowiska albo podmiotowi, o którym
mowa w art. 213 ust. 1, zapis wniosku w postaci elektronicznej, za pomocą
środków komunikacji elektronicznej, w terminie 14 dni od dnia jego
otrzymania.”;
51) w art. 210 ust. 3
otrzymuje brzmienie:
„3. Wysokość opłaty rejestracyjnej nie może
być wyższa niż 12 000 zł.”;
52) art. 211 otrzymuje
brzmienie:
„Art.
211. 1. Pozwolenie zintegrowane spełnia wymagania określone dla pozwoleń, o
których mowa w art. 181 ust. 1 pkt 2–4, oraz pozwolenia wodnoprawnego na pobór
wód.
2. Prowadzący instalację wymagającą uzyskania
pozwolenia zintegrowanego informuje niezwłocznie organ właściwy do wydania pozwolenia
oraz wojewódzkiego inspektora ochrony środowiska o naruszeniu warunków tego
pozwolenia.
3. Wielkości dopuszczalnej emisji określone w
pozwoleniu zintegrowanym dla instalacji wymagającej pozwolenia zintegrowanego
określa się dla takich samych lub krótszych okresów i tych samych warunków
odniesienia, co graniczne wielkości emisyjne, jeżeli zostały one ustalone.
4. Jeżeli konkluzje BAT nie określają
granicznych wielkości emisyjnych, określone w pozwoleniu zintegrowanym warunki
odpowiadją poziomowi ochrony środowiska określonemu w konkluzjach BAT.
5. W pozwoleniu zintegrowanym określa się –
dla instalacji wymagających uzyskania pozwolenia zintegrowanego – zakres i
sposób monitorowania wielkości emisji zgodny z wymaganiami dotyczącymi monitorowania
określonymi w konkluzjach BAT, jeżeli zostały one określone. W przypadku braku
konkluzji BAT – można uwzględnić dokumenty referencyjne BAT, w zakresie, w
jakim wykraczają one poza wymagania, o których mowa w art. 147, oraz
wymagania określone w przepisach wydanych na podstawie art. 148 ust. 1. 
6. Pozwolenie zintegrowane określa także, w
odniesieniu do instalacji wymagającej pozwolenia zintegrowanego:
1) rodzaj prowadzonej działalności;
2) sposoby osiągania wysokiego poziomu
ochrony środowiska jako całości;
3) wymagania zapewniające ochronę gleby,
ziemi i wód gruntowych, w tym środki mające na celu zapobieganie emisjom do
gleby, ziemi i wód gruntowych oraz sposób ich systematycznego nadzorowania, o
ile są konieczne;
4) w przypadku instalacji, które wymagają
raportu początkowego – sposób prowadzenia systematycznej oceny ryzyka zanieczyszczenia
gleby, ziemi i wód gruntowych substancjami powodującymi ryzyko, które mogą
znajdować się na terenie zakładu w związku z eksploatacją instalacji, albo
sposób i częstotliwość wykonywania badań zanieczyszczenia gleby i ziemi tymi substancjami
oraz pomiarów zawartości tych substancji w wodach gruntowych, w tym pobierania
próbek;
5) sposoby ograniczania oddziaływań
transgranicznych na środowisko;
6) wielkość emisji hałasu wyznaczoną dopuszczalnymi
poziomami hałasu poza zakładem, wyrażonymi wskaźnikami hałasu LAeq D i LAeq N, w
odniesieniu do rodzajów terenów, o których mowa w art. 113 ust. 2 pkt 1, oraz
rozkład czasu pracy źródeł hałasu dla doby, wraz z przewidywanymi wariantami;
7) ilość, stan i skład ścieków przemysłowych,
o ile ścieki nie będą wprowadzane do wód lub do ziemi;
8) ilość wykorzystywanej wody, o ile nie
zachodzą warunki, o których mowa w art. 202 ust. 6;
9) sposoby zapobiegania występowaniu i
ograniczania skutków awarii oraz wymóg informowania o wystąpieniu awarii,
jeżeli nie dotyczy to zakładów, o których mowa w art. 248 ust. 1;
10) sposoby postępowania w przypadku
zakończenia eksploatacji instalacji, w tym sposoby usunięcia negatywnych
skutków powstałych w środowisku w wyniku prowadzonej eksploatacji, gdy są one
przewidywane;
11) sposoby zapewnienia efektywnego
wykorzystania energii;
12) zakres, sposób i termin przekazywania
organowi właściwemu do wydania pozwolenia i wojewódzkiemu inspektorowi ochrony
środowiska corocznej informacji pozwalającej na przeprowadzenie oceny zgodności
z warunkami określonymi w pozwoleniu, w zakresie nieobjętym przepisami art.
149.
7. W pozwoleniu zintegrowanym obejmującym
źródło spalania paliw, o którym mowa w przepisach wydanych na podstawie art.
146h, określa się, dla tego źródła, maksymalne emisje substancji na okres, o
którym mowa w art. 146f ust. 3, wraz z warunkami uznawania ich za dotrzymane,
o których mowa w przepisach wydanych na podstawie art. 146h pkt 4. 
8. W pozwoleniu zintegrowanym można określić
dodatkowe wymagania związane z eksploatacją instalacji, jeżeli jest to
konieczne do osiągnięcia wysokiego poziomu ochrony środowiska jako całości.
9. W przypadku, o którym mowa w art. 135 ust.
6, w pozwoleniu zintegrowanym stwierdza się konieczność utworzenia obszaru
ograniczonego użytkowania.
10. Pozwolenie zintegrowane, o którym mowa w
ust. 9, wywołuje skutki prawne od dnia wejścia w życie uchwały rady powiatu
albo uchwały sejmiku województwa o utworzeniu obszaru ograniczonego użytkowania.
11. Uzasadnienie pozwolenia zintegrowanego
zawiera ocenę, o której mowa w art. 204 ust. 2.
12. Organ właściwy do wydania pozwolenia
przedkłada ministrowi właściwemu do spraw środowiska albo podmiotowi, o którym
mowa w art. 213 ust. 1, elektroniczną kopię pozwolenia zintegrowanego oraz
decyzji zmieniającej pozwolenie zintegrowane, za pomocą środków komunikacji
elektronicznej, w terminie 14 dni od dnia ich wydania.”;
53) po art. 211 dodaje
się art. 211a w brzmieniu:
„Art.
211a. 1. W celu prowadzenia badań nad nową techniką, organ właściwy do wydania
pozwolenia może, na wniosek prowadzącego instalację, zmienić pozwolenie
zintegrowane, określając wariant funkcjonowania instalacji zawierający
dopuszczalne wielkości emisji przekraczające graniczne wielkości emisyjne oraz
zezwalając na odstąpienie od wymagań ochrony środowiska wynikających z
najlepszych dostępnych technik, na czas nie dłuższy niż 9 miesięcy.
2. Przez nową technikę, o której mowa w ust.
1, rozumie się nową technikę w działalności przemysłowej, której
zastosowanie mogłoby zapewnić wyższy lub co najmniej ten sam poziom ochrony
środowiska i większą oszczędność kosztów niż obecnie istniejące najlepsze dostępne
techniki, o ile będzie ona mogła mieć zastosowanie na skalę przemysłową.
3. Prowadzący instalację przedkłada organowi
właściwemu do wydania pozwolenia sprawozdanie zawierające informacje dotyczące
efektów prowadzonych badań nad nową techniką, w terminie 30 dni po upływie
czasu, o którym mowa w ust. 1.
4. Do wniosku, o którym mowa w ust. 1, nie
stosuje się przepisów art. 210.”;
54) art. 214–217
otrzymują brzmienie:
„Art.
214. 1. Przed dokonaniem zmiany w instalacji objętej pozwoleniem zintegrowanym,
polegającej na zmianie sposobu funkcjonowania instalacji lub jej rozbudowie,
która może mieć wpływ na środowisko, prowadzący instalację jest obowiązany
poinformować o planowanych zmianach organ właściwy do wydania pozwolenia lub
złożyć wniosek o zmianę pozwolenia zintegrowanego.
2. Jeżeli organ, o którym mowa w ust. 1,
stwierdzi, że planowana zmiana w instalacji wymaga zmiany niektórych
warunków wydanego pozwolenia zintegrowanego, informuje, w terminie 30 dni od
dnia otrzymania informacji, prowadzącego instalację o konieczności złożenia
wniosku o zmianę pozwolenia zintegrowanego. W takim przypadku organ stwierdza,
czy planowana zmiana ma charakter istotnej zmiany.
3. Zmianę w instalacji uważa się za istotną w
szczególności, gdy zwiększana skala działalności wynikająca z tej zmiany, sama
w sobie, kwalifikowałaby ją jako instalację, o której mowa w przepisach
wydanych na podstawie art. 201 ust. 2. 
4. Wniosek o zmianę pozwolenia zintegrowanego
zawiera dane, o których mowa w art. 184 i art. 208, mające związek z
planowanymi zmianami.
5. Decyzja o zmianie pozwolenia
zintegrowanego określa wymagania, o których mowa w art. 188 i art. 211, mające
związek z planowanymi zmianami.
Art.
215. 1. Organ właściwy do wydania pozwolenia dokonuje analizy warunków
pozwolenia zintegrowanego niezwłocznie po publikacji w Dzienniku Urzędowym Unii
Europejskiej konkluzji BAT odnoszących się do głównej działalności danej
instalacji, lecz nie później niż w terminie 6 miesięcy od dnia publikacji.
2. Organ właściwy do wydania pozwolenia
informuje prowadzącego instalację o rozpoczęciu analizy, a w trakcie jej
przeprowadzania:
1) bierze pod uwagę wszystkie konkluzje BAT,
które dla danego rodzaju instalacji zostały opublikowane w Dzienniku Urzędowym
Unii Europejskiej od czasu wydania pozwolenia lub ostatniej analizy wydanego
pozwolenia;
2) może zażądać od prowadzącego instalację
przedłożenia informacji, w szczególności wyników monitorowania procesów
technologicznych, niezbędnych do przeprowadzenia analizy i umożliwiających
porównanie ich z najlepszymi dostępnymi technikami opisanymi w
odpowiednich konkluzjach BAT oraz określonymi w nich wielkościami emisji;
3) dokonuje oceny zasadności udzielenia
odstępstwa, o którym mowa w art. 204 ust. 2.
3. Organ właściwy do wydania pozwolenia
przedkłada niezwłocznie wyniki analizy prowadzącemu instalację oraz, za pomocą
środków komunikacji elektronicznej, ministrowi właściwemu do spraw środowiska
albo podmiotowi, o którym mowa w art. 213 ust. 1.
4. W przypadku gdy analiza dokonana na
podstawie ust. 1 wykazała konieczność zmiany pozwolenia zintegrowanego, organ
właściwy do wydania pozwolenia niezwłocznie:
1) przekazuje prowadzącemu instalację
informację o konieczności dostosowania instalacji, w terminie nie dłuższym niż
4 lata od dnia publikacji w Dzienniku Urzędowym Unii Europejskiej konkluzji
BAT, do wymagań określonych w konkluzjach BAT;
2) wzywa prowadzącego instalację do
wystąpienia z wnioskiem o zmianę pozwolenia w terminie roku od dnia doręczenia wezwania,
określając zakres tego wniosku mający związek ze zmianami wynikającymi z
dokonanej analizy.
5. W decyzji o zmianie pozwolenia wydanej na
wniosek, o którym mowa w ust. 4 pkt 2, organ właściwy do wydania pozwolenia
określa termin, nie dłuższy niż 4 lata od dnia publikacji w Dzienniku Urzędowym
Unii Europejskiej konkluzji BAT, dostosowania instalacji do nowych wymagań
określonych w tej decyzji.
6. Udzielając odstępstwa, o którym mowa w
art. 204 ust. 2, organ właściwy do wydania pozwolenia może określić późniejszy
termin dostosowania instalacji do nowych wymagań.
7. W decyzji o ograniczeniu wydanej na
podstawie art. 195 ust. 1 pkt 5 stosuje się odpowiednio przepis ust. 5.
8. Do wniosku, o którym mowa w ust. 4 pkt 2,
nie stosuje się przepisów art. 210.
Art.
216. 1. Organ właściwy do wydania pozwolenia dokonuje analizy pozwolenia
zintegrowanego także:
1) co najmniej raz na 5 lat lub
2) jeżeli oddziaływanie instalacji na
środowisko zmieniło się w stopniu wskazującym na konieczność zmiany pozwolenia
w części dotyczącej określonych w nim warunków lub wielkości emisji z danej
instalacji, lub
3) jeżeli nastąpiła zmiana w najlepszych
dostępnych technikach, pozwalająca na znaczne zmniejszenie wielkości emisji bez
powodowania nadmiernych kosztów, lub wynika to z potrzeby dostosowania
eksploatacji instalacji do zmian przepisów o ochronie środowiska.
2. Do analizy stosuje się odpowiednio
przepisy art. 215 ust. 2 i 3.
3. W przypadku gdy analiza wykazała
konieczność zmiany pozwolenia zintegrowanego, organ właściwy do wydania
pozwolenia wzywa prowadzącego instalację do wystąpienia z wnioskiem o zmianę pozwolenia
w terminie 6 miesięcy od dnia wezwania, określając zakres tego wniosku mający
związek ze zmianami wynikającymi z dokonanej analizy.
4. Do wniosku, o którym mowa w ust. 3, nie
stosuje się przepisów art. 210.
Art.
217. 1. Organ właściwy do wydania pozwolenia zintegrowanego może, na wniosek
prowadzącego instalację lub z urzędu za jego zgodą, wydać nowe pozwolenie
zintegrowane w celu ujednolicenia tekstu obowiązującego pozwolenia,
z uwzględnieniem wszystkich zmian wprowadzonych do tego pozwolenia od dnia
jego wydania.
2. W pozwoleniu, o którym mowa w ust. 1,
organ właściwy do wydania pozwolenia:
1) ujednolica tekst pozwolenia;
2) stwierdza wygaśnięcie dotychczasowego
pozwolenia.
3. Do pozwolenia, o którym mowa w ust. 1, nie
stosuje się przepisów art. 208, art. 210 i art. 218.”;
55) po art. 217 dodaje
się art. 217a–217d w brzmieniu:
„Art.
217a. 1. Ustalając w pozwoleniu zintegrowanym sposób i częstotliwość wykonywania
badań zanieczyszczenia gleby i ziemi substancjami powodującymi ryzyko oraz
wykonywania pomiarów zawartości tych substancji w wodach gruntowych, w tym
pobierania próbek, o których mowa w art. 211 ust. 6 pkt 4, uwzględnia się, że:
1) badania zanieczyszczenia gleby i ziemi
wykonuje się co najmniej raz na 10 lat,
2) pomiary zawartości substancji w wodach
gruntowych, w tym pobieranie próbek, wykonuje się co najmniej raz na 5 lat
– o ile takie badania
lub pomiary nie opierają się na systematycznej ocenie ryzyka, o której
mowa w art. 211 ust. 6 pkt 4.
2. Badania lub pomiary, o których mowa w ust.
1, wykonuje się:
1) przez laboratorium, o którym mowa w art.
147a ust. 1 pkt 1 lub ust. 1a;
2) w sposób umożliwiający ich ilościowe
porównanie z wynikami badań i pomiarów zawartymi w raporcie początkowym, jeżeli
taki raport dla danej instalacji jest wymagany.
3. Prowadzący instalację przekazuje wyniki
badań lub pomiarów organowi właściwemu do wydania pozwolenia w terminie
miesiąca od dnia ich wykonania.
Art.
217b. 1. Przed przystąpieniem do zakończenia eksploatacji instalacji, dla której
wymagany był raport początkowy, prowadzący instalację sporządza i przedkłada organowi
właściwemu do wydania pozwolenia raport końcowy o stanie końcowym
zanieczyszczenia gleby, ziemi i wód gruntowych na terenie zakładu substancjami
powodującymi ryzyko, zwany dalej „raportem końcowym”.
2. Jeżeli prowadzący instalację nie
przedłożył raportu końcowego, to w przypadkach, o których mowa w art. 193
ust. 1 pkt 2, 5, 7 i 8, organ właściwy do wydania decyzji stwierdzającej
wygaśnięcie pozwolenia zintegrowanego nakłada na dotychczasowego prowadzącego
instalację, dla której wymagany był raport początkowy, obowiązek sporządzenia i
przedłożenia raportu końcowego, określając termin wykonania tego obowiązku nie
dłuższy niż 12 miesięcy od dnia stwierdzenia wygaśnięcia pozwolenia.
3. Raport końcowy zawiera:
1) informacje na temat planowanego sposobu użytkowania
terenu, o ile takie informacje są dostępne;
2) nazwy substancji powodujących ryzyko,
które były wykorzystywane, produkowane lub uwalniane przez wymagające pozwolenia
zintegrowanego instalacje, położone na terenie zakładu;
3) informacje na temat zanieczyszczenia
gleby, ziemi i wód gruntowych na terenie zakładu substancjami powodującymi
ryzyko stosowanymi, produkowanymi lub uwalnianymi przez wymagające pozwolenia
zintegrowanego instalacje, położone na terenie zakładu, w tym wyniki badań
zanieczyszczenia gleby i ziemi tymi substancjami, oraz pomiarów zawartości tych
substancji w wodach gruntowych, w tym pobierania próbek, wykonanych przez
laboratorium, o którym mowa w art. 147a ust. 1 pkt 1 lub ust. 1a.
4. Raport końcowy sporządza się w sposób
umożliwiający ilościowe porównanie zawartych w nim wyników badań i pomiarów z
wynikami badań i pomiarów zawartymi w raporcie początkowym.
Art.
217c. 1. Sporządzając raport początkowy, wykonując badania lub pomiary,
o których mowa w art. 211 ust. 6 pkt 4, oraz sporządzając raport końcowy,
w celu przedstawienia informacji na temat zanieczyszczenia substancjami
powodującymi ryzyko gleby, ziemi i wód gruntowych na terenie zakładu, ocenę
zanieczyszczenia powierzchni ziemi prowadzi się w sposób określony w przepisach
wydanych na podstawie art. 101a ust. 5. 
2. W raporcie początkowym, w dokumentacji
badań lub pomiarów oraz w raporcie końcowym, o których mowa w ust. 1,
informacje na temat zanieczyszczenia substancjami powodującymi ryzyko gleby,
ziemi i wód gruntowych na terenie zakładu przedstawia się w postaci opisu
tekstowego, zestawień tabelarycznych oraz map wskazujących zasięg
zanieczyszczenia.
Art.
217d. 1. Jeżeli organ właściwy do wydania pozwolenia stwierdził zanieczyszczenie
substancjami powodującymi ryzyko gleby, ziemi lub wód gruntowych na terenie
zakładu, przesyła odpowiednio kopię raportu początkowego, kopię wyników badań
lub pomiarów, o których mowa w art. 217a ust. 3, lub kopię raportu końcowego
regionalnemu dyrektorowi ochrony środowiska.
2. Ustalając w planie remediacji, o którym
mowa w art. 101l ust. 4 lub art. 101m ust. 2, lub art. 101o ust. 2 ustawy albo
w art. 13 ust. 3 pkt 2 lub art. 15 ust. 2 pkt 3, lub art. 17 ust. 2a ustawy z
dnia 13 kwietnia 2007 r. o zapobieganiu szkodom w środowisku i ich naprawie,
sposób przeprowadzenia remediacji dla terenu zakładu, na którym jest eksploatowana
instalacja wymagająca uzyskania pozwolenia zintegrowanego oraz wskutek której
eksploatacji nastąpiło zanieczyszczenie, można uwzględnić, że usunięcie
zanieczyszczenia zostanie odłożone do czasu zakończenia eksploatacji instalacji,
jeżeli prowadzący instalację wykaże, że nie stwarza to znaczącego zagrożenia
dla zdrowia ludzi lub stanu środowiska.
3. W przypadku określonym w ust. 2, jako
sposób przeprowadzenia remediacji ustalony w planie remediacji, wskazuje się:
1) planowane działania w celu zapobieżenia
lub zmniejszenia dalszego zanieczyszczenia, w tym działania w celu ograniczenia
lub wyeliminowania emisji zanieczyszczenia lub usunięcia pierwotnego źródła
zanieczyszczenia;
2) jeżeli jest taka potrzeba – sposób
ograniczenia rozprzestrzeniania się zanieczyszczenia;
3) sposób kontrolowania zanieczyszczenia
poprzez okresowe prowadzenie badań zanieczyszczenia gleby i ziemi w określonym
czasie.
4. Przed przystąpieniem do zakończenia
eksploatacji instalacji wymagającej uzyskania pozwolenia zintegrowanego ustala
się nowy plan remediacji, na podstawie odpowiednio art. 101l ust. 4 lub art.
101m ust. 1 pkt 2, lub art. 101o ust. 2 ustawy albo art. 13 ust. 3 pkt 2 lub
art. 15 ust. 1 pkt 2, lub art. 17 ust. 2a ustawy z dnia 13 kwietnia 2007 r. o zapobieganiu
szkodom w środowisku i ich naprawie, którego celem jest doprowadzenie gleby,
ziemi i wód gruntowych na terenie zakładu do stanu:
1) określonego w raporcie początkowym –
jeżeli w raporcie początkowym nie stwierdzono występowania zanieczyszczenia
gleby, ziemi lub wód gruntowych;
2) niestwarzającego znaczącego zagrożenia dla
zdrowia ludzi oraz środowiska – jeżeli w raporcie początkowym stwierdzono występowanie
zanieczyszczenia gleby, ziemi lub wód gruntowych.
5. W decyzji ustalającej nowy plan remediacji
stwierdza się wygaśnięcie wcześniejszej decyzji lub jej części w zakresie
dotyczącym terenu zakładu.”;
56) art. 218 i art.
219 otrzymują brzmienie:
„Art.
218. Organ administracji zapewnia możliwość udziału społeczeństwa, na zasadach
i w trybie określonych w ustawie z dnia 3 października 2008 r. o udostępnianiu
informacji o środowisku i jego ochronie, udziale społeczeństwa w ochronie
środowiska oraz o ocenach oddziaływania na środowisko, w postępowaniu, którego
przedmiotem jest:
1) wydanie pozwolenia zintegrowanego dla
nowej instalacji;
2) wydanie decyzji dotyczącej istotnej zmiany
instalacji;
3) wydanie pozwolenia z odstępstwem, o którym
mowa w art. 204 ust. 2, lub jego zmiana polegająca na udzieleniu takiego odstępstwa;
4) wydanie decyzji o zmianie pozwolenia
zintegrowanego wynikającej z analizy, o której mowa w art. 216 ust. 1 pkt
2.
Art.
219. 1. W razie możliwości wystąpienia znaczącego transgranicznego oddziaływania
na środowisko na terytorium innego państwa członkowskiego Unii Europejskiej, w
przypadku nowej lub istotnie zmienianej instalacji wymagającej uzyskania
pozwolenia zintegrowanego, stosuje się odpowiednio przepisy działu VI ustawy z
dnia 3 października 2008 r. o udostępnianiu informacji o środowisku i jego
ochronie, udziale społeczeństwa w ochronie środowiska oraz o ocenach
oddziaływania na środowisko, z tym że przez dokumentację, o której mowa w art.
108 ust. 1 pkt 1 tej ustawy, rozumie się część wniosku o wydanie pozwolenia
zintegrowanego, która umożliwi państwu, na którego terytorium może oddziaływać
instalacja wymagająca uzyskania takiego pozwolenia, ocenę możliwego znaczącego
transgranicznego oddziaływania na środowisko.
2. Właściwy organ przekazuje państwu, o
którym mowa w ust. 1, decyzję udzielającą nowe lub zmienione w wyniku istotnej
zmiany instalacji pozwolenie zintegrowane wraz z uzasadnieniem zawierającym w
szczególności:
1) wyniki konsultacji przeprowadzonych przed
podjęciem decyzji oraz wyjaśnienie sposobu ich uwzględnienia w decyzji;
2) wykaz dokumentów referencyjnych BAT
istotnych dla danej instalacji lub działalności;
3) sposób określenia warunków pozwolenia, w
tym dopuszczalnych wielkości emisji, w odniesieniu do najlepszych dostępnych
technik oraz wielkości emisji określonych w konkluzjach BAT.”;
57) w art. 305a ust. 2
otrzymuje brzmienie:
„2. Przepis ust. 1 stosuje się odpowiednio,
jeżeli nie są spełnione warunki prowadzenia pomiarów, o których mowa w art.
147a, w tym pobierania próbek.”;
58) w tytule V w
dziale III dodaje się rozdział 5 w brzmieniu:
„Rozdział 5
Przepisy szczególne
dotyczące kar za niespełnianie warunków uznawania za dotrzymane maksymalnych
emisji substancji ze źródeł spalania paliw, o których mowa w przepisach
wydanych na podstawie art. 146h
Art. 315d.
W przypadku niedotrzymywania maksymalnych emisji substancji, o których
mowa w art. 146h pkt 2, z uwzględnieniem warunków uznawania ich za dotrzymane,
o których mowa w art. 146h pkt 4, prowadzący instalację, o którym mowa w art.
146g, ponosi administracyjną karę pieniężną.
Art.
315e. Karę, o której mowa w art. 315d, wymierza, w drodze decyzji, wojewódzki
inspektor ochrony środowiska, biorąc pod uwagę każdą wprowadzoną do powietrza
ilość substancji przekraczającą maksymalne emisje substancji, określone dla
źródła spalania paliw w przepisach wydanych na podstawie art. 146h pkt 2, przy
czym jednostkowa stawka kary wynosi 15 zł za każdy kilogram substancji.”
59) w art. 319 dodaje
się ust. 5–7 w brzmieniu:
„5. Przepisy ust. 1–3 stosuje się odpowiednio
w sytuacji, gdy przedsięwzięcie, którego wykonanie zapewniło usunięcie przyczyn
wymierzenia kar, zostało zrealizowane przed wydaniem przez wojewódzkiego
inspektora ochrony środowiska, decyzji wymierzającej administracyjną karę
pieniężną.
6. Wydanie przez wojewódzkiego inspektora
ochrony środowiska decyzji orzekającej o zmniejszeniu lub umorzeniu kary, w
sytuacji, o której mowa w ust. 5, wymaga złożenia wniosku do wojewódzkiego
inspektora ochrony środowiska, przed upływem terminu, w którym ma być ona
uiszczona.
7. Przepisy ust. 5 i 6 stosuje się
odpowiednio do odraczania terminu opłaty za korzystanie ze środowiska.”;
60) po art. 335 dodaje
się art. 335a–335d w brzmieniu:
„Art.
335a. 1. Kto nie prowadzi badań zanieczyszczenia gleby i ziemi, będąc do tego
obowiązany decyzją wydaną na podstawie art. 101f ust. 1 lub nie przechowuje
wyników badań w wymaganym okresie wbrew art. 101f ust. 4,
podlega karze grzywny.
2. Tej samej karze podlega, kto nie zapewnia
wykonania badań przez laboratorium zgodnie z art. 101f ust. 2.
Art.
335b. Kto, będąc do tego obowiązany na podstawie art. 101e ust. 1, nie zgłasza
regionalnemu dyrektorowi ochrony środowiska historycznego zanieczyszczenia
powierzchni ziemi,
podlega karze grzywny.
Art.
335c. Kto, będąc do tego obowiązany na podstawie art. 101h ust. 1 i 2, nie
przeprowadza remediacji,
podlega karze grzywny.
Art.
335d. 1. Kto, wbrew art. 101l ust. 1, prowadzi remediację niezgodnie
z ustalonym planem remediacji lub będąc do tego obowiązany na podstawie
art. 101l ust. 2, nie przedkłada regionalnemu dyrektorowi ochrony środowiska
projektu planu remediacji,
podlega karze grzywny.
2. Tej samej karze podlega, kto uniemożliwia
przeprowadzenie remediacji lub prowadzenie badań zanieczyszczenia gleby i
ziemi, zgodnie z obowiązkami określonymi w art. 101l ust. 6, art. 101m ust. 7 i
art. 101o ust. 1.”;
61) art. 336 otrzymuje
brzmienie:
„Art.
336. Kto, wbrew art. 101r, używa do prac ziemnych glebę lub ziemię, jeżeli
przekroczona w nich jest dopuszczalna zawartość substancji powodującej ryzyko,
podlega karze
grzywny.”;
62) art. 339 otrzymuje
brzmienie:
„Art.
339. 1. Kto, będąc do tego obowiązany na podstawie art. 145 pkt 1, wprowadzając
do środowiska substancje lub energie, w zakresie, w jakim nie wymaga to
pozwolenia, nie dotrzymuje standardów emisyjnych,
podlega karze grzywny.
2. Tej samej karze podlega ten, kto:
1) nie postępuje w sposób, o którym mowa w
art. 145 pkt 4;
2) nie zatrzymuje instalacji i urządzenia do
spalania lub współspalania odpadów, zgodnie z art. 145 pkt 5;
3) nie stosuje paliw, surowców lub
materiałów, w tym substancji lub mieszanin, zgodnie z wymaganiami lub
ograniczeniami, o których mowa w art. 145 pkt 6;
4) nie stosuje rozwiązań technicznych,
zgodnie z wymaganiami, o których mowa w art. 145 pkt 7;
5) nie przekazuje informacji lub danych, o
których mowa w art. 145 pkt 8.”;
63) po art. 339 dodaje
się art. 339a w brzmieniu:
„Art.
339a. Kto, będąc do tego obowiązany na podstawie art. 146g:
1) nie dotrzymuje maksymalnych emisji
substancji, o których mowa w art. 146g pkt 1,
2) nie realizuje działań zapobiegających, o
których mowa w art. 146g pkt 2,
3) nie przekazuje informacji, zgodnie z art.
146g pkt 3,
4) nie przestrzega wymagań, o których mowa w
art. 146g pkt 4,
podlega karze grzywny.”;
64) w art. 340 w ust.
2 pkt 1 otrzymuje brzmienie:
„1) będąc obowiązany do zapewnienia wykonania
pomiarów wielkości emisji lub innych warunków korzystania ze środowiska, w tym
pobierania próbek, przez laboratorium lub certyfikowane jednostki badawcze, o
których mowa w art. 147a ust. 1, nie spełnia tego obowiązku;”;
65) po art. 351b
dodaje się art. 351c w brzmieniu:
„Art.
351c. Kto, będąc obowiązany do sporządzenia raportu końcowego, nie spełnia tego
obowiązku lub przedłożył raport niezgodny z wymaganiami, o których mowa
w art. 217b ust. 3,
podlega karze
grzywny.”;
66) w art. 362 uchyla
się ust. 6;
67) art. 363 otrzymuje
brzmienie:
„Art.
363. 1. Wójt, burmistrz lub prezydent miasta może, w drodze decyzji, nakazać
osobie fizycznej, której działanie negatywnie oddziałuje na środowisko,
wykonanie w określonym czasie czynności zmierzających do:
1) ograniczenia negatywnego oddziaływania na
środowisko i jego zagrożenia;
2) przywrócenia środowiska do stanu
właściwego.
2. Przepisy art. 362 ust. 2–5 stosuje się
odpowiednio.”;
68) art. 377a
otrzymuje brzmienie:
„Art.
377a. Minister właściwy do spraw środowiska jest organem wyższego stopnia w
stosunku do marszałka województwa w sprawach, o których mowa w art. 95 ust. 1,
oraz w art. 378 ust. 2a i 2aa.”;
69) w art. 378 ust. 4
otrzymuje brzmienie:
„4. Zadania samorządu województwa, o których
mowa w ust. 2a i 2aa, art. 91 ust. 1, 3, 3a i 5, art. 92 ust. 1, art. 94
ust. 2, art. 95 ust. 1, art. 96, art. 119 ust. 2, art. 135 ust. 2 oraz art. 162
ust. 3, 6 i 7, są zadaniami z zakresu administracji rządowej.”;
70) w art. 400a w ust.
1:
a) pkt 9 otrzymuje brzmienie:
„9) przedsięwzięcia związane z ochroną
powierzchni ziemi, z wyłączeniem remediacji polegających na samooczyszczaniu;”,
b) po pkt 9 dodaje się pkt 9a w brzmieniu:
„9a) przedsięwzięcia związane z niepolegającą
na samooczyszczaniu remediacją historycznego zanieczyszczenia powierzchni
ziemi, jeżeli obowiązanym do przeprowadzenia remediacji jest regionalny
dyrektor ochrony środowiska lub władająca powierzchnią ziemi jednostka
samorządu terytorialnego;”,
c) pkt 42 otrzymuje brzmienie:
„42) inne zadania służące ochronie środowiska
i gospodarce wodnej, wynikające z zasady zrównoważonego rozwoju i zgodne z
polityką ochrony środowiska;”;
71) w art. 400b ust. 2
otrzymuje brzmienie:
„2. Celem działania wojewódzkich funduszy
jest finansowanie ochrony środowiska i gospodarki wodnej w zakresie określonym
w art. 400a ust. 1 pkt 1–9a i 11–42.”;
72) w art. 400h:
a) w ust. 2 pkt 4 otrzymuje brzmienie:
„4) uchwalanie, z uwzględnieniem strategii,
programów i dokumentów programowych, o których mowa w art. 14 ust. 1,
i list przedsięwzięć priorytetowych przedkładanych przez wojewódzkie fundusze,
planu działalności i zatwierdzanie list priorytetowych programów Narodowego
Funduszu, do dnia 31 stycznia każdego roku; listy programów priorytetowych w
części dotyczącej gospodarki wodnej wymagają uzgodnienia z Prezesem Krajowego
Zarządu Gospodarki Wodnej;”,
b) w ust. 4 pkt 2 otrzymuje brzmienie:
„2) uchwalanie planów działalności
wojewódzkich funduszy, do dnia 30 listopada każdego roku, na rok następny, z
uwzględnieniem strategii, programów i dokumentów programowych, o których
mowa w art. 14 ust. 1, oraz strategii działania wojewódzkich funduszy i wojewódzkich
programów ochrony środowiska;”;
73) w art. 400k w ust.
1 w pkt 7 kropkę zastępuje się średnikiem i dodaje się pkt 8 w brzmieniu:
„8) wydawanie opinii w zakresie możliwości
wspomagania ze środków Narodowego Funduszu i wojewódzkich funduszy zadań
regionalnych dyrektorów ochrony środowiska w zakresie historycznych
zanieczyszczeń powierzchni ziemi objętych harmonogramami, o których mowa w art.
101j ust. 1, oraz w zakresie bezpośrednich zagrożeń szkodą w środowisku lub
szkód w środowisku objętych harmonogramami, o których mowa w art. 16a ustawy z
dnia 13 kwietnia 2007 r. o zapobieganiu szkodom w środowisku i ich
naprawie.”;
74) w art. 401c ust.
11 otrzymuje brzmienie:
„11. Wysokości
zobowiązań określonych w ust. 1–9a mogą być zmniejszane za zgodą ministra właściwego
do spraw środowiska. Przy udzielaniu zgody minister właściwy do spraw środowiska
uwzględnia w szczególności potrzeby realizacji zasady zrównoważonego rozwoju,
strategii, programów i dokumentów programowych, o których mowa w art. 14 ust.
1, oraz zobowiązań określonych w przepisach prawa Unii Europejskiej i umowach międzynarodowych,
których stroną jest Rzeczpospolita Polska.”;
75) uchyla się tytuł
VIII.
 
Art. 2.
W ustawie z dnia 20 lipca 1991 r. o Inspekcji
Ochrony Środowiska (Dz. U. z 2013 r. poz. 686 i 888) wprowadza się
następujące zmiany:
1) w art. 2 w ust. 1 po pkt 13 dodaje się pkt
13a w brzmieniu:
„13a) przeprowadzanie kontroli, o której mowa
w art. 168a ust. 1 pkt 1 ustawy z dnia 27 kwietnia 2001 r. – Prawo ochrony
środowiska;”;
2) w art. 5 w ust. 4 pkt 2 otrzymuje
brzmienie:
„2) ustala, w porozumieniu z wojewodą,
kierunki działania oraz roczne plany pracy Inspekcji Ochrony Środowiska w
województwie, których elementem są roczne plany działalności kontrolnej;”;
3) po art. 5 dodaje się art. 5a w brzmieniu:
„Art.
5a. 1. Roczny plan działalności kontrolnej obejmuje:
1) ogólną ocenę znaczących zagadnień
dotyczących środowiska;
2) obszar objęty planem kontroli;
3) wykaz zakładów objętych planem, w tym
wykaz instalacji wymagających uzyskania pozwolenia zintegrowanego;
4) procedury opracowywania programów kontroli
planowych;
5) procedury kontroli nieplanowych.
2. W odniesieniu do instalacji wymagających
uzyskania pozwolenia zintegrowanego wojewódzki inspektor ochrony środowiska na
podstawie rocznego planu kontroli sporządza programy kontroli planowych,
obejmujące częstotliwość kontroli w terenie dla różnych rodzajów instalacji.
3. Częstotliwość kontroli, o której mowa w
ust. 2, jest ustalana z uwzględnieniem systematycznej oceny zagrożeń dla
środowiska stwarzanych przez daną instalację, oraz przepisów dotyczących
częstotliwości prowadzenia kontroli.
4. Okres pomiędzy kontrolami nie przekracza:
1) roku dla instalacji stwarzających
największe zagrożenie;
2) 3 lat dla instalacji, której prowadzącym
instalację jest organizacja zarejestrowana w systemie ekozarządzania i audytu
(EMAS) lub dla instalacji stwarzających najmniejsze zagrożenie.
5. Systematyczna ocena zagrożeń dla
środowiska, o której mowa w ust. 3, uwzględnia co najmniej jedno z
następujących kryteriów:
1) potencjalne i rzeczywiste oddziaływanie
danych instalacji na zdrowie ludzi i środowisko, z uwzględnieniem poziomu
i rodzajów emisji, wrażliwości środowiska lokalnego i ryzyka wystąpienia
poważnej awarii przemysłowej;
2) historię zgodności z warunkami pozwolenia;
3) rejestrację organizacji lub prowadzącego instalację
w systemie ekozarządzania i audytu (EMAS).
6. Jeżeli kontrola instalacji wymagających
pozwolenia zintegrowanego wykaże istotne naruszenie wymogów określonych w tym
pozwoleniu, w terminie 6 miesięcy od dnia zakończenia tej kontroli przeprowadza
się powtórną kontrolę, o której mowa w art. 83 ust. 4 ustawy z dnia 2 lipca
2004 r. o swobodzie działalności gospodarczej (Dz. U. z 2013 r. poz. 672, z
późn. zm.[10])).
7. Pozaplanowe kontrole przeprowadza się w
szczególności w celu jak najszybszego zbadania skarg i wniosków o interwencje,
wystąpienia poważnych awarii, stwierdzenia naruszeń wymogów określonych w
pozwoleniach zintegrowanych oraz, w stosownych przypadkach, przed
udzieleniem lub zmianą pozwolenia zintegrowanego.”;
4) w art. 9:
a) w ust. 2 pkt 2 otrzymuje brzmienie:
„2) przeprowadzania niezbędnych pomiarów lub
badań, w tym pobierania próbek, lub wykonywania innych czynności kontrolnych w
celu ustalenia na terenie kontrolowanej nieruchomości, w obiekcie lub jego
części, stanu środowiska oraz oceny tego stanu w świetle przepisów o ochronie
środowiska, a także indywidualnie określonych w decyzjach administracyjnych warunków
wykonywania działalności wpływającej na środowisko;”,
b) ust. 2a otrzymuje brzmienie:
„2a. Jeżeli przeprowadzenie niezbędnych pomiarów,
w tym pobranie próbek, lub wykonanie innych czynności kontrolnych wymaga
specjalistycznej wiedzy lub umiejętności, wojewódzki inspektor ochrony
środowiska może upoważnić do udziału w kontroli osobę niebędącą inspektorem,
posiadającą taką wiedzę lub takie umiejętności.”;
5) w art. 18 ust. 1 otrzymuje brzmienie:
„1. Koszty analiz i wykonywania pomiarów, w
tym pobierania próbek, na podstawie których stwierdzono naruszenie wymagań
ochrony środowiska, ponoszą jednostki organizacyjne lub osoby fizyczne, których
działalność jest źródłem naruszania tych wymagań.”;
6) uchyla się rozdział 4a;
7) w art. 28f ust. 3 i 4 otrzymują brzmienie:
„3. Pomiary, badania i pobieranie próbek w
związku z realizacją zadań, o których mowa w art. 2 ust. 1 pkt 1, wykonują
laboratoria, o których mowa w ust. 1, posiadające akredytację w rozumieniu
ustawy z dnia 30 sierpnia 2002 r. o systemie oceny zgodności (Dz. U. z 2010 r.
Nr 138, poz. 935, z późn. zm.[11])).
4. W zakresie, w jakim laboratoria, o których
mowa w ust. 3, nie posiadają akredytacji, wojewódzki inspektor ochrony
środowiska może zawrzeć umowę o wykonanie badań i pomiarów, pobranie
próbek i analiz z inną jednostką posiadającą akredytację w rozumieniu ustawy z
dnia 30 sierpnia 2002 r. o systemie oceny zgodności.”.
 
Art. 3.
W ustawie z dnia 3 lutego 1995 r. o ochronie
gruntów rolnych i leśnych (Dz. U. z 2013 r. poz. 1205 oraz z 2014 r. poz. 40)
wprowadza się następujące zmiany:
1) uchyla się art. 5b;
2) po art. 10 dodaje się art. 10a w
brzmieniu:
„Art. 10a. Przepisów rozdziału 2 nie stosuje
się do gruntów rolnych położonych w granicach administracyjnych miast.”;
3) art. 22a otrzymuje brzmienie:
„Art.
22a. 1. Przepisów art. 20 i art. 22 nie stosuje się do rekultywacji gruntów,
które zostały zanieczyszczone substancjami, preparatami, organizmami lub
mikroorganizmami.
2. Do rekultywacji gruntów, o których mowa w
ust. 1, stosuje się odpowiednio do gruntów zanieczyszczonych:
1) po dniu 30 kwietnia 2007 r. – przepisy
ustawy z dnia 13 kwietnia 2007 r. o zapobieganiu szkodom w środowisku i
ich naprawie (Dz. U. z 2014 r. poz. 210);
2) przed dniem 30 kwietnia 2007 r. – przepisy
ustawy z dnia 27 kwietnia 2001 r. – Prawo ochrony środowiska.”.
 
Art. 4.
W ustawie z dnia 10 kwietnia 1997 r. – Prawo
energetyczne (Dz. U. z 2012 r. poz. 1059, z późn. zm.[12]))
w art. 23 w ust. 2 po pkt 21 dodaje się pkt 21a w brzmieniu:
„21a) wydawanie, na wniosek organu właściwego
do wydania pozwolenia zintegrowanego, o którym mowa w ustawie z dnia 27
kwietnia 2001 r. – Prawo ochrony środowiska, opinii dotyczącej skutków
ekonomicznych, w tym wpływu na opłacalność wytwarzania energii, zastosowania do
źródeł spalania paliw drugiej zasady łączenia, o której mowa w art. 157a ust. 2
pkt 2 tej ustawy;”.
 
Art. 5.
W ustawie z dnia 15 grudnia 2000 r. o
Inspekcji Handlowej (Dz. U. z 2014 r. poz. 148) w art. 3 w ust. 1 po pkt 2c
dodaje się pkt 2d w brzmieniu:
„2d) przeprowadzanie kontroli, o której mowa
w art. 168a ust. 1 pkt 2 ustawy z dnia 27 kwietnia 2001 r. – Prawo ochrony
środowiska (Dz. U. z 2013 r. poz. 1232 i 1238 oraz z 2014 r. poz. 40, 47 i
...);”.
 
Art. 6.
W ustawie z dnia 27 lipca 2001 r. o
wprowadzeniu ustawy – Prawo ochrony środowiska, ustawy o odpadach oraz o
zmianie niektórych ustaw (Dz. U. Nr 100, poz. 1085, z późn. zm. [13])) uchyla się art. 13.
 
Art. 7.
W ustawie z dnia 16 kwietnia 2004 r. o
ochronie przyrody (Dz. U. z 2013 r. poz. 627, 628 i 842) wprowadza się
następujące zmiany:
1) w art. 3 pkt 1 otrzymuje brzmienie:
„1) uwzględnianie wymagań ochrony przyrody w
strategiach, programach i dokumentach programowych, o których mowa w art. 14
ust. 1 ustawy z dnia 27 kwietnia 2001 r. – Prawo ochrony środowiska (Dz. U. z
2013 r. poz. 1232 i 1238 oraz z 2014 r. poz. 40, 47 i ...), programach ochrony
środowiska przyjmowanych przez organy jednostek samorządu terytorialnego, koncepcji
przestrzennego zagospodarowania kraju, strategiach rozwoju województw, planach
zagospodarowania przestrzennego województw, strategiach rozwoju gmin, studiach
uwarunkowań i kierunków zagospodarowania przestrzennego gmin, miejscowych
planach zagospodarowania przestrzennego i planach zagospodarowania
przestrzennego morskich wód wewnętrznych, morza terytorialnego i wyłącznej
strefy ekonomicznej oraz w działalności gospodarczej i inwestycyjnej;”;
2) art. 37 otrzymuje brzmienie:
„Art.
37. 1. Jeżeli działania mogące znacząco negatywnie oddziaływać na cele ochrony
obszaru Natura 2000 lub obszaru znajdującego się na liście, o której mowa
w art. 27 ust. 3 pkt 1, zostały podjęte bez uzyskania zezwolenia, o którym
mowa w art. 34, lub uzgodnienia lub decyzji, o których mowa w art.
35a, regionalny dyrektor ochrony środowiska, a na obszarach morskich – dyrektor
właściwego urzędu morskiego, wydaje decyzję, w której nakazuje, w zależności od
potrzeb, ich natychmiastowe wstrzymanie lub podjęcie niezbędnych działań zapobiegawczych
lub działań naprawczych.
2. Jeżeli działania na obszarze Natura 2000
zostały podjęte sprzecznie z ustaleniami planu zadań ochronnych lub planu
ochrony, regionalny dyrektor ochrony środowiska, a na obszarach morskich –
dyrektor właściwego urzędu morskiego, wydaje decyzję, o której mowa w ust.
1, chyba że podjęte działania realizowane są w ramach inwestycji celu
publicznego.
3. Jeżeli w stosunku do działań, o których
mowa w ust. 1 i 2, jest prowadzone postępowanie, o którym mowa w art. 48, art.
49b albo art. 50 ustawy z dnia 7 lipca 1994 r. – Prawo budowlane (Dz. U. z 2013
r. poz. 1409 oraz z 2014 r. poz. 40), regionalny dyrektor ochrony środowiska, a
na obszarach morskich – dyrektor właściwego urzędu morskiego, zawiesza
postępowanie w sprawie wydania decyzji, o której mowa w ust. 1, do czasu
zakończenia przez właściwy organ postępowania prowadzonego na podstawie ustawy
z dnia 7 lipca 1994 r. – Prawo budowlane.
4. W przypadku działań, o których mowa w ust.
1 i 2, do których mają jednocześnie zastosowanie przepisy ustawy z dnia 13
kwietnia 2007 r. o zapobieganiu szkodom w środowisku i ich naprawie (Dz. U. z
2014 r. poz. 210), nie prowadzi się postępowania w sprawie wydania decyzji, o
której mowa w ust. 1.”;
3) po art. 37 dodaje się art. 37a–37d w brzmieniu:
„Art.
37a. 1. Jeżeli w decyzji, o której mowa w art. 37 ust. 1, nakazuje się podjęcie
niezbędnych działań zapobiegawczych lub działań naprawczych, w decyzji tej
określa się:
1) stan, do jakiego ma zostać przywrócone
środowisko;
2) zakres i sposób przeprowadzenia działań
zapobiegawczych lub działań naprawczych, w tym czynności zmierzających do ograniczenia
oddziaływania na obszar Natura 2000 lub obszar znajdujący się na liście, o
której mowa w art. 27 ust. 3 pkt 1;
3) termin rozpoczęcia i zakończenia działań
zapobiegawczych lub działań naprawczych.
2. Przez działania zapobiegawcze i działania
naprawcze rozumie się odpowiednio działania zapobiegawcze i działania
naprawcze, o których mowa w ustawie z dnia 13 kwietnia 2007 r. o
zapobieganiu szkodom w środowisku i ich naprawie.
3. Ustalając kolejność, zakres i sposób
podejmowania działań naprawczych, regionalny dyrektor ochrony środowiska, a na
obszarach morskich – dyrektor właściwego urzędu morskiego, kieruje się charakterem,
zasięgiem i rozmiarem negatywnego oddziaływania, a także możliwością naturalnej
naprawy elementów przyrodniczych na obszarze, na którym negatywne oddziaływanie
wystąpiło.
4. Regionalny dyrektor ochrony środowiska, a
na obszarach morskich – dyrektor właściwego urzędu morskiego, wydaje decyzję, o
której mowa w art. 37 ust. 1, po zasięgnięciu opinii dyrektora parku narodowego
– w odniesieniu do negatywnego oddziaływania na obszarze parku narodowego.
Art.
37b. W decyzji, o której mowa w art. 37 ust. 1, regionalny dyrektor ochrony
środowiska, a na obszarach morskich – dyrektor właściwego urzędu morskiego,
może nałożyć obowiązek prowadzenia badań zanieczyszczenia gleby i ziemi lub
pomiarów zawartości substancji w wodzie, w tym pobierania próbek, lub
monitoringu przyrodniczego różnorodności biologicznej i krajobrazowej,
określając:
1) zakres badań, pomiarów lub monitoringu;
2) metodykę prowadzenia badań, pomiarów lub
monitoringu;
3) termin i formę przedkładania wyników
badań, pomiarów lub monitoringu regionalnemu dyrektorowi ochrony środowiska, a
na obszarach morskich – dyrektorowi właściwego urzędu morskiego.
Art.
37c. 1. Jeżeli działania mogące znacząco negatywnie oddziaływać na cele ochrony
obszaru Natura 2000 lub obszaru znajdującego się na liście, o której mowa
w art. 27 ust. 3 pkt 1, zostały podjęte przez więcej niż jeden podmiot,
odpowiedzialność tych podmiotów jest solidarna.
2. Jeżeli działania, o których mowa w ust. 1,
zostały podjęte za zgodą lub wiedzą władającego powierzchnią ziemi, jest on
obowiązany do prowadzenia działań zapobiegawczych lub działań naprawczych, a
także do prowadzenia monitoringu solidarnie z podmiotem, który je podjął. Przez
władającego powierzchnią ziemi rozumie się podmiot, o którym mowa w art. 3 pkt
44 ustawy z dnia 27 kwietnia 2001 r. – Prawo ochrony środowiska.
3. W przypadku, o którym mowa w ust. 2,
decyzję, o której mowa w art. 37 ust. 1, kieruje się także do władającego
powierzchnią ziemi.
Art.
37d. Podmiot obowiązany do przeprowadzenia działań zapobiegawczych lub działań
naprawczych informuje regionalnego dyrektora ochrony środowiska, a na obszarach
morskich – dyrektora właściwego urzędu morskiego, o ich zakończeniu.”;
4) w art. 118 w ust. 2 skreśla się wyrazy
„(Dz. U. z 2010 r. Nr 243, poz. 1623, z późn. zm.)”. 
 
Art. 8.
W ustawie z dnia 16 listopada 2006 r. o
opłacie skarbowej (Dz. U. z 2012 r. poz. 1282, z późn. zm.[14])) w załączniku do ustawy w części I uchyla się ust.
12.
 
Art. 9.
W ustawie z dnia 13 kwietnia 2007 r. o
zapobieganiu szkodom w środowisku i ich naprawie (Dz. U. z 2014 r. poz.
210) wprowadza się następujące zmiany:
1) w art. 2 w ust. 1 pkt 2 otrzymuje
brzmienie:
„2) spowodowanych również przez inną
działalność niż ta, o której mowa w pkt 1, podmiotu korzystającego ze
środowiska, jeżeli dotyczą gatunków chronionych lub chronionych siedlisk
przyrodniczych oraz wystąpiły z winy podmiotu korzystającego ze środowiska.”;
2) w art. 4:
a) pkt 1 otrzymuje brzmienie:
„1) do bezpośredniego zagrożenia szkodą w
środowisku lub szkody w środowisku, która zaistniała przed dniem 30
kwietnia 2007 r. lub wynika z działalności, która została zakończona przed
dniem 30 kwietnia 2007 r., a także jeżeli od emisji lub zdarzenia, które
spowodowały bezpośrednie zagrożenie szkodą lub szkodę w środowisku, upłynęło
więcej niż 30 lat, w tym do historycznego zanieczyszczenia powierzchni
ziemi;”,
b) w pkt 2 lit. c otrzymuje brzmienie:
„c) działalność, której głównym celem jest
obronność i bezpieczeństwo państwa, bezpieczeństwo międzynarodowe lub której
jedynym celem jest ochrona przed klęską żywiołową.”;
3) art. 5 otrzymuje brzmienie:
„Art. 5.
Przepisów ustawy nie stosuje się do szkód jądrowych w zakresie uregulowanym w
ustawie z dnia 29 listopada 2000 r. – Prawo atomowe (Dz. U. z 2012 r.
poz. 264 i 908 oraz z 2014 r. poz. 587).”;
4) w art. 6:
a) po pkt 1 dodaje się pkt 1a w brzmieniu:
„1a) badaniach zanieczyszczenia gleby i ziemi
– rozumie się przez to badania zanieczyszczenia gleby i ziemi w rozumieniu art.
3 pkt 2a ustawy z dnia 27 kwietnia 2001 r. – Prawo ochrony środowiska;”,
b) w pkt 2:
– uchyla się lit. a,
– lit. d otrzymuje brzmienie:
„d) miejsca tokowania, lęgu, pierzenia i
zimowania ptaków wędrownych oraz miejsca ich zatrzymywania się i żerowania
wzdłuż tras wędrówek;”,
c) pkt 3 otrzymuje brzmienie:
„3) działaniach naprawczych – rozumie się
przez to wszelkie działania, w tym działania ograniczające lub tymczasowe,
podejmowane w celu naprawy lub zastąpienia w równoważny sposób elementów
przyrodniczych lub ich funkcji, które uległy szkodzie, a także działania
kompensacyjne; do działań naprawczych zalicza się w szczególności
przeprowadzenie remediacji, przywracanie naturalnego ukształtowania terenu,
zalesianie, zadrzewianie lub tworzenie skupień roślinności, reintrodukcję
zniszczonych gatunków, prowadzące do usunięcia zagrożenia dla zdrowia ludzi
oraz przywracania równowagi przyrodniczej na danym terenie;”,
d) pkt 7 otrzymuje brzmienie:
„7) gatunkach chronionych – rozumie się przez
to gatunki objęte ochroną na podstawie przepisów wydanych na podstawie art. 26,
art. 48 i art. 49 ustawy z dnia 16 kwietnia 2004 r. o ochronie przyrody;”,
e) po pkt 7 dodaje się pkt 7a w brzmieniu:
„7a) historycznym zanieczyszczeniu
powierzchni ziemi – rozumie się przez to historyczne zanieczyszczenie
powierzchni ziemi w rozumieniu art. 3 pkt 5a ustawy z dnia 27 kwietnia 2001 r.
– Prawo ochrony środowiska;”,
f) w pkt 8 lit. c otrzymuje brzmienie:
„c) w odniesieniu do powierzchni ziemi –
usunięcie zagrożenia dla zdrowia ludzi i stanu środowiska;”;
g) po pkt 8 dodaje się pkt 8a w brzmieniu:
„8a) naturalnej regeneracji – rozumie się
przez to:
a) w odniesieniu do:
– gatunków chronionych – proces odtwarzania
się populacji gatunku na danym terenie do stanu początkowego lub do osiągnięcia
właściwego stanu ochrony gatunku,
– chronionych siedlisk przyrodniczych –
proces odtwarzania się siedliska przyrodniczego na danym terenie do stanu
początkowego lub do osiągnięcia właściwego stanu ochrony siedliska przyrodniczego
– przebiegający
samoistnie, bez ingerencji człowieka, ale którego przebieg może być przez
człowieka wspomagany, 
b) w odniesieniu do wód i powierzchni ziemi –
samooczyszczanie w rozumieniu art. 3 pkt 32d ustawy z dnia 27 kwietnia
2001 r. – Prawo ochrony środowiska;”,
h) po pkt 9 dodaje się pkt 9a i 9b w
brzmieniu:
„9a) pomiarach – rozumie się przez to również
obserwacje, analizy oraz pobieranie próbek;
9b) remediacji – rozumie się przez to
remediację w rozumieniu art. 3 pkt 31b ustawy z dnia 27 kwietnia 2001 r. –
Prawo ochrony środowiska;”,
i) pkt 10 otrzymuje brzmienie:
„10) stanie początkowym – rozumie się przez
to stan i funkcje środowiska oraz poszczególnych elementów przyrodniczych przed
wystąpieniem szkody w środowisku, oszacowane na podstawie dostępnych
informacji; w przypadku szkody w środowisku w powierzchni ziemi rozumie się
przez to w szczególności stan określony w raporcie początkowym, o którym mowa
w ustawie z dnia 27 kwietnia 2001 r. – Prawo ochrony środowiska albo, jeżeli
nie ma dostępnych informacji na temat stanu początkowego lub w raporcie
początkowym stwierdzono przekroczenie dopuszczalnych zawartości substancji
powodujących ryzyko – stan zgodny z dopuszczalnymi zawartościami substancji
powodujących ryzyko;”,
j) po pkt 10 dodaje się pkt 10a w brzmieniu:
„10a) substancji powodującej ryzyko – rozumie
się przez to substancję w rozumieniu art. 3 pkt 37a ustawy z dnia 27
kwietnia 2001 r. – Prawo ochrony środowiska;”,
k) w pkt 11 lit. a i b otrzymują brzmienie:
„a) w gatunkach chronionych lub chronionych
siedliskach przyrodniczych, mającą znaczący negatywny wpływ na osiągnięcie lub
utrzymanie właściwego stanu ochrony tych gatunków lub siedlisk przyrodniczych,
z tym że szkoda w gatunkach chronionych lub chronionych siedliskach
przyrodniczych nie obejmuje uprzednio zidentyfikowanego negatywnego wpływu,
wynikającego z działania podmiotu korzystającego ze środowiska zgodnie z:
– decyzją, o której mowa w art. 34
ustawy z dnia 16 kwietnia 2004 r. o ochronie przyrody lub 
– decyzją, o której mowa w art. 56 ustawy z
dnia 16 kwietnia 2004 r. o ochronie przyrody, lub
– zatwierdzonym planem urządzenia lasu, dla
którego przeprowadzono strategiczną ocenę oddziaływania na środowisko, o której
mowa w art. 46 ustawy z dnia 3 października 2008 r. o udostępnianiu informacji
o środowisku i jego ochronie, udziale społeczeństwa w ochronie środowiska
oraz o ocenach oddziaływania na środowisko (Dz. U. z 2013 r. poz. 1235, z późn.
zm.[15])),
lub
– decyzją o środowiskowych uwarunkowaniach, o
której mowa w art. 71
ust. 1 ustawy z dnia 3 października 2008 r. o udostępnianiu
informacji o środowisku i jego ochronie, udziale społeczeństwa w ochronie
środowiska oraz o ocenach oddziaływania na środowisko, lub
– postanowieniami, o których mowa w art. 90
ust. 1 i art. 98 ust. 1 ustawy z dnia 3 października 2008 r. o
udostępnianiu informacji o środowisku i jego ochronie, udziale
społeczeństwa w ochronie środowiska oraz o ocenach oddziaływania na
środowisko,
b) w wodach, mającą znaczący negatywny wpływ
na potencjał ekologiczny, stan ekologiczny, chemiczny lub ilościowy wód,”;
5) w art. 7 ust. 3 otrzymuje brzmienie:
„3. Regionalny dyrektor ochrony środowiska, o
którym mowa w ust. 2, podejmuje działania w porozumieniu z regionalnym
dyrektorem ochrony środowiska, na którego obszarze działania wystąpiło
bezpośrednie zagrożenie szkodą w środowisku lub szkoda w środowisku.”;
6) w art. 9 w ust. 2 pkt 1 otrzymuje
brzmienie:
„1) podjęcia działań w celu ograniczenia
szkody w środowisku, zapobieżenia kolejnym szkodom i negatywnym skutkom dla
zdrowia ludzi lub dalszemu osłabieniu funkcji elementów przyrodniczych, w tym
natychmiastowego opanowania, powstrzymania, usunięcia lub ograniczenia w inny
sposób zanieczyszczenia lub innych szkodliwych czynników;”;
7) w art. 12 dodaje się ust. 4 w brzmieniu:
„4. W przypadku, o którym mowa w ust. 2,
decyzję, o której mowa w art. 13 i art. 15, kieruje się także do
władającego powierzchnią ziemi.”;
8) w art. 13:
a) w ust. 2 wprowadzenie do wyliczenia
otrzymuje brzmienie:
„Wniosek o uzgodnienie
warunków przeprowadzenia działań naprawczych w odniesieniu do szkody w
środowisku w gatunkach chronionych lub chronionych siedliskach przyrodniczych
lub w wodach zawiera informacje dotyczące:”,
b) po ust. 2 dodaje się ust. 2a w brzmieniu:
„2a. Wniosek o uzgodnienie warunków
przeprowadzenia działań naprawczych w odniesieniu do szkody w środowisku w
powierzchni ziemi zawiera projekt planu remediacji obejmujący informacje o:
1) terenie wymagającym przeprowadzenia
remediacji, poprzez wskazanie adresu i numerów działek ewidencyjnych oraz jego
powierzchni;
2) aktualnym i, o ile jest to możliwe,
planowanym sposobie użytkowania zanieczyszczonego terenu;
3) właściwościach gleby oraz rodzaju pokrycia
terenu, w tym roślinności i zabudowy;
4) o nazwach substancji powodujących ryzyko
wraz z wynikami badań zanieczyszczenia gleby i ziemi tymi substancjami,
wykonanych przez laboratorium, o którym mowa w art. 147a ust. 1 pkt 1 lub ust.
1a ustawy z dnia 27 kwietnia 2001 r. – Prawo ochrony środowiska;
5) nazwach substancji powodujących ryzyko
oraz ich zawartości w glebie i w ziemi, do jakich doprowadzi remediacja;
6) ocenie występowania znaczącego zagrożenia
dla zdrowia ludzi lub stanu środowiska;
7) budowie geologicznej i warunkach
hydrogeologicznych niezbędnych do dokonania oceny, o której mowa w pkt 6 –
jeżeli zachodzi taka potrzeba;
8) planowanym sposobie przeprowadzenia
remediacji;
9) planowanym terminie rozpoczęcia i
zakończenia remediacji;
10) sposobie potwierdzenia przeprowadzenia
remediacji, oraz terminie przedłożenia dokumentacji z jej przeprowadzenia, w
tym wyników badań zanieczyszczenia gleby i ziemi wykonanych przez laboratorium,
o którym mowa w art. 147a ust. 1 pkt 1 lub ust. 1a ustawy z dnia 27 kwietnia
2001 r. – Prawo ochrony środowiska.”,
c) ust. 3 otrzymuje brzmienie:
„3. Uzgodnienie warunków przeprowadzenia
działań naprawczych następuje w drodze decyzji:
1) dla szkody w środowisku w gatunkach
chronionych lub chronionych siedliskach przyrodniczych lub w wodach,
określającej:
a) stan, do jakiego ma zostać przywrócone
środowisko,
b) zakres i sposób przeprowadzenia działań
naprawczych,
c) termin rozpoczęcia i zakończenia działań
naprawczych,
d) sposób potwierdzenia osiągnięcia
założonego efektu ekologicznego;
2) dla szkody w środowisku w powierzchni
ziemi ustalającej plan remediacji, z uwzględnieniem art. 217d ust. 3–5
ustawy z dnia 27 kwietnia 2001 r. – Prawo ochrony środowiska, określającej:
a) teren wymagający przeprowadzenia
remediacji, poprzez wskazanie adresu i numerów działek ewidencyjnych oraz jego
powierzchni,
b) nazwy substancji powodujących ryzyko oraz
ich zawartości w glebie i w ziemi, do jakich doprowadzi remediacja,
c) sposób przeprowadzenia remediacji,
d) termin rozpoczęcia i zakończenia
remediacji,
e) sposób potwierdzenia przeprowadzenia
remediacji oraz termin przedłożenia dokumentacji z jej przeprowadzenia, w tym
wyników badań zanieczyszczenia gleby i ziemi wykonanych przez laboratorium,
o którym mowa w art. 147a ust. 1 pkt 1 lub ust. 1a ustawy z dnia
27 kwietnia 2001 r. – Prawo ochrony środowiska.”,
d) po ust. 4 dodaje się ust. 4a w brzmieniu:
„4a. W przypadku wystąpienia więcej niż
jednej szkody w środowisku, w tym szkody w środowisku w powierzchni ziemi,
wniosek o uzgodnienie warunków prowadzenia działań naprawczych zawiera
informacje, o których mowa w ust. 2 i 2a.”,
e) ust. 6 otrzymuje brzmienie:
„6. Organ ochrony środowiska wydaje decyzję,
o której mowa w ust. 3, po zasięgnięciu opinii w zakresie warunków
przeprowadzenia działań naprawczych zawartych w projekcie tej decyzji:
1) dyrektora regionalnego zarządu gospodarki
wodnej – w odniesieniu do szkody w środowisku w wodach lub szkody w środowisku
w powierzchni ziemi, jeżeli dotyczy ona zanieczyszczenia w strefach ochronnych
ujęć wody;
2) dyrektora urzędu morskiego – w odniesieniu
do szkody w środowisku na obszarach morskich;
3) dyrektora okręgowego urzędu górniczego – w
odniesieniu do szkody w środowisku spowodowanej ruchem zakładu górniczego;
4) dyrektora regionalnej dyrekcji Lasów
Państwowych – w odniesieniu do szkody w środowisku na gruntach będących w
zarządzie Państwowego Gospodarstwa Leśnego Lasy Państwowe;
5) dyrektora parku narodowego – w odniesieniu
do szkody w środowisku na obszarze parku narodowego i jego otuliny;
6) państwowego wojewódzkiego inspektora
sanitarnego – w odniesieniu do oceny występowania znaczącego zagrożenia dla
zdrowia ludzi na danym terenie;
7) państwowego powiatowego inspektora
sanitarnego – w odniesieniu do szkody w środowisku w ujęciach wody
przeznaczonej do spożycia oraz wody w kąpieliskach;
8) starosty – w odniesieniu do szkody w
środowisku w powierzchni ziemi na gruntach wykorzystywanych na cele rolne.”,
f) po ust. 6 dodaje się ust. 6a i 6b w
brzmieniu:
„6a. Organ ochrony środowiska, występując o
opinię, o której mowa w ust. 6, przedkłada projekt decyzji.
6b. Niewydanie opinii w terminie określonym w
art. 106 § 3 ustawy z dnia 14 czerwca 1960 r. – Kodeks postępowania
administracyjnego (z 2013 r. poz. 267 oraz z 2014 r. poz. 183) uważa się za
akceptację warunków zawartych w projekcie decyzji.”;
9) art. 14 i art. 15 otrzymują brzmienie:
„Art.
14. Minister właściwy do spraw środowiska, uwzględniając wpływ podejmowanych
działań na zdrowie i bezpieczeństwo ludzi, potrzebę minimalizacji kosztów tych
działań, możliwość osiągnięcia celów naprawy i przeciwdziałanie przyszłym
szkodom w środowisku lub pogłębianiu istniejących szkód w środowisku oraz wpływ
działań naprawczych na stan elementów przyrodniczych lub ich funkcje, określi w
drodze rozporządzenia:
1) rodzaje działań naprawczych oraz warunki i
sposoby ich prowadzenia dla szkód w środowisku w gatunkach chronionych lub
chronionych siedliskach przyrodniczych lub wodach;
2) warunki i sposoby przeprowadzania
remediacji – dla szkód w środowisku w powierzchni ziemi.
Art. 15.
1. Jeżeli podmiot korzystający ze środowiska lub w przypadku, o którym mowa w
art. 12 ust. 2, podmiot korzystający ze środowiska lub władający powierzchnią
ziemi nie podejmie działań zapobiegawczych lub nie uzgodni działań naprawczych,
organ ochrony środowiska:
1) wzywa do przedłożenia w określonym
terminie wniosku o uzgodnienie warunków przeprowadzenia odpowiednio działań zapobiegawczych
lub naprawczych;
2) jeżeli nie przedłożono wniosku zgodnie z
wezwaniem – w drodze decyzji, nakłada obowiązek przeprowadzenia działań.
2. W decyzji, o której mowa w ust. 1 pkt 2,
organ ochrony środowiska określa odpowiednio:
1) zakres i sposób przeprowadzenia działań
zapobiegawczych, w tym czynności zmierzające do ograniczenia oddziaływania na
środowisko;
2) stan, do jakiego ma zostać przywrócone
środowisko;
3) zakres i sposób przeprowadzenia działań
naprawczych, a w przypadku szkody w środowisku w powierzchni ziemi –
ustala plan remediacji, z uwzględnieniem przepisów art. 217d ust. 3–5 ustawy z
dnia 27 kwietnia 2001 r. – Prawo ochrony środowiska:
a) zawierający
informacje o:
– aktualnym i, o ile
jest to możliwe, planowanym sposobie użytkowania zanieczyszczonego terenu,
– właściwościach gleby
oraz rodzaju pokrycia terenu, w tym roślinności i zabudowy,
– nazwach substancji
powodujących ryzyko wraz z wynikami badań zanieczyszczenia gleby i ziemi tymi
substancjami, wykonanych przez laboratorium, o którym mowa w art. 147a ust. 1
pkt 1 lub ust. 1a ustawy z dnia 27 kwietnia 2001 r. – Prawo ochrony
środowiska,
– ocenie występowania
znaczącego zagrożenia dla zdrowia ludzi lub stanu środowiska,
– budowie geologicznej
i warunkach hydrogeologicznych niezbędnych do dokonania oceny, o której mowa w
tiret czwartym – jeżeli zachodzi taka potrzeba,
b) określający:
– teren wymagający
przeprowadzenia remediacji, poprzez wskazanie adresu i numerów działek
ewidencyjnych oraz jego powierzchni,
– nazwy substancji
powodujących ryzyko oraz ich zawartości w glebie i w ziemi, do jakich
doprowadzi remediacja,
– sposób
przeprowadzenia remediacji,
– termin rozpoczęcia i
zakończenia remediacji,
– sposób potwierdzenia
przeprowadzenia remediacji, termin przedłożenia dokumentacji z jej
przeprowadzenia, w tym wyników badań zanieczyszczenia gleby i ziemi wykonanych
przez laboratorium, o którym mowa w art. 147a ust. 1 pkt 1 lub ust. 1a ustawy z
dnia 27 kwietnia 2001 r. – Prawo ochrony środowiska;
4) termin wykonania obowiązku, o którym mowa
w ust. 1 pkt 2;
5) sposób potwierdzenia osiągnięcia
założonego efektu ekologicznego.
3. Przy wydawaniu decyzji, o której mowa w
ust. 1, stosuje się odpowiednio przepisy art. 13 ust. 4, 5 i 6.
4. W przypadku, o którym mowa w ust. 1, nie
stosuje się przepisów art. 362 ustawy z dnia 27 kwietnia 2001 r. – Prawo
ochrony środowiska.”;
10) w art. 16 pkt 2
otrzymuje brzmienie:
„2) z uwagi na zagrożenie dla zdrowia ludzi
lub możliwość zaistnienia nieodwracalnych szkód w środowisku, konieczne jest
niezwłoczne podjęcie tych działań.”;
11) po art. 16 dodaje
się art. 16a w brzmieniu:
„Art.
16a. 1. Regionalny dyrektor ochrony środowiska ustala harmonogram swoich zadań
w zakresie bezpośrednich zagrożeń szkodą w środowisku i szkód w środowisku,
które zostały zgłoszone, na podstawie art. 11 ust. 1 lub art. 24 ust. 1, oraz
co najmniej raz na rok dokonuje jego aktualizacji.
2. Harmonogram obejmuje:
1) gromadzenie danych i badań w celu oceny,
czy bezpośrednie zagrożenie szkodą w środowisku lub szkoda w środowisku
rzeczywiście występuje oraz oceny zagrożenia dla zdrowia ludzi lub stanu
środowiska;
2) opracowywanie projektu działań
zapobiegawczych lub naprawczych;
3) przeprowadzenie działań zapobiegawczych
lub naprawczych.
3. Ustalając i aktualizując harmonogram,
uwzględnia się potrzebę podjęcia w pierwszej kolejności działań w
odniesieniu do bezpośrednich zagrożeń szkodą w środowisku i szkód w
środowisku, które stanowią największe zagrożenie dla zdrowia ludzi lub stanu
środowiska, oraz możliwość finansowania zadań w kolejnych latach.
4. W trakcie opracowywania lub aktualizacji
harmonogramu regionalny dyrektor ochrony środowiska zasięga opinii Zarządu
Narodowego Funduszu Ochrony Środowiska i Gospodarki Wodnej oraz zarządu
właściwego wojewódzkiego funduszu ochrony środowiska i gospodarki wodnej w
zakresie możliwości wspomagania ze środków tych funduszy zadań objętych
harmonogramem.
5. Regionalny dyrektor ochrony środowiska
opracowuje i przekazuje Generalnemu Dyrektorowi Ochrony Środowiska, co 5 lat,
sprawozdanie z realizacji zadań ujętych w harmonogramie.”;
12) w art. 17:
a) po ust. 2 dodaje się ust. 2a w brzmieniu:
„2a. Jeżeli decyzja, o której mowa w ust. 2,
dotyczy szkody w środowisku w powierzchni ziemi, organ ochrony środowiska
ustala, z uwzględnieniem przepisów art. 217d ust. 3–5 ustawy z dnia 27 kwietnia
2001 r. – Prawo ochrony środowiska, w tej decyzji, plan remediacji:
1) zawierający informacje o:
a) aktualnym i, o ile
jest to możliwe, planowanym sposobie użytkowania zanieczyszczonego terenu,
b) właściwościach
gleby oraz rodzaju pokrycia terenu, w tym roślinności i zabudowy,
c) nazwach substancji
powodujących ryzyko wraz z wynikami badań zanieczyszczenia gleby i ziemi tymi
substancjami, wykonanych przez laboratorium, o którym mowa w art. 147a ust. 1
pkt 1 lub ust. 1a ustawy z dnia 27 kwietnia 2001 r. – Prawo ochrony środowiska,
d) ocenie występowania
znaczącego zagrożenia dla zdrowia ludzi lub stanu środowiska,
e) budowie
geologicznej i warunkach hydrogeologicznych niezbędnych do dokonania oceny, o
której mowa w lit. d – jeżeli zachodzi taka potrzeba;
2) określający:
a) teren wymagający
przeprowadzenia remediacji, poprzez wskazanie adresu i numerów działek
ewidencyjnych oraz jego powierzchni,
b) nazwy substancji
powodujących ryzyko oraz ich zawartości w glebie i w ziemi, do jakich
doprowadzi remediacja,
c) sposób
przeprowadzenia remediacji,
d) termin rozpoczęcia
i zakończenia remediacji,
e) sposób
potwierdzenia przeprowadzenia remediacji, termin przedłożenia dokumentacji z
jej przeprowadzenia, w tym wyników badań zanieczyszczenia gleby i ziemi wykonanych
przez laboratorium, o którym mowa w art. 147a ust. 1 pkt 1 lub ust. 1a
ustawy z dnia 27 kwietnia 2001 r. – Prawo ochrony środowiska.”,
b) po ust. 4 dodaje się ust. 4a w brzmieniu:
„4a. Przy wydawaniu decyzji, o której mowa w
ust. 2, stosuje się odpowiednio przepisy art. 13 ust. 4, 5 i 6.”;
13) w art. 17a
wprowadzenie do wyliczenia otrzymuje brzmienie:
„W trakcie realizacji
działań naprawczych w odniesieniu do szkody w środowisku w gatunkach
chronionych lub chronionych siedliskach przyrodniczych lub w wodach właściwy
organ ochrony środowiska może podjąć decyzję o ich zaniechaniu, jeżeli:”;
14) po art. 17a dodaje
się art. 17b w brzmieniu:
„Art.
17b. 1. Dla szkód w środowisku w powierzchni ziemi, dokonując oceny występowania
znaczącego zagrożenia dla zdrowia ludzi lub stanu środowiska, o której mowa w
art. 13 ust. 2a pkt 6 lub art. 15 ust. 2 pkt 3 lit. a tiret czwarte, lub art.
17 ust. 2a pkt 1 lit. d, uwzględnia się w szczególności:
1) postać chemiczną, w jakiej występuje
zanieczyszczenie i jego biodostępność;
2) możliwość rozprzestrzeniania się
zanieczyszczenia;
3) potencjalne drogi narażenia z
uwzględnieniem rozprzestrzeniania się zanieczyszczeń w zależności od właściwości
gleby, ukształtowania, budowy geologicznej i warunków hydrogeologicznych, a
także pokrycia terenu;
4) środowisko oraz ludzi, którzy mogliby
ucierpieć w wyniku zanieczyszczenia;
5) występowanie na terenie zanieczyszczonym i
w jego okolicy zwłaszcza gruntów uprawnych, ogrodów, parków, placów zabaw,
terenów sportowych, budynków mieszkalnych i użytkowych, form ochrony przyrody,
zasobów wody pitnej i ujęć wody.
2. Przy dokonywaniu oceny uwzględnia się
przepisy, wydawane na podstawie art. 101p ust. 3 ustawy z dnia 27 kwietnia
2001 r. – Prawo ochrony środowiska.
3. Jeżeli ocena wykaże, że nie występuje
znaczące zagrożenie dla zdrowia ludzi lub stanu środowiska, regionalny dyrektor
ochrony środowiska może odpowiednio zwolnić, w drodze decyzji, podmiot korzystający
ze środowiska z obowiązku przeprowadzenia działań naprawczych albo nie
przeprowadzać działań, o których mowa w art. 16.”;
15) art. 20 otrzymuje
brzmienie:
„Art.
20. 1. Na obszarze, na którym występuje bezpośrednie zagrożenie szkodą
w środowisku lub szkoda w środowisku, organ ochrony środowiska może, w
drodze decyzji, nałożyć na podmiot korzystający ze środowiska prowadzący
działalność stwarzającą ryzyko szkody w środowisku lub inną działalność, o
której mowa w art. 2 ust. 1 pkt 2, która jest przyczyną bezpośredniego
zagrożenia szkodą w środowisku lub szkody w środowisku, obowiązek wykonywania
badań zanieczyszczenia gleby i ziemi lub pomiarów zawartości substancji w
wodzie, w tym pobierania próbek, lub monitoringu przyrodniczego różnorodności
biologicznej i krajobrazowej.
2. Podmiot, o którym mowa w ust. 1, jest
obowiązany przechowywać wyniki badań, wyniki pomiarów oraz dane z monitoringu
przez okres 5 lat od zakończenia roku kalendarzowego, którego dotyczą, oraz
przedkładać je organowi ochrony środowiska na jego żądanie.
3. W decyzji, o której mowa w ust. 1, organ
ochrony środowiska określa:
1) zakres badań, pomiarów lub monitoringu;
2) metodykę prowadzenia badań, pomiarów lub
monitoringu;
3) termin i formę przedkładania wyników
badań, pomiarów lub monitoringu;
4) w przypadku gdy bezpośrednie zagrożenie
szkodą w środowisku lub szkoda w środowisku zostały spowodowane przez
działalność więcej niż jednego podmiotu korzystającego ze środowiska – podział
obowiązków między tymi podmiotami.
4. Podmiot korzystający ze środowiska
zapewnia wykonanie badań lub pomiarów, o których mowa w ust. 1, przez
laboratorium, o którym mowa w art. 147a ust. 1 pkt 1 lub ust. 1a ustawy z dnia
27 kwietnia 2001 r. – Prawo ochrony środowiska.
5. W przypadku innym niż wskazany w ust. 1, w
celu potwierdzenia występowania bezpośredniego zagrożenia szkodą w środowisku
lub szkody w środowisku regionalny dyrektor ochrony środowiska może wykonywać
badania zanieczyszczenia gleby i ziemi lub pomiary zawartości substancji w
wodzie, w tym pobieranie próbek lub monitoring przyrodniczy różnorodności
biologicznej i krajobrazowej.
6. Zamówienie publiczne na wykonywanie badań,
pomiarów lub monitoringu, o których mowa w ust. 5, obejmuje jednorazowe
badania, pomiary lub monitoring lub dokonywanie we wskazanym okresie czasu
wszystkich potrzebnych regionalnemu dyrektorowi ochrony środowiska badań,
pomiarów lub monitoringu.
7. Regionalny dyrektor ochrony środowiska lub
upoważniona przez niego osoba są uprawnieni do wstępu na teren władającego
powierzchnią ziemi w celu wykonywania badań zanieczyszczenia gleby i ziemi lub
pomiarów zawartości substancji w wodzie, w tym pobierania próbek, lub
monitoringu przyrodniczego różnorodności biologicznej i krajobrazowej.
8. Podmiot korzystający ze środowiska lub
upoważniona przez niego osoba są uprawnieni do wstępu na teren władającego
powierzchnią ziemi w celu realizacji decyzji nakładającej obowiązek, o którym
mowa w ust. 1.
9. W przypadkach, o których mowa w ust. 7 i
8, władający powierzchnią ziemi jest obowiązany umożliwić prowadzenie badań,
pomiarów lub monitoringu na terenie będącym w jego władaniu.”;
16) po art. 20 dodaje
się art. 20a w brzmieniu:
„Art.
20a. W przypadku wydawania decyzji, o których mowa w art. 13 ust. 3, art. 15
ust. 1, art. 17 ust. 2, art. 17a i art. 20 ust. 1 oraz postanowień, o których
mowa w art. 24 ust. 5 i 7, jeżeli liczba stron postępowania przekracza 20
stosuje się przepis art. 49 ustawy z dnia 14 czerwca 1960 r. – Kodeks
postępowania administracyjnego.”;
17) w art. 23 po ust.
1 dodaje się ust. 1a w brzmieniu:
„1a. W przypadku gdy
decyzja, o której mowa w art. 15 ust. 1 pkt 2, stanie się ostateczna, organ
ochrony środowiska żąda od podmiotu korzystającego ze środowiska albo, w
przypadku, o którym mowa w art. 12 ust. 2, od podmiotu korzystającego ze
środowiska lub władającego powierzchnią ziemi – zwrotu poniesionych przez
siebie kosztów, o których mowa w art. 21 pkt 1 i 2.”;
18) w art. 24:
a) uchyla się ust. 2,
b) ust. 3 i 4 otrzymują brzmienie:
„3. Zgłoszenie, o którym mowa w ust. 1,
zawiera:
1) imię i nazwisko albo nazwę podmiotu
zgłaszającego bezpośrednie zagrożenie szkodą w środowisku lub szkodę w
środowisku, jego adres zamieszkania albo adres siedziby;
2) wskazanie miejsca bezpośredniego
zagrożenia szkodą w środowisku lub szkody w środowisku, w miarę możliwości
poprzez podanie adresu lub numeru działki ewidencyjnej, na której stwierdzono
ich wystąpienie;
3) informacje na temat czasu wystąpienia
bezpośredniego zagrożenia szkodą w środowisku lub szkody w środowisku, w
miarę możliwości poprzez wskazanie daty ich wystąpienia;
4) opis stwierdzonej sytuacji wskazującej na
występowanie bezpośredniego zagrożenia szkodą w środowisku lub szkody w
środowisku, w tym w miarę możliwości, określenie ich rodzaju.
4. Zgłoszenie powinno, w miarę możliwości,
zawierać dokumentację potwierdzającą wystąpienie bezpośredniego zagrożenia
szkodą w środowisku lub szkody w środowisku i wskazanie odpowiedzialnego
podmiotu korzystającego ze środowiska, a w przypadku zgłoszenia dotyczącego
szkody w powierzchni ziemi – nazwy substancji powodujących ryzyko oraz wyniki badań
zanieczyszczenia gleby i ziemi tymi substancjami, wykonanych przez
laboratorium, o którym mowa w art. 147a ust. 1 pkt 1 lub ust. 1a
ustawy z dnia 27 kwietnia 2001 r. – Prawo ochrony środowiska.”,
c) po ust. 4 dodaje się ust. 4a w brzmieniu:
„4a. Do zgłoszenia w formie elektronicznej
dołącza się zeskanowaną dokumentację, o której mowa w ust. 4.”,
d) ust. 5 i 6 otrzymują brzmienie:
„5. Organ ochrony środowiska, uznając za
uzasadnione zgłoszenie, o którym mowa w ust. 1, postanawia o wszczęciu
postępowania w sprawie wydania decyzji, o której mowa w art. 15 ust. 1 pkt 2,
albo w przypadkach, o których mowa w art. 16, podejmuje działania
zapobiegawcze lub naprawcze. Przepisy art. 17 stosuje się odpowiednio.
6. Organizacja ekologiczna dokonująca
zgłoszenia, na podstawie którego wszczęto postępowanie, ma prawo uczestniczyć w
tym postępowaniu na prawach strony.”;
19) po art. 24 dodaje
się art. 24a w brzmieniu:
„Art.
24a. 1. Organ ochrony środowiska zawiesza postępowanie wszczęte na podstawie
art. 24 ust. 5 do czasu usunięcia odpadów z miejsc nieprzeznaczonych do ich
składowania lub magazynowania.
2. Organ ochrony środowiska podejmuje
postępowanie z urzędu w terminie 2 miesięcy od dnia powzięcia informacji o
usunięciu odpadów, o którym mowa w ust. 1.”;
20) w art. 25 ust. 1
otrzymuje brzmienie:
„1. Organ ochrony środowiska wprowadza
niezwłocznie do rejestru, o którym mowa w art. 26a ust. 1, dane ze zgłoszenia,
o którym mowa w art. 11 ust. 1, oraz uzasadnionego zgłoszenia, o którym mowa w
art. 24 ust. 1.”;
21) art. 26 otrzymuje
brzminie:
 „Art.
26. 1. Po otrzymaniu od podmiotu korzystającego ze środowiska informacji
o zakończeniu działań zapobiegawczych lub naprawczych, o której mowa w
art. 19, albo po zakończeniu prowadzonych przez organ ochrony środowiska
działań zapobiegawczych lub naprawczych organ ochrony środowiska wprowadza do
rejestru, o którym mowa w art. 26a ust. 1, następujące dane:
1) określenie rodzaju, opis, wskazanie
miejsca i datę wystąpienia lub wykrycia bezpośredniego zagrożenia szkodą w
środowisku lub szkody w środowisku;
2) imię i nazwisko albo nazwę, adres
zamieszkania albo adres siedziby oraz określenie przedmiotu wykonywanej
działalności gospodarczej, zgodnie z Polską Klasyfikacją Działalności
(PKD), podmiotu korzystającego ze środowiska, którego działalność była
przyczyną bezpośredniego zagrożenia szkodą w środowisku lub szkody w
środowisku, jeżeli został on zidentyfikowany;
3) datę wszczęcia postępowania w sprawie;
4) zeskanowane decyzje wydane w sprawie;
5) informacje o odwołaniach od decyzji, o
których mowa w pkt 4, wskazanie podmiotu odwołującego się od decyzji, organu,
do którego wniesiono odwołanie, przyczyn odwołania, treści i daty wydania
decyzji przez organ odwoławczy;
6) datę zakończenia działań zapobiegawczych
lub naprawczych;
7) opis przeprowadzonych działań
zapobiegawczych lub naprawczych oraz osiągniętego efektu ekologicznego.
2. Organ ochrony środowiska, wprowadza
również do rejestru, o którym mowa w art. 26a ust. 1, następujące dane, o ile
je posiada:
1) wskazanie źródła finansowania kosztów
działań zapobiegawczych lub naprawczych;
2) informację o bezpośrednim pokryciu kosztów
przez obowiązanego do ich ponoszenia;
3) informację o pełnym albo częściowym
odzyskaniu kosztów od obowiązanego do ich ponoszenia w wyniku postępowania egzekucyjnego;
4) informację o pełnym albo częściowym
odzyskaniu kosztów ze środków zabezpieczenia finansowego podmiotu
korzystającego ze środowiska;
5) informację o przyczynie nieodzyskania
całości albo części kosztów.
3. W przypadku gdy w chwili zakończenia
działań zapobiegawczych lub naprawczych trwa postępowanie egzekucyjne w celu
odzyskania kosztów od obowiązanego do ich ponoszenia, informację o wynikach
tego postępowania przekazuje się Generalnemu Dyrektorowi Ochrony Środowiska po
jego zakończeniu.”;
22) po art. 26 dodaje
się art. 26a w brzmieniu:
„Art.
26a. 1. Generalny Dyrektor Ochrony Środowiska prowadzi, przy użyciu systemu
teleinformatycznego, rejestr bezpośrednich zagrożeń szkodą w środowisku
i szkód w środowisku, które wystąpiły na terenie kraju.
2. W rejestrze gromadzi się:
1) informacje o zgłoszonych bezpośrednich
zagrożeniach szkodą w środowisku oraz szkodach w środowisku, w tym
rodzaju, charakterystyce, miejscu i czasie wystąpienia bezpośrednich zagrożeń
szkodą w środowisku lub szkód w środowisku;
2) informacje o podejmowanych w związku z
wystąpieniem bezpośredniego zagrożenia szkodą w środowisku lub szkody w
środowisku działaniach zapobiegawczych i naprawczych oraz osiągniętych w
ich wyniku efektach ekologicznych;
3) imię i nazwisko albo nazwę i określenie
przedmiotu wykonywanej działalności gospodarczej, zgodnie z Polską Klasyfikacją
Działalności (PKD), podmiotu korzystającego ze środowiska, którego działalność
była przyczyną bezpośredniego zagrożenia szkodą w środowisku lub szkody w
środowisku, oraz adres jego zamieszkania albo adres siedziby;
4) inne istotne informacje o bezpośrednich
zagrożeniach szkodą w środowisku oraz szkodach w środowisku, w szczególności o
postępowaniach administracyjnych i sądowo-administracyjnych w sprawach
bezpośrednich zagrożeń szkodą w środowisku lub szkód w środowisku.
3. Organ ochrony środowiska wprowadza i
aktualizuje informacje w rejestrze, o którym mowa w ust. 1, na każdym
etapie postępowania administracyjnego i sądowo-administracyjnego.
4. Generalny Dyrektor Ochrony Środowiska może
dokonywać zmian w rejestrze, jeżeli stwierdzi niezgodność zawartych w nim
danych z posiadanymi informacjami, w szczególności wynikającymi z prowadzonych
postępowań administracyjnych i sądowo-administracyjnych w zakresie
bezpośrednich zagrożeń szkodą w środowisku oraz szkód w środowisku.
5. Bezpośredni dostęp do wszystkich danych
zawartych w rejestrze posiadają, za pośrednictwem systemu teleinformatycznego,
organy ochrony środowiska oraz organy Inspekcji Ochrony Środowiska.
6. Generalny Dyrektor Ochrony Środowiska
przygotowuje i przekazuje ministrowi właściwemu do spraw środowiska, w terminie
do końca lutego każdego roku, zbiorczą informację na temat zawartości rejestru,
o którym mowa w ust. 1, za rok poprzedni.
7. Minister właściwy do spraw środowiska,
biorąc pod uwagę zakres informacji wymagany do sporządzenia raportów dla
Komisji Europejskiej dotyczących doświadczeń nabytych podczas stosowania przepisów
w zakresie odpowiedzialności za zapobieganie szkodom w środowisku i naprawę
szkód w środowisku, użyteczność i zapewnienie sprawnego funkcjonowania
rejestru oraz potrzebę zapewnienia dostępu do informacji o środowisku, określi,
w drodze rozporządzenia, szczegółowy zakres informacji, które są gromadzone w
rejestrze.”;
23) w rozdziale 5 po
art. 26a dodaje się art. 26b–26d w brzmieniu:
„Art.
26b. W przypadku stwierdzenia, że zgłoszone przez organ ochrony środowiska
bezpośrednie zagrożenie szkodą w środowisku lub szkoda w środowisku mogą mieć
skutki na terytorium innego niż Rzeczpospolita Polska państwa członkowskiego
Unii Europejskiej, Generalny Dyrektor Ochrony Środowiska niezwłocznie
zawiadamia o tym właściwy organ państwa, na którego terytorium skutki te mogą
wystąpić.
Art.
26c. Generalny Dyrektor Ochrony Środowiska po uzyskaniu informacji
o bezpośrednim zagrożeniu szkodą w środowisku lub o szkodzie w środowisku,
które zostały spowodowane na terytorium innego niż Rzeczpospolita Polska
państwa członkowskiego Unii Europejskiej, a których skutki mogą oddziaływać na
terytorium Rzeczypospolitej Polskiej, niezwłocznie zawiadamia o tym właściwy
organ ochrony środowiska.
Art.
26d. Przepisów art. 26b i art. 26c nie stosuje się do poważnych awarii przemysłowych
w rozumieniu ustawy z dnia 27 kwietnia 2001 r. – Prawo ochrony środowiska.”;
24) w art. 29 dodaje
się ust. 3 i 4 w brzmieniu:
„3. Karze, o której mowa w ust. 1, podlega,
kto będąc obowiązany na podstawie art. 19, nie informuje o zakończeniu działań
zapobiegawczych lub naprawczych.
4. Karze, o której mowa w ust. 1, podlega,
kto nie prowadzi badań, pomiarów lub monitoringu, będąc do tego obowiązany
decyzją wydaną na podstawie art. 20 ust. 1 lub nie zapewnia wykonania badań i
pomiarów zgodnie z art. 20 ust. 4, lub nie przechowuje wyników badań w
wymaganym okresie wbrew art. 20 ust. 2.”;
25) po art. 29 dodaje
się art. 29a w brzmieniu:
„Art.
29a. Orzekanie w sprawach o czyny określone w art. 28 i art. 29 następuje na
podstawie przepisów ustawy z dnia 24 sierpnia 2001 r. – Kodeks postępowania w
sprawach o wykroczenia (Dz. U. z 2013 r. poz. 395, z późn. zm.[16])).”;
26) uchyla się art.
35.
 
Art. 10.
W
ustawie z dnia 10 lipca 2008 r. o odpadach wydobywczych (Dz. U. z 2013 r. poz.
1136) w art. 3 pkt 4 otrzymuje brzmienie:
„4) niezanieczyszczona gleba – glebę, która została
usunięta z górnej warstwy powierzchni ziemi w trakcie działalności wydobywczej
i która nie przekracza dopuszczalnych zawartości w glebie oraz dopuszczalnych
zawartości w ziemi substancji powodujących ryzyko, o których mowa w przepisach
wydanych na podstawie art. 101a ust. 5 ustawy z dnia 27 kwietnia 2001 r. –
Prawo ochrony środowiska (Dz. U. z 2013 r. poz. 1232 i 1238 oraz z 2014 r. poz.
40, 47 i ...), dla gruntów występujących w miejscu użycia tej gleby lub
ziemi;”.
 
Art. 11. 
W ustawie z dnia 3 października 2008 r. o
udostępnianiu informacji o środowisku i jego ochronie, udziale
społeczeństwa w ochronie środowiska oraz o ocenach oddziaływania na środowisko (Dz.
U. z 2013 r. poz. 1235, z późn. zm.[17]))
wprowadza się następujące zmiany:
1) w art. 21 w ust. 2:
a) w pkt 23:
– w lit. a uchyla się tiret pierwsze,
– uchyla się lit. b,
– po lit. e dodaje się lit. ea i eb w
brzmieniu:
„ea) harmonogramach zadań w zakresie
historycznych zanieczyszczeń powierzchni ziemi,
eb) rejestrze historycznych zanieczyszczeń
powierzchni ziemi,”,
– lit. f otrzymuje brzmienie:
„f) wnioskach o wydanie decyzji i o decyzjach
ustalających plan remediacji historycznego zanieczyszczenia powierzchni
ziemi,”,
b) pkt 29 otrzymuje brzmienie:
„29) z zakresu ustawy z dnia 20 lipca 1991 r.
o Inspekcji Ochrony Środowiska (Dz. U. z 2013 r. poz. 686 i 888 oraz z
2014 r. poz. ...) – o rejestrach poważnych awarii;”,
c) w pkt 35 w lit. b średnik zastępuje się
przecinkiem i dodaje się lit. c i d w brzmieniu:
„c) harmonogramach zadań w zakresie
bezpośrednich zagrożeń szkodą w środowisku i szkód w środowisku, o których
mowa w art. 16a tej ustawy,
d) rejestrze bezpośrednich zagrożeń szkodą w
środowisku i szkód w środowisku, o którym mowa w art. 26a ust. 1 tej ustawy;”;
2) w art. 24 w ust. 1 w pkt 1 uchyla się lit.
e;
3) w art. 25 w ust. 1:
a) w pkt 1 uchyla się lit. a,
b) w pkt 4 w lit. a dodaje się tiret siódme w
brzmieniu:
„– decyzje udzielające lub zmieniające
pozwolenia zintegrowane, o których mowa w art. 181 ust. 1 pkt 1 tej ustawy,”,
c) po pkt 5 dodaje się pkt 5a w brzmieniu:
„5a) przez regionalnego dyrektora ochrony
środowiska – decyzje udzielające lub zmieniające pozwolenia zintegrowane, o
których mowa w art. 181 ust. 1 pkt 1 ustawy z dnia 27 kwietnia 2001 r. – Prawo
ochrony środowiska;”,
d) w pkt 7 w lit. a dodaje się tiret czwarte
w brzmieniu:
„– decyzje udzielające lub zmieniające
pozwolenia zintegrowane, o których mowa w art. 181 ust. 1 pkt 1 tej ustawy,”.
 
Art. 12.
W ustawie z dnia 17 lipca 2009 r. o systemie
zarządzania emisjami gazów cieplarnianych i innych substancji (Dz. U. z 2013 r.
poz. 1107) art. 11 otrzymuje brzmienie:
„Art.
11. Krajowy ośrodek przygotowuje i przekazuje ministrowi właściwemu do spraw
środowiska, na 30 dni przed terminami wynikającymi z przepisów prawa Unii
Europejskiej lub umów międzynarodowych z zakresu ochrony środowiska:
1) roczne inwentaryzacje emisji:
a) gazów
cieplarnianych, zgodnie z wytycznymi do Konwencji Klimatycznej,
b) substancji
określonych w Konwencji w sprawie transgranicznego zanieczyszczania powietrza
na dalekie odległości, sporządzonej w Genewie dnia 13 listopada 1979 r. (Dz. U.
z 1985 r. Nr 60, poz. 311 oraz z 1988 r. Nr 40, poz. 313),
c) substancji, dla
których poziomy emisji lub stężeń zostały określone w przepisach prawa Unii
Europejskiej;
2) informacje i dane, które mają być
przekazane Komisji Europejskiej, dotyczące źródeł spalania paliw, o których
mowa w art. 157a ust. 1 pkt 7 i ust. 2 ustawy z dnia 27 kwietnia 2001 r. –
Prawo ochrony środowiska.”.
 
Art. 13. 
W ustawie z dnia 14 grudnia 2012 r. o
odpadach (Dz. U. z 2013 r. poz. 21, 888 i 1238 oraz z 2014 r. poz. 695)
wprowadza się następujące zmiany:
1) w art. 3 w ust. 1 pkt 26 otrzymuje
brzmienie:
„26) spalarni odpadów – rozumie się przez to
zakład lub jego część przeznaczone do termicznego przekształcania odpadów z
odzyskiem lub bez odzysku wytwarzanej energii cieplnej, obejmujące instalacje i
urządzenia służące do prowadzenia procesu termicznego przekształcania odpadów
wraz z oczyszczaniem gazów odlotowych i wprowadzaniem ich do powietrza, kontrolą,
sterowaniem i monitorowaniem procesów oraz instalacjami związanymi z
przyjmowaniem, wstępnym przetwarzaniem i magazynowaniem odpadów dostarczonych
do termicznego przekształcania oraz instalacjami związanymi z magazynowaniem i przetwarzaniem
substancji otrzymanych w wyniku spalania i oczyszczania gazów odlotowych;
jeżeli współspalanie odpadów odbywa się w taki sposób, że głównym celem tej
instalacji nie jest wytwarzanie energii ani wytwarzanie produktów materialnych,
tylko termiczne przekształcenie odpadów, wówczas instalacja ta uważana jest za
spalarnię odpadów;”;
2) w art. 34:
a) ust. 1 otrzymuje brzmienie:
„1. Dla osiągnięcia celów założonych w
polityce ochrony środowiska, oddzielenia tendencji wzrostu ilości wytwarzanych odpadów
i ich wpływu na środowisko od tendencji wzrostu gospodarczego kraju, wdrażania
hierarchii sposobów postępowania z odpadami oraz zasady samowystarczalności i
bliskości, a także utworzenia i utrzymania w kraju zintegrowanej i wystarczającej
sieci instalacji gospodarowania odpadami, spełniających wymagania ochrony
środowiska, opracowuje się plany gospodarki odpadami.”,
b) uchyla się ust. 2;
3) w art. 42 dodaje się ust. 7 w brzmieniu:
„7. Organ administracji zapewnia możliwość
udziału społeczeństwa, na zasadach i w trybie określonych w ustawie z dnia
3 października 2008 r. o udostępnianiu informacji o środowisku i jego ochronie,
udziale społeczeństwa w ochronie środowiska oraz o ocenach oddziaływania na środowisko,
w postępowaniu, którego przedmiotem jest wydanie zezwolenia dotyczącego
instalacji do termicznego przekształcania odpadów lub decyzji o zmianie tego
zezwolenia.”;
4) art. 157 otrzymuje brzmienie:
„Art.
157. 1. Spalarnie odpadów oraz współspalarnie odpadów są projektowane,
budowane, wyposażane i użytkowane w sposób zapewniający osiągnięcie poziomu
termicznego przekształcania odpadów, przy którym ilość i szkodliwość dla życia,
zdrowia ludzi lub dla środowiska, odpadów i innych emisji powstających wskutek
termicznego przekształcania odpadów będzie jak najmniejsza.
2. Jeżeli do termicznego przekształcania
odpadów stosuje się procesy inne niż utlenianie, takie jak piroliza, zgazowanie
lub proces plazmowy, wówczas spalarnia odpadów lub współspalarnia odpadów obejmuje
zarówno te procesy, jak i następujący po nich proces spalania substancji
powstających podczas tych procesów termicznego przekształcania odpadów.”;
5) w art. 163:
a) po ust. 2 dodaje się ust. 2a w brzmieniu:
„2a. Przepisów art. 155–162 nie stosuje się również
do instalacji do zgazowania lub pirolizy odpadów, jeżeli gazy powstałe w wyniku
procesów zgazowania lub pirolizy są oczyszczone w takim stopniu, że przed
spaleniem nie stanowią już odpadów i nie mogą spowodować emisji większych niż w
wyniku spalania gazu ziemnego.”,
b) w ust. 3:
– w pkt 1 uchyla się lit. c,
– uchyla się pkt 2.
 
Art. 14.
1. Programy ochrony środowiska uchwalone w
celu realizacji Polityki ekologicznej państwa na lata 2009–2012 z perspektywą
do roku 2016, przed dniem wejścia w życie niniejszej ustawy zachowują
ważność na czas, na jaki zostały uchwalone, jednak nie dłużej niż do dnia 31
grudnia 2016 r.
2. Jeżeli program ochrony środowiska, o
którym mowa w ust. 1, wymaga aktualizacji, odpowiednio sejmik województwa, rada
powiatu albo rada gminy uchwala nowy program ochrony środowiska uwzględniający
cele zawarte w strategiach, programach i dokumentach programowych, o których
mowa w ustawie z dnia 6 grudnia 2006 r. o zasadach prowadzenia polityki rozwoju
(Dz. U. z 2009 r. Nr 84, poz. 712, z późn. zm.[18])).
 
Art. 15.
Do dnia wejścia w życie przepisów wykonawczych
wydanych na podstawie art. 101a ust. 5 ustawy zmienianej w art. 1, za
dopuszczalne zawartości w glebie i w ziemi substancji powodujących ryzyko, o
których mowa w art. 101a ust. 2 ustawy zmienianej w art. 1, uważa się standardy
jakości gleby oraz standardy jakości ziemi określone w przepisach
dotychczasowych.
 
Art. 16.
W terminie 2 lat od dnia wejścia w życie
przepisów wykonawczych wydanych na podstawie art. 101a ust. 5 ustawy zmienianej
w art. 1, dopuszcza się wykonywanie badań zanieczyszczenia gleby i ziemi przez
laboratorium posiadające akredytację w zakresie wykonywania w glebie i w ziemi
pomiarów zawartości substancji, o których mowa w przepisach wykonawczych wydanych
na podstawie art. 105 ust. 1 ustawy zmienianej w art. 1, w brzmieniu
dotychczasowym.
 
Art. 17.
Starosta przekaże regionalnemu dyrektorowi
ochrony środowiska wykaz potencjalnych historycznych zanieczyszczeń powierzchni
ziemi w 25 miesiącu od dnia wejścia w życie przepisów wykonawczych wydanych na
podstawie art. 101a ust. 5 ustawy zmienianej w art. 1.
 
Art. 18.
Generalny Dyrektor Ochrony Środowiska
uruchomi system teleinformatyczny do prowadzenia rejestru historycznych
zanieczyszczeń powierzchni ziemi, nie później jednak niż w terminie 2 lat od
dnia wejścia w życie niniejszej ustawy.
 
Art. 19.
1. W stosunku do podmiotu posiadającego
decyzję w sprawie rekultywacji zanieczyszczonej gleby lub ziemi, wydaną przed
dniem wejścia w życie niniejszej ustawy, nie wydaje się decyzji w sprawie remediacji,
o której mowa w ustawie zmienianej w art. 1.
2. Przepisu ust. 1 nie stosuje się w
przypadku, o którym mowa w art. 20 ust. 1.
 
Art. 20.
1. Na wniosek obowiązanego do przeprowadzenia
rekultywacji lub na wniosek obowiązanego do przeprowadzenia działań naprawczych
dotyczących szkody w środowisku w powierzchni ziemi, złożony do regionalnego
dyrektora ochrony środowiska, uchyla się decyzje wydane na podstawie:
1) art. 106 ust. 2 ustawy zmienianej w art.
1, w brzmieniu ustalonym na dzień 29 kwietnia 2007 r. w związku z art. 35 ust.
2 ustawy zmienianej w art. 9, w brzmieniu dotychczasowym,
2) art. 362 ust. 6 ustawy zmienianej w art.
1, w brzmieniu dotychczasowym,
3) art. 13 ust. 3 ustawy zmienianej w art. 9,
w brzmieniu dotychczasowym,
4) art. 15 ust. 1 ustawy zmienianej w art. 9,
w brzmieniu dotychczasowym
– i wydaje
odpowiednio, dla historycznego zanieczyszczenia powierzchni ziemi – decyzję
ustalającą plan remediacji na podstawie art. 101l ust. 4 ustawy zmienianej w
art. 1, a dla szkody w środowisku w powierzchni ziemi – decyzję o uzgodnieniu warunków
przeprowadzenia działań naprawczych, która ustala plan remediacji na podstawie
art. 13 ust. 3 pkt 2 ustawy zmienianej w art. 9, w brzmieniu nadanym niniejszą
ustawą.
2. Do wniosku, o którym mowa w ust. 1,
stosuje się odpowiednio przepisy art. 101l ust. 2 ustawy zmienianej w art.
1 i art. 13 ust. 2a ustawy zmienianej w art. 9.
 
Art. 21.
1. Postępowania wszczęte i niezakończone
decyzją ostateczną przed dniem wejścia w życie niniejszej ustawy, w sprawach:
1) nałożenia obowiązku poniesienia kosztów
rekultywacji, o których mowa w art. 102 ust. 8 ustawy zmienianej w art. 1,
w brzmieniu ustalonym na dzień 29 kwietnia 2007 r., w związku z art. 35 ust. 2
ustawy zmienianej w art. 9, w brzmieniu dotychczasowym,
2) uzgodnienia warunków rekultywacji, o
których mowa w art. 106 ust. 2 ustawy zmienianej w art. 1, w brzmieniu
ustalonym na dzień 29 kwietnia 2007 r., w związku z art. 35 ust. 2 ustawy
zmienianej w art. 9, w brzmieniu dotychczasowym,
3) nałożenia obowiązku prowadzenia pomiarów
zawartości substancji w glebie lub ziemi, o których mowa w art. 107 ust. 1
ustawy zmienianej w art. 1, w brzmieniu ustalonym na dzień 29 kwietnia 2007 r.,
w związku z art. 35 ust. 2 ustawy zmienianej w art. 9, w brzmieniu
dotychczasowym,
4) rekultywacji dokonywanej przez organ, o
których mowa w art. 108 ust. 1 ustawy, o której mowa w art. 1, w brzmieniu
ustalonym na dzień 29 kwietnia 2007 r., w związku z art. 35 ust. 2 ustawy
zmienianej w art. 9, w brzmieniu dotychczasowym,
5) nałożenia obowiązku rekultywacji, o
których mowa w art. 362 ust. 6 ustawy zmienianej w art. 1, w brzmieniu
dotychczasowym,
6) uzgodnienia warunków prowadzenia działań
naprawczych, o których mowa w art. 13 ust. 3 ustawy zmienianej w art. 9, w
brzmieniu dotychczasowym,
7) nałożenia obowiązku przeprowadzenia
działań zapobiegawczych lub naprawczych, o których mowa w art. 15 ust. 1
ustawy zmienianej w art. 9, w brzmieniu dotychczasowym,
8) zakresu udostępniania powierzchni ziemi
przez władającego powierzchnią ziemi oraz zakresu i sposobu przeprowadzenia działań
zapobiegawczych lub naprawczych, o których mowa w art. 17 ust. 2 ustawy
zmienianej w art. 9, w brzmieniu dotychczasowym,
9) nałożenia obowiązku prowadzenia pomiarów
zawartości substancji w glebie lub ziemi lub wodzie lub monitoringu
przyrodniczego różnorodności biologicznej krajobrazowej, o których mowa w art.
20 ust. 1 ustawy zmienianej w art. 9, w brzmieniu dotychczasowym,
10) nałożenia
obowiązku poniesienia kosztów działań zapobiegawczych lub naprawczych,
o których mowa w art. 23 ust. 4 ustawy zmienianej w art. 9, w brzmieniu
dotychczasowym
– stają się
postępowaniami, wszczętymi odpowiednio z urzędu lub na wniosek, na podstawie
przepisów ustawy zmienianej w art. 1 oraz w art. 9, w brzmieniu nadanym
niniejszą ustawą.
2. W sprawach o uzgodnienie:
1) warunków przeprowadzenia rekultywacji, o
których mowa w ust. 1 pkt 2,
2) warunków prowadzenia działań naprawczych w
odniesieniu do szkody w środowisku w powierzchni ziemi, o których mowa w ust. 1
pkt 6
– organ wzywa do
przedłożenia odpowiednio wniosku, o którym mowa w art. 101l ust. 2 ustawy zmienianej
w art. 1, albo wniosku o uzgodnienie przeprowadzenia działań naprawczych, o
którym mowa w art. 13 ust. 2a ustawy zmienianej w art. 9, i wyznacza termin
jego przedłożenia, nie krótszy niż 3 miesiące.
3. Jeżeli nie przedłożono wniosku zgodnie z
wezwaniem, o którym mowa w ust. 2, organ stosuje odpowiednio przepis art. 101m
ust. 1 pkt 2 ustawy zmienianej w art. 1 albo przepis art. 15 ust. 1 pkt 2 ustawy
zmienianej w art. 9.
 
Art. 22.
Dotychczasowe akty prawa miejscowego wydane
na podstawie art. 135 ust. 2 albo ust. 3 ustawy zmienianej w art. 1 zachowują
moc do dnia wejścia w życie nowych aktów prawa miejscowego wydanych na
podstawie art. 135 ust. 2 albo ust. 3 ustawy zmienianej w art. 1 i mogą
być zmieniane.
 
Art. 23.
1. Do źródeł spalania paliw, dla których
pozwolenie na budowę wydano przed dniem 7 stycznia 2013 r. lub wniosek o
wydanie takiego pozwolenia został złożony przed tym dniem, i źródła zostały
oddane do użytkowania nie później niż w dniu 7 stycznia 2014 r., przepisy:
1) art. 157a ust. 1 pkt 3 ustawy zmienianej w
art. 1, w zakresie decyzji wykonawczej Komisji z dnia 7 maja 2012 r. dotyczącej
określenia okresów rozruchu i wyłączania do celów dyrektywy Parlamentu
Europejskiego i Rady 2010/75/UE w sprawie emisji przemysłowych,
2) art. 157a ust. 2 ustawy zmienianej w art.
1
– stosuje się od dnia
1 stycznia 2016 r.
2. Do dnia 31 grudnia 2015 r. standardy
emisyjne dla źródeł spalania paliw, o których mowa w ust. 1, dla których
pierwsze pozwolenie na budowę wydano po dniu 30 czerwca 1987 r., o łącznej
nominalnej mocy cieplnej nie mniejszej niż 50 MW, z których gazy odlotowe są
odprowadzane do powietrza przez wspólny komin, stanowią standardy emisyjne
odpowiadające łącznej nominalnej mocy cieplnej tych źródeł.
3. Do źródeł spalania paliw lub ich części
wymienionych w Akcie dotyczącym warunków przystąpienia Republiki Czeskiej,
Republiki Estońskiej, Republiki Cypryjskiej, Republiki Łotewskiej, Republiki
Litewskiej, Republiki Węgierskiej, Republiki Malty, Rzeczypospolitej Polskiej,
Republiki Słowenii, Republiki Słowackiej oraz dostosowań w Traktatach
stanowiących podstawę Unii Europejskiej, w Załączniku XII, w Rozdziale 13, w
Sekcji D, w punkcie 2 literze b lub literze c (Dz. U. z 2004 r. Nr 90, poz.
864) przepisów art. 157a ust. 2 ustawy zmienianej w art. 1 nie stosuje się przy
określaniu odpowiednio dopuszczalnych wielkości emisji tlenków azotu i dopuszczalnych
wielkości emisji pyłu obowiązujących do terminów tam określonych.
 
Art. 24.
Dane, o których mowa w art. 146b ust. 3
ustawy zmienianej w art. 1, są przekazywane po raz pierwszy do końca lutego
2017 r., przy czym:
1) w roku 2017 są to dane o udziale ciepła
dostarczonego do publicznej sieci ciepłowniczej w postaci pary lub gorącej wody
w produkcji ciepła użytkowego wytwarzanego w źródle spalania paliw osiągniętym
2016 r.;
2) w roku 2018 – dane, o których mowa w pkt
1, obliczone jako średnia arytmetyczna z roku 2016 i 2017;
3) w roku 2019 – dane, o których mowa w pkt
1, obliczone jako średnia arytmetyczna z roku 2016, 2017 i 2018;
4) w roku 2020 – dane, o których mowa w pkt
1, obliczone jako średnia arytmetyczna z roku 2016, 2017, 2018 i 2019;
5) od roku 2021 – dane, o których mowa w pkt
1, obliczone dla każdego roku jako średnia arytmetyczna z pięciu poprzedzających
go lat. 
 
Art. 25.
Projekt Przejściowego Planu Krajowego
przyjęty przed dniem wejścia w życie niniejszej ustawy może być zmieniany na
podstawie art. 146f ust. 1 ustawy zmienianej w art. 1.
 
Art. 26.
Do zgłoszeń, o których mowa w art. 152 ust. 4
ustawy zmienianej w art. 1, dokonanych przed dniem wejścia w życie niniejszej
ustawy, przy wnoszeniu sprzeciwu, stosuje się przepisy dotychczasowe.
 
Art. 27.
Z dniem wejścia w życie niniejszej ustawy
wygasają decyzje wydane dotychczas na podstawie art. 189 i art. 190 ust. 3
ustawy zmienianej w art. 1, które nie wywołały skutków prawnych w związku z
nieuzyskaniem tytułu prawnego do instalacji lub jej oznaczonej części.
 
Art. 28.
1. Pozwolenia zintegrowane wydane dla
instalacji, które były eksploatowane w dniu wejścia w życie nowych
przepisów wykonawczych wydanych na podstawie art. 201 ust. 2 ustawy zmienianej
w art. 1, oraz nie będą objęte obowiązkiem uzyskania pozwolenia zintegrowanego
od dnia wejścia w życie tych przepisów, pozostają w mocy na czas, na jaki zostały
wydane, w zakresie, w jakim wymagają one uzyskania pozwolenia, o którym
mowa w art. 181 ust. 1 pkt 2–4 ustawy zmienianej w art. 1, oraz pozwolenia
wodnoprawnego na pobór wód.
2. Pozwolenia zintegrowane wydane dla
instalacji, które były eksploatowane w dniu wejścia w życie nowych przepisów wykonawczych
wydanych na podstawie art. 201 ust. 2 ustawy zmienianej w art. 1, oraz będą
objęte obowiązkiem uzyskania pozwolenia zintegrowanego – organ właściwy do ich
wydania:
1) zmienia z urzędu, w zakresie czasu, na
jaki zostały wydane, zgodnie z art. 188 ust. 1 ustawy zmienianej w art. 1, w
brzmieniu nadanym niniejszą ustawą oraz
2) analizuje, i jeżeli to konieczne, zmienia
z urzędu, w celu dostosowania do wymagań wynikających z przepisów art. 211 ust.
5 i ust. 6 pkt 3 i 12 ustawy, o której mowa w art. 1 w brzmieniu
nadanym niniejszą ustawą
– w terminie 3
miesięcy od dnia wejścia w życie nowych przepisów wykonawczych wydanych na podstawie
art. 201 ust. 2 ustawy zmienianej w art. 1.
3. Obowiązek uzyskania pozwolenia
zintegrowanego dla instalacji, które:
1) są eksploatowane w dniu wejścia w życie
nowych przepisów wykonawczych wydanych na podstawie art. 201 ust. 2 ustawy
zmienianej w art. 1 oraz
2) nie były objęte obowiązkiem uzyskania
pozwolenia zintegrowanego ze względu na rodzaj prowadzonej w niej działalności
przed dniem wejścia w życie tych przepisów, a od dnia ich wejścia w życie
będą objęte tym obowiązkiem
– powstaje z dniem 1
lipca 2015 r.
4. Przepisy ust. 2 stosuje się odpowiednio do
pozwoleń zintegrowanych wydanych dla instalacji, których eksploatacja nie
rozpoczęła się w dniu wejścia w życie przepisów wykonawczych wydanych na podstawie
art. 201 ust. 2 ustawy zmienianej w art. 1.
5. Na wniosek prowadzących instalację, o
których mowa w ust. 3, pozwolenie zintegrowane może zostać wydane przed dniem 1
lipca 2015 r.
 
Art. 29.
1. Przy pierwszym postępowaniu w przedmiocie
zmiany pozwolenia zintegrowanego wszczętym po zakończeniu postępowania w
sprawie zmiany pozwolenia zintegrowanego, o którym mowa w art. 28 ust. 2,
prowadzący instalację:
1) wymagającą uzyskania pozwolenia
zintegrowanego oraz
2) gdy jej eksploatacja obejmuje
wykorzystywanie, produkcję lub uwalnianie substancji powodujących ryzyko oraz występuje
możliwość zanieczyszczenia gleby, ziemi lub wód gruntowych na terenie zakładu
– opracowuje i
przedkłada organowi właściwemu do wydania pozwolenia raport początkowy, o
którym mowa w art. 208 ust. 2 pkt 4 lit. a ustawy zmienianej w art. 1, w
brzmieniu nadanym niniejszą ustawą.
2. W pozwoleniu zintegrowanym zmienionym w
wyniku postępowania, o którym mowa w ust. 1, określa się także sposób
prowadzenia systematycznej oceny ryzyka zanieczyszczenia gleby, ziemi i wód gruntowych
substancjami powodującymi ryzyko, które mogą znajdować się na terenie zakładu w
związku z eksploatacją instalacji, albo sposób i częstotliwość wykonywania
badań zanieczyszczenia gleby i ziemi tymi substancjami oraz pomiarów zawartości
tych substancji w wodach gruntowych, w tym pobierania próbek.
3. Przepisy ust. 1 i 2 stosuje się
odpowiednio w sprawie ograniczenia bez odszkodowania pozwolenia zintegrowanego
dla instalacji, o której mowa w ust. 1, w postępowaniu prowadzonym w
trybie art. 195 ust. 1 ustawy zmienianej w art. 1, w brzmieniu nadanym
niniejszą ustawą.
 
Art. 30.
1. W terminie nie dłuższym niż 12 miesięcy od
dnia wejścia w życie niniejszej ustawy prowadzący instalację spalania paliw,
której częścią są źródła spalania paliw, do których może mieć zastosowanie
druga zasada łączenia, o której mowa w art. 157a ust. 2 pkt 2 ustawy
zmienianej w art. 1, przedkłada organowi właściwemu do wydania pozwolenia
analizę dotyczącą możliwości technicznych odprowadzania gazów odlotowych ze
źródeł jednym kominem oraz skutków ekonomicznych zastosowania tej zasady.
2. Organ właściwy do wydania pozwolenia może
wystąpić do Prezesa Urzędu Regulacji Energetyki o opinię, o której mowa w art.
23 ust. 2 pkt 21a ustawy zmienianej w art. 4.
 
Art. 31.
W przypadku konkluzji BAT opublikowanych w
Dzienniku Urzędowym Unii Europejskiej przed dniem wejścia w życie niniejszej
ustawy:
1) analizy, o której mowa w art. 215 ust. 1
ustawy zmienianej w art. 1, w brzmieniu nadanym niniejszą ustawą, dokonuje się
nie później niż w terminie 12 miesięcy od dnia wejścia w życie niniejszej
ustawy;
2) w informacji, o której mowa w art. 215
ust. 4 pkt 1 ustawy zmienianej w art. 1, wskazuje się termin nie dłuższy niż 4
lata od dnia wejścia w życie niniejszej ustawy;
3) w decyzji, o której mowa w art. 215 ust. 5
ustawy zmienianej w art. 1, określa się termin nie dłuższy niż 4 lata od dnia
wejścia w życie niniejszej ustawy.
 
Art. 32.
Główny Inspektor Ochrony Środowiska przekaże,
w formie elektronicznej bazy danych oraz wydruku, Generalnemu Dyrektorowi
Ochrony Środowiska, niezwłocznie po dniu wejścia w życie niniejszej ustawy
rejestr bezpośrednich zagrożeń szkodą w środowisku i szkód w środowisku,
prowadzony na podstawie art. 28a ust. 1 ustawy zmienianej w art. 2.
 
Art. 33. 
Główny Inspektor Ochrony Środowiska przekaże,
na podstawie spisu zdawczo-odbiorczego, Generalnemu Dyrektorowi Ochrony
Środowiska niezwłocznie po dniu wejścia w życie niniejszej ustawy otrzymane zgodnie
z:
1) art. 25 ust. 1 ustawy zmienianej w art. 9,
w brzmieniu dotychczasowym – kopie zgłoszeń, o których mowa w art. 11 ust. 1 i
art. 24 ust. 1 i 2 ustawy zmienianej w art. 9, w brzmieniu dotychczasowym;
2) art. 26 ust. 1 ustawy zmienianej w art. 9,
w brzmieniu dotychczasowym – informacje i zgłoszenia o zakończeniu działań
zapobiegawczych lub naprawczych.
 
Art. 34.
1. Generalny Dyrektor Ochrony Środowiska
uruchomi system teleinformatyczny do prowadzenia rejestru bezpośrednich
zagrożeń szkodą w środowisku i szkód w środowisku, o którym mowa w art.
26a ust. 1 ustawy zmienianej w art. 9, nie później niż w terminie 2 lat od dnia
wejścia w życie niniejszej ustawy.
2. Generalny Dyrektor Ochrony Środowiska
wprowadzi do rejestru, o którym mowa w art. 26a ust. 1 ustawy zmienianej w
art. 9, dane z rejestru, ze zgłoszeń i informacji otrzymanych na podstawie art.
32 i art. 33, w terminie 6 miesięcy od dnia uruchomienia systemu
teleinformatycznego.
3. Regionalny dyrektor ochrony środowiska
wprowadzi do rejestru dane z otrzymanych, przed uruchomieniem systemu
teleinformatycznego:
1) zgłoszeń, o których mowa w art. 11 ust. 1
ustawy zmienianej w art. 9,
2) uzasadnionych zgłoszeń, o których mowa w
art. 24 ust. 1 ustawy zmienianej w art. 9 w brzmieniu nadanym niniejszą
ustawą,
3) informacji, o których mowa w art. 26 ust.
1 ustawy zmienianej w art. 9 w brzmieniu nadanym niniejszą ustawą
– w terminie 6
miesięcy od dnia jego uruchomienia.
4. Regionalny dyrektor ochrony środowiska
wprowadza do rejestru dane o zakończeniu prowadzonych przez siebie, przed
uruchomieniem systemu teleinformatycznego, działań zapobiegawczych lub naprawczych
oraz dane, o których mowa w art. 26 ust. 2 ustawy zmienianej w art. 9 w
brzmieniu nadanym niniejszą ustawą, w terminie 6 miesięcy od dnia jego
uruchomienia.
 
Art. 35.
Regionalny dyrektor ochrony środowiska ustali
pierwszy harmonogram zadań w zakresie historycznych zanieczyszczeń powierzchni
ziemi oraz pierwszy harmonogram zadań w zakresie bezpośrednich zagrożeń szkodą
w środowisku i szkód w środowisku, nie później niż w terminie 18 miesięcy od
dnia wejścia w życie niniejszej ustawy.
 
Art. 36.
1. Dotychczasowe przepisy wykonawcze wydane
na podstawie:
1) art. 105, art. 201 ust. 2 i art. 210 ust.
4 ustawy zmienianej w art. 1, zachowują moc do dnia wejścia w życie przepisów wykonawczych
wydanych na podstawie art. 101a ust. 5, art. 201 ust. 2 i art. 210 ust. 4
ustawy zmienianej w art. 1,
2) art. 145 ust. 1 pkt 1 i art. 146 ust. 2 i
4 ustawy zmienianej w art. 1, zachowują moc do dnia wejścia w życie przepisów wykonawczych
wydanych na podstawie art. 146 ust. 3 ustawy zmienianej w art. 1, w brzmieniu
nadanym niniejszą ustawą,
3) art. 148 ust. 1 ustawy zmienianej w art.
1, zachowują moc do dnia wejścia w życie przepisów wykonawczych wydanych na
podstawie art. 148 ust. 1 ustawy zmienianej w art. 1, w brzmieniu nadanym
niniejszą ustawą
– jednak nie dłużej
niż przez okres 24 miesięcy od dnia wejścia w życie niniejszej ustawy.
2. Dotychczasowe przepisy wykonawcze wydane
na podstawie art. 153 ust. 1 ustawy zmienianej w art. 1, zachowują moc do dnia
wejścia w życie przepisów wykonawczych wydanych na podstawie art. 153 ust. 1
ustawy zmienianej w art. 1, w brzmieniu nadanym niniejszą ustawą.
3. Dotychczasowe przepisy wykonawcze wydane
na podstawie art. 169 ust. 1 ustawy zmienianej w art. 1:
1) w zakresie szczegółowych wymagań
dotyczących ograniczenia emisji lotnych związków organicznych powstających w
wyniku wykorzystywania rozpuszczalników organicznych w niektórych farbach i
lakierach oraz w preparatach do odnawiania pojazdów – zachowują moc do dnia
wejścia w życie przepisów wykonawczych wydanych w tym zakresie na podstawie
art. 169 ust. 1 ustawy zmienianej w art. 1, w brzmieniu nadanym niniejszą
ustawą, jednak nie dłużej niż przez okres 24 miesięcy od dnia wejścia w życie
niniejszej ustawy;
2) w zakresie szczegółowych wymagań dla
niektórych produktów ze względu na ich negatywne oddziaływanie na środowisko –
zachowują moc do dnia wejścia w życie przepisów wykonawczych wydanych w tym
zakresie na podstawie art. 169 ust. 1 ustawy zmienianej w art. 1, i mogą być
zmieniane na podstawie tych przepisów.
 
Art. 37.
Dotychczasowe przepisy wykonawcze wydane na
podstawie art. 28a ust. 3 ustawy zmienianej w art. 2 zachowują moc do dnia
wejścia w życie przepisów wykonawczych wydanych na podstawie art. 26a ust. 7
ustawy zmienianej w art. 9, jednak nie dłużej niż przez okres 24 miesięcy od
dnia wejścia w życie niniejszej ustawy.
 
Art. 38.
Dotychczasowe przepisy wykonawcze wydane na
podstawie:
1) art. 10 ustawy zmienianej w art. 9,
zachowują moc do dnia wejścia w życie przepisów wykonawczych wydanych na
podstawie art. 10 ustawy zmienianej w art. 9,
2) art. 14 ustawy zmienianej w art. 9,
zachowują moc do dnia wejścia w życie przepisów wykonawczych wydanych na
podstawie art. 14 ustawy zmienianej w art. 9, w brzmieniu nadanym niniejszą
ustawą
– jednak nie dłużej
niż przez okres 24 miesięcy od dnia wejścia w życie niniejszej ustawy.
 
Art. 39.
1. W latach 2014–2023 maksymalny limit
wydatków Inspekcji Ochrony Środowiska będący skutkiem finansowym wejścia w
życie niniejszej ustawy wynosi w:
1) 2014 r. – 0 zł;
2) 2015 r. – 40 tys. zł;
3) 2016 r. – 40 tys. zł;
4) 2017 r. – 40 tys. zł;
5) 2018 r. – 40 tys. zł;
6) 2019 r. – 40 tys. zł;
7) 2020 r. – 40 tys. zł;
8) 2021 r. – 40 tys. zł;
9) 2022 r. – 40 tys. zł.
10) 2023 r. – 40 tys.
zł.
2. W latach 2014–2023 maksymalny limit
wydatków Inspekcji Handlowej będący skutkiem finansowym wejścia w życie
niniejszej ustawy wynosi w:
1) 2014 r. – 0 zł;
2) 2015 r. – 40 tys. zł;
3) 2016 r. – 40 tys. zł;
4) 2017 r. – 40 tys. zł;
5) 2018 r. – 40 tys. zł;
6) 2019 r. – 40 tys. zł;
7) 2020 r. – 40 tys. zł;
8) 2021 r. – 40 tys. zł;
9) 2022 r. – 40 tys. zł.
10) 2023 r. – 40 tys.
zł.
3. W latach 2014–2023 maksymalny limit
wydatków nadzoru budowlanego będący skutkiem finansowym wejścia w życie
niniejszej ustawy wynosi w:
1) 2014 r. – 0 zł;
2) 2015 r. – 40 tys. zł;
3) 2016 r. – 40 tys. zł;
4) 2017 r. – 40 tys. zł;
5) 2018 r. – 40 tys. zł;
6) 2019 r. – 40 tys. zł;
7) 2020 r. – 40 tys. zł;
8) 2021 r. – 40 tys. zł;
9) 2022 r. – 40 tys. zł.
10) 2023 r. – 40 tys.
zł.
4. W latach 2014–2023 maksymalny limit
wydatków Urzędu Regulacji Energetyki będący skutkiem finansowym wejścia w życie
niniejszej ustawy wynosi w:
1) 2014 r. – 0 zł;
2) 2015 r. – 40 tys. zł;
3) 2016 r. – 40 tys. zł;
4) 2017 r. – 40 tys. zł;
5) 2018 r. – 40 tys. zł;
6) 2019 r. – 40 tys. zł;
7) 2020 r. – 40 tys. zł;
8) 2021 r. – 40 tys. zł;
9) 2022 r. – 40 tys. zł.
10) 2023 r. – 40 tys.
zł.
5. Organem monitorującym wykorzystanie limitu
wydatków, określonego w ust. 1–4, jest odpowiednio minister właściwy do spraw
środowiska, Prezes Urzędu Ochrony Konkurencji i Konsumentów, minister właściwy do
spraw budownictwa oraz minister właściwy do spraw finansów publicznych.
6. W przypadku przekroczenia lub zagrożenia
przekroczenia przyjętego na dany rok budżetowy limitu wydatków, określonego w
ust. 1–4, stosuje się mechanizm korygujący polegający na racjonalizacji wydatków.
 
Art. 40.
Ustawa wchodzi w życie po upływie 14 dni od
dnia ogłoszenia.
 
 
 
                                                                                                                                    MARSZAŁEK
SEJMU
 
 
                                                                                                                                                       
                                                                                                                                        /
– / Ewa Kopacz
 
 




[1]) Niniejsza ustawa
dokonuje w zakresie swojej regulacji wdrożenia dyrektywy Parlamentu Europejskiego
i Rady 2010/75/UE z dnia 24 listopada 2010 r. w sprawie emisji
przemysłowych (zintegrowane zapobieganie zanieczyszczeniom i ich kontrola) (Dz.
Urz. UE L 334 z 17.12.2010, str. 17, z późn. zm.).


[2]) Niniejszą ustawą
zmienia się ustawy: ustawę z dnia 20 lipca 1991 r. o Inspekcji Ochrony Środowiska,
ustawę z dnia 3 lutego 1995 r. o ochronie gruntów rolnych i leśnych, ustawę z
dnia 10 kwietnia 1997 r. – Prawo energetyczne, ustawę z dnia 15 grudnia 2000 r.
o Inspekcji Handlowej, ustawę z dnia 27 lipca 2001 r. o wprowadzeniu
ustawy – Prawo ochrony środowiska, ustawy o odpadach oraz o zmianie niektórych
ustaw, ustawę z dnia 16 kwietnia 2004 r. o ochronie przyrody, ustawę z dnia 16
listopada 2006 r. o opłacie skarbowej, ustawę z dnia 13 kwietnia 2007 r. o
zapobieganiu szkodom w środowisku i ich naprawie, ustawę z dnia 10 lipca 2008 r. o
odpadach wydobywczych, ustawę z dnia 3 października 2008 r. o
udostępnianiu informacji o środowisku i jego ochronie, udziale społeczeństwa w
ochronie środowiska oraz o ocenach oddziaływania na środowisko, ustawę z dnia
17 lipca 2009 r. o systemie zarządzania emisjami gazów cieplarnianych i innych
substancji oraz ustawę z dnia 14 grudnia 2012 r. o odpadach. 


[3]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 675,
983, 1036, 1238, 1304, 1650 oraz z 2014 r. poz. 822.


[4]) Zmiany tekstu
jednolitego wymienionej ustawy zostały ogłoszone w Dz. U. z 2012 r. poz. 951 i
1513, z 2013 r. poz. 21 i 165 oraz z 2014 r. poz. 659.


[5]) Zmiany tekstu
jednolitego wymienionej ustawy zostały ogłoszone w Dz. U. z 2009 r. Nr 157,
poz. 1241, z 2011 r. Nr 279, poz. 1644, z 2012 r. poz. 1237, z 2013 r.
poz. 714 oraz z 2014 r. poz. 379.


[6]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 1238
oraz z 2014 r. poz. 587, 822, 850 i poz. ...


[7]) Zmiany wymienionej
ustawy zostały ogłoszone w Dz. U. z 2002 r. Nr 143, poz. 1196, z 2003 r. Nr 7,
poz. 78 i Nr 190, poz. 1865, z 2004 r. Nr 49, poz. 464, z 2005 r. Nr 113, poz.
954, z 2006 r. Nr 50, poz. 360 i Nr 133, poz. 935 oraz z 2014 r. poz. … .


[8]) Zmiany tekstu
jednolitego wymienionej ustawy zostały ogłoszone w Dz. U. z 2012 r. poz. 1101,
1342 i 1529, z 2013 r. poz. 35, 985, 1027, 1036, 1145, 1149 i 1289 oraz z 2014
r. poz. 183 i 567.


[9]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 1643
oraz z 2014 r. poz. 598 i 612.


[10]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 675,
983, 1036, 1238, 1304, 1650 oraz z 2014 r. poz. 822.


[11]) Zmiany wymienionej
ustawy zostały ogłoszone w Dz. U. z 2011 r. Nr 102, poz. 586 i Nr 227, poz.
1367, z 2012 r. poz. 1529, z 2013 r. poz. 898 oraz z 2014 r. poz. 822.


[12]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 984 i
1238 oraz z 2014 r. poz. 457, 490 i 900.


[13]) Zmiany wymienionej
ustawy zostały ogłoszone w Dz. U. z 2002 r. Nr 143, poz. 1196, z 2003 r. Nr 7,
poz. 78 i Nr 190, poz. 1865, z 2004 r. Nr 49, poz. 464, z 2005 r. Nr 113, poz.
954 oraz z 2006 r. Nr 50, poz. 360 i Nr 133, poz. 935.


[14]) Zmiany wymienionej
ustawy zostały ogłoszone w Dz. U. z 2012 r. poz. 1448 i 1512, z 2013 r.
poz. 21, 455 i 1650 oraz z 2014 r. poz. 312.


[15]) Zmiany tekstu
jednolitego wymienionej ustawy zostały ogłoszone w Dz. U. z 2013 r. 1238 oraz z
2014 r. poz. 587, 822, 850 i ...


[16]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 765 i
1247, z 2014 r. poz. 486, 579 i 786.


[17]) Zmiany tekstu
jednolitego wymienionej ustawy zostały ogłoszone w Dz. U. z 2013 r. poz. 1238
oraz z 2014 r. poz. 587, 822 i 850.


[18]) Zmiany tekstu
jednolitego wymienionej ustawy zostały ogłoszone w Dz. U. z 2009 r. Nr 157,
poz. 1241, z 2011 r. Nr 279, poz. 1644, z 2012 r. poz. 1237, z 2013 r.
poz. 714 oraz z 2014 r. poz. 379.
