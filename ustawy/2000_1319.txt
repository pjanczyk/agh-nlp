



Dz.U. z 2000 r. Nr 122, poz. 1319                                     
                                       
                                       
                                       
                                       
                                    USTAWA
                           z dnia 15 grudnia 2000 r.
                                       
                     o ochronie konkurencji i konsumentów
                                       
                                    Dział I
                                Przepisy ogólne
                                       
                                    Art. 1.
1. Ustawa określa  warunki rozwoju i ochrony konkurencji oraz zasady
  podejmowanej w interesie publicznym ochrony interesów przedsiębiorców i
  konsumentów.
2. Ustawa reguluje zasady i tryb przeciwdziałania praktykom ograniczającym
  konkurencję oraz antykonkurencyjnym koncentracjom przedsiębiorców i ich
  związków, jeżeli te praktyki lub koncentracje wywołują lub mogą wywoływać
  skutki na terytorium Rzeczypospolitej Polskiej.
3. Ustawa określa także organy  właściwe w sprawach ochrony konkurencji i
  konsumentów.
                                    Art. 2.
1. Ustawa nie narusza praw przysługujących na podstawie przepisów dotyczących
  ochrony własności intelektualnej i przemysłowej, w szczególności przepisów o
  ochronie wynalazków, wzorów użytkowych i przemysłowych, topografii układów
  scalonych, znaków towarowych, oznaczeń geograficznych, praw autorskich i praw
  pokrewnych.
2. Ustawę stosuje się do zawieranych między przedsiębiorcami:
   1) umów, w szczególności licencji, a także innych niż umowy praktyk
     wykonywania praw, o których mowa w ust. 1,
   2) umów dotyczących nieujawnionych do wiadomości publicznej:
     a) informacji technicznych lub technologicznych,
     b) zasad organizacji i zarządzania
    - co do których podjęto działania zmierzające do zapobieżenia ich
     ujawnieniu, jeżeli skutkiem tych umów jest nieuzasadnione ograniczenie
     swobody działalności gospodarczej stron lub istotne ograniczenie
     konkurencji na  rynku.
     
                                    Art. 3.
Przepisów ustawy nie stosuje się do:
   1) ograniczeń konkurencji dopuszczonych na podstawie odrębnych ustaw,
   2) układów zbiorowych pracy.
   
                                    Art. 4.
Ilekroć w ustawie jest mowa o:
   1) przedsiębiorcy - rozumie się przez to przedsiębiorcę w rozumieniu
     przepisów ustawy z dnia 19 listopada 1999 r. - Prawo działalności
     gospodarczej (Dz.U. Nr 101, poz. 1178 i z 2000 r. Nr 86, poz. 958), a
     także:
     a) osobę fizyczną, osobę prawną, a także jednostkę organizacyjną
       niemającą osobowości prawnej, organizującą lub świadczącą usługi o
       charakterze użyteczności publicznej, które nie są działalnością
       gospodarczą w rozumieniu przepisów o działalności gospodarczej,
     b) osobę fizyczną wykonującą zawód we własnym imieniu i na własny
       rachunek lub prowadzącą działalność w ramach wykonywania takiego
       zawodu,
     c) osobę fizyczną posiadającą akcje lub udziały zapewniające jej co
       najmniej 25% głosów w organach co najmniej jednego przedsiębiorcy lub
       posiadającą kontrolę, w rozumieniu pkt 13, nad co najmniej jednym
       przedsiębiorcą, choćby nie prowadziła działalności gospodarczej w
       rozumieniu przepisów o działalności gospodarczej, jeżeli podejmuje
       dalsze działania podlegające kontroli koncentracji, o której mowa w
       art. 12,
   2) związkach przedsiębiorców - rozumie się przez to izby, zrzeszenia i inne
     organizacje zrzeszające przedsiębiorców, o których mowa w pkt 1, jak
     również związki tych organizacji,
   3) przedsiębiorcy dominującym " rozumie się przez to przedsiębiorcę w
     przypadku, gdy:
     a) dysponuje bezpośrednio lub pośrednio większością głosów na
       zgromadzeniu wspólników albo na walnym zgromadzeniu, także jako
       zastawnik albo użytkownik, bądź w zarządzie innego przedsiębiorcy
       (przedsiębiorcy zależnego), także na podstawie porozumień z innymi
       osobami, lub
     b) jest uprawniony do powoływania lub odwoływania większości członków
       zarządu lub rady nadzorczej innego przedsiębiorcy (przedsiębiorcy
       zależnego), także na podstawie porozumień z innymi osobami, lub
     c) więcej niż połowa członków zarządu spółki kapitałowej jest
       jednocześnie członkami zarządu innego przedsiębiorcy (przedsiębiorcy
       zależnego), lub
     d) dysponuje bezpośrednio lub pośrednio większością głosów w spółce
       osobowej zależnej albo na walnym zgromadzeniu spółdzielni zależnej,
       także na podstawie porozumień z innymi osobami, lub
     e) wywiera decydujący wpływ na działalność  innego przedsiębiorcy
       (przedsiębiorcy zależnego), w szczególności na podstawie umowy
       przewidującej zarządzanie innym przedsiębiorcą (przedsiębiorcą
       zależnym) lub przekazywanie zysku przez takiego przedsiębiorcę,
   4) porozumieniach - rozumie się przez to:
     a) umowy zawierane między przedsiębiorcami, między związkami
       przedsiębiorców oraz między przedsiębiorcami i ich związkami albo
       niektóre postanowienia tych umów,
     b) uzgodnienia dokonane w jakiejkolwiek formie przez dwóch lub więcej
       przedsiębiorców lub ich związki,
     c) uchwały lub inne akty związków przedsiębiorców lub ich organów
       statutowych,
   5) porozumieniach dystrybucyjnych - rozumie się przez to porozumienia
     zawierane między przedsiębiorcami  działającymi na różnych szczeblach
     obrotu, których celem jest zakup towarów dokonywany z zamiarem ich dalszej
     odsprzedaży,
   6) towarach - rozumie się przez to rzeczy, jak również energię, papiery
     wartościowe i inne prawa majątkowe, usługi, a także roboty budowlane,
   7) cenach - rozumie się przez to ceny, jak również opłaty o charakterze cen,
     marże handlowe, prowizje i narzuty do cen,
   8) rynku właściwym - rozumie się przez to rynek towarów, które ze względu na
     ich przeznaczenie, cenę oraz właściwości, w tym jakość, są uznawane przez
     ich nabywców za substytuty oraz są oferowane na obszarze, na którym, ze
     względu na ich rodzaj i właściwości, istnienie barier dostępu do rynku,
     preferencje konsumentów, znaczące różnice cen i koszty transportu, panują
     zbliżone warunki konkurencji,
   9) pozycji dominującej - rozumie się przez to pozycję przedsiębiorcy, która
     umożliwia mu zapobieganie skutecznej konkurencji na rynku właściwym przez
     stworzenie mu możliwości działania w znacznym zakresie niezależnie od
     konkurentów, kontrahentów oraz konsumentów; domniemywa się, że
     przedsiębiorca ma pozycję dominującą, jeżeli jego udział w rynku
     przekracza 40%,
  10) konkurentach - rozumie się przez to przedsiębiorców, którzy wprowadzają
     lub mogą wprowadzać albo nabywają lub mogą nabywać, w tym samym czasie,
     towary na rynku właściwym,
  11) konsumencie - rozumie się przez to osobę, która zawiera umowę z
     przedsiębiorcą  w celu bezpośrednio niezwiązanym z działalnością
     gospodarczą,
  12) organizacjach konsumenckich - rozumie się przez to niezależne od
     przedsiębiorców i ich związków organizacje społeczne, do których zadań
     statutowych należy ochrona interesów konsumentów, o ile ich zadanie nie
     polega na prowadzeniu działalności gospodarczej,
  13) przejęciu kontroli - rozumie się przez to wszelkie formy bezpośredniego
     lub pośredniego uzyskania uprawnień, które osobno albo łącznie, przy
     uwzględnieniu wszystkich okoliczności prawnych lub faktycznych,
     umożliwiają wywieranie decydującego wpływu na określonego przedsiębiorcę
     lub przedsiębiorców; uprawnienia takie tworzą w szczególności:
     a) prawo do całego albo do części mienia przedsiębiorcy,
     b) prawa lub umowy przyznające decydujący wpływ na skład, wynik
       głosowania lub decyzje organów przedsiębiorcy,
  14) grupie kapitałowej - rozumie się przez to wszystkich przedsiębiorców,
     którzy są kontrolowani w sposób bezpośredni lub pośredni przez jednego
     przedsiębiorcę,
  15) przychodzie - rozumie się przez to przychód uzyskany w roku podatkowym
     poprzedzającym dzień wszczęcia postępowania na podstawie ustawy, w
     rozumieniu obowiązujących przedsiębiorcę przepisów o podatku dochodowym,
  16) przeciętnym wynagrodzeniu - rozumie się przez to przeciętne miesięczne
     wynagrodzenie w sektorze przedsiębiorstw za ostatni miesiąc kwartału
     poprzedzającego dzień wydania decyzji Prezesa Urzędu Ochrony Konkurencji i
     Konsumentów, ogłaszane przez Prezesa Głównego Urzędu Statystycznego na
     podstawie odrębnych przepisów.
  
                                   Dział II
                   Zakaz praktyk ograniczających konkurencję
                                       
                                  Rozdział 1
                 Zakaz porozumień ograniczających konkurencję
                                       
                                    Art. 5.
1. Zakazane są porozumienia, których celem lub skutkiem jest wyeliminowanie,
  ograniczenie lub naruszenie  w inny sposób konkurencji na rynku właściwym,
  polegające w szczególności na:
   1) ustalaniu, bezpośrednio lub pośrednio, cen i innych warunków zakupu lub
     sprzedaży towarów,
   2) ograniczaniu lub kontrolowaniu  produkcji lub zbytu oraz postępu
     technicznego lub inwestycji,
   3) podziale rynków zbytu lub zakupu,
   4) stosowaniu w podobnych umowach z osobami trzecimi uciążliwych lub
     niejednolitych warunków umów, stwarzających tym osobom zróżnicowane
     warunki konkurencji,
   5) uzależnianiu zawarcia umowy od przyjęcia lub spełnienia przez drugą
     stronę innego świadczenia, niemającego rzeczowego ani zwyczajowego związku
     z przedmiotem umowy,
   6) ograniczaniu dostępu do rynku lub eliminowaniu z rynku przedsiębiorców
     nieobjętych porozumieniem,
   7) uzgadnianiu przez przedsiębiorców przystępujących do przetargu warunków
     składanych ofert, w szczególności dotyczących zakresu prac lub ceny.
2. Porozumienia, o których mowa  w ust. 1, są w całości lub w odpowiedniej
  części nieważne, z zastrzeżeniem art. 6 i 7.
                                    Art. 6.
 1. Zakazu, o którym mowa w art. 5, nie stosuje się do:
   1) porozumień zawieranych między konkurentami, których łączny udział w rynku
     w roku kalendarzowym poprzedzającym zawarcie porozumienia nie przekracza
     5%,
   2) porozumień zawieranych między przedsiębiorcami działającymi na różnych
     szczeblach obrotu, których łączny udział w rynku w roku kalendarzowym
     poprzedzającym zawarcie porozumienia nie przekracza 10%.
2. W przypadku porozumień dystrybucyjnych zawieranych przez przedsiębiorcę z
  co najmniej dwoma innymi przedsiębiorcami łączny udział w rynku tych
  przedsiębiorców, o którym mowa w ust. 1, podlega sumowaniu.
                                       
                                    Art. 7.
1. Rada Ministrów może, w drodze rozporządzenia, wyłączyć spod zakazu, o
  którym mowa w art. 5, porozumienia, które przyczyniają się do polepszenia
  produkcji, dystrybucji towarów lub do postępu technicznego lub gospodarczego,
  zapewniają nabywcy lub użytkownikowi odpowiednią część wynikających stąd
  korzyści i które:
   1) nie nakładają na zainteresowanych przedsiębiorców ograniczeń, które nie
     są niezbędne do osiągnięcia tych celów,
   2) nie stwarzają tym przedsiębiorcom możliwości wyeliminowania konkurencji
     na rynku właściwym w zakresie znacznej części określonych towarów.
2. W rozporządzeniu, o którym mowa w ust. 1, Rada Ministrów określi:
   1) warunki, jakie muszą być spełnione, aby porozumienie mogło być uznane za
     wyłączone spod zakazu,
   2) klauzule, których występowania w porozumieniu nie uznaje się za
     naruszenie
     art. 5,
   3) klauzule, których występowanie w porozumieniu stanowi naruszenie art. 5,
   4) okres obowiązywania wyłączenia.
                                       
                                  Rozdział 2
                     Zakaz nadużywania pozycji dominującej
                                       
                                    Art. 8.
1. Zakazane jest nadużywanie pozycji dominującej na rynku właściwym przez
  jednego lub kilku przedsiębiorców.
2. Nadużywanie pozycji dominującej polega w szczególności na:
   1) bezpośrednim lub pośrednim narzucaniu nieuczciwych cen, w tym cen
     nadmiernie wygórowanych albo rażąco niskich, odległych terminów płatności
     lub innych warunków zakupu albo sprzedaży towarów,
   2) ograniczeniu produkcji, zbytu lub postępu technicznego ze szkodą dla
     kontrahentów lub konsumentów,
   3) stosowaniu w podobnych umowach z osobami trzecimi uciążliwych lub
     niejednolitych warunków umów, stwarzających tym osobom zróżnicowane
     warunki konkurencji,
   4) uzależnianiu zawarcia umowy od przyjęcia lub spełnienia przez drugą
     stronę innego świadczenia, niemającego rzeczowego ani zwyczajowego związku
     z przedmiotem umowy,
   5) przeciwdziałaniu ukształtowaniu się warunków niezbędnych do powstania
     bądź rozwoju konkurencji,
   6) narzucaniu przez przedsiębiorcę uciążliwych warunków umów, przynoszących
     mu nieuzasadnione korzyści,
   7) stwarzaniu konsumentom uciążliwych warunków dochodzenia swoich praw.
3. Czynności prawne będące przejawem nadużywania pozycji dominującej są w
  całości lub w odpowiedniej części nieważne.
                                       
                                  Rozdział 3
            Decyzje w sprawach praktyk ograniczających konkurencję
                                       
                                    Art. 9.
Prezes Urzędu Ochrony Konkurencji i Konsumentów, zwany dalej "Prezesem Urzędu",
wydaje decyzję o uznaniu praktyki za ograniczającą konkurencję i nakazującą
zaniechanie jej stosowania, jeżeli stwierdzi naruszenie zakazu określonego w
art. 5, w zakresie niewyłączonym na podstawie art. 6 i 7, lub naruszenie art.
8.
                                       
                                   Art. 10.
1. Nie wydaje się decyzji, o której mowa w art. 9, jeżeli zachowanie rynkowe
  przedsiębiorcy albo związku przedsiębiorców przestało naruszać zakazy
  określone w art. 5 lub w art. 8, w szczególności z powodu trwałego
  zmniejszenia ich udziału w rynku.
2. W przypadku określonym w ust. 1, Prezes Urzędu wydaje decyzję o uznaniu
  praktyki za ograniczającą konkurencję i stwierdzającą zaniechanie jej
  stosowania.
3. Ciężar udowodnienia okoliczności, o których mowa w ust. 1, spoczywa na
  przedsiębiorcy lub związku przedsiębiorców.
                                   Art. 11.
1. Prezes Urzędu wydaje decyzję o niestwierdzeniu stosowania praktyki
  ograniczającej konkurencję, jeżeli nie stwierdzi naruszenia zakazów
  określonych w art. 5 lub w
  art. 8.
2. Decyzję, o której mowa w ust. 1, Prezes Urzędu wydaje również w przypadku,
  gdy porozumienie spełnia przesłanki, o których mowa w art. 7 ust. 1, a nie
  zostało objęte rozporządzeniem Rady Ministrów, o którym mowa w art. 7.
                                       
                                   Dział III
                         Koncentracja przedsiębiorców
                                       
                                  Rozdział 1
                             Kontrola koncentracji
                                       
                                   Art. 12.
1. Zamiar koncentracji podlega zgłoszeniu Prezesowi Urzędu, jeżeli łączny
  obrót przedsiębiorców uczestniczących w koncentracji w roku obrotowym
  poprzedzającym rok zgłoszenia przekracza równowartość 50 000 000 euro.
2. Obowiązek wynikający z ust. 1 dotyczy zamiaru:
   1) połączenia dwóch lub więcej samodzielnych przedsiębiorców,
   2) przejęcia - poprzez nabycie lub objęcie akcji, innych papierów
     wartościowych, udziałów, całości lub części majątku lub w jakikolwiek inny
     sposób - bezpośredniej lub pośredniej kontroli nad całym  albo częścią
     jednego lub więcej przedsiębiorców przez jednego lub więcej
     przedsiębiorców,
   3) utworzenia przez przedsiębiorców wspólnego przedsiębiorcy.
3. Obowiązek zgłoszenia zamiaru koncentracji, o którym mowa w ust. 1, dotyczy
  również:
   1) objęcia lub nabycia akcji albo udziałów innego przedsiębiorcy,
     powodującego uzyskanie co najmniej 25% głosów na walnym zgromadzeniu lub
     zgromadzeniu wspólników,
   2) objęcia przez tę samą osobę funkcji członka organu zarządzającego albo
     organu kontrolnego u konkurujących ze sobą przedsiębiorców,
   3) rozpoczęcia wykonywania praw z akcji lub udziałów objętych lub nabytych
     bez uprzedniego zgłoszenia zgodnie z art. 13 pkt 3 i 4.
   
                                   Art. 13.
Nie podlega zgłoszeniu zamiar koncentracji:
   1) jeżeli obrót przedsiębiorcy:
     a) nad którym ma nastąpić przejęcie kontroli, zgodnie z art. 12 ust. 2
       pkt 2,
     b) którego akcje lub udziały będą objęte lub nabyte, zgodnie z art. 12
       ust. 3
       pkt 1,
     c) z którego akcji lub udziałów ma nastąpić wykonywanie praw, zgodnie z
       art. 12 ust. 3 pkt 3
    - nie przekroczył na terytorium Rzeczypospolitej Polskiej w żadnym z dwóch
     lat obrotowych poprzedzających zgłoszenie równowartości 10 000 000 euro,
   2) jeżeli łączny udział w rynku przedsiębiorców zamierzających dokonać
     koncentracji nie przekracza 20%,
   3) polegającej na czasowym nabyciu lub objęciu przez instytucję finansową
     akcji albo udziałów w celu ich odsprzedaży, jeżeli przedmiotem
     działalności gospodarczej tej instytucji jest prowadzone na własny lub
     cudzy rachunek inwestowanie w akcje albo udziały innych przedsiębiorców,
     pod warunkiem że odsprzedaż ta nastąpi przed upływem roku od dnia nabycia,
     oraz że:
     a) instytucja ta nie wykonuje praw z tych akcji albo udziałów, z
       wyjątkiem prawa do dywidendy, lub
     b) wykonuje te prawa wyłącznie w celu przygotowania odsprzedaży całości
       lub części przedsiębiorstwa, jego majątku lub tych akcji albo udziałów,
   4) polegającej na czasowym nabyciu przez przedsiębiorcę akcji lub udziałów w
     celu zabezpieczenia wierzytelności, pod warunkiem że nie będzie on
     wykonywał praw z tych akcji lub udziałów, z wyłączeniem prawa do ich
     sprzedaży,
   5) będącej następstwem postępowania upadłościowego albo układowego, z
     wyłączeniem przypadków, gdy zamierzający przejąć kontrolę jest konkurentem
     albo należy do grupy kapitałowej, do której należą konkurenci
     przedsiębiorcy przejmowanego,
   6) przedsiębiorców należących do tej samej grupy kapitałowej.
                                   Art. 14.
Dokonanie koncentracji przez przedsiębiorcę zależnego uważa się za jej
dokonanie przez przedsiębiorcę dominującego.
   
                                   Art. 15.
Obrót, o którym mowa w art. 12 ust. 1 i art. 13 pkt 1, obejmuje obrót zarówno
przedsiębiorców bezpośrednio uczestniczących w koncentracji, jak i pozostałych
przedsiębiorców należących do grup kapitałowych, do których należą
przedsiębiorcy bezpośrednio uczestniczący w koncentracji.
   
                                   Art. 16.
Rada Ministrów określi, w drodze rozporządzenia, sposób obliczania obrotu, o
którym mowa w art. 12 ust. 1 i art. 13 pkt 1, uwzględniając specyfikę
działalności prowadzonej przez przedsiębiorców, a w szczególności zasady
rachunkowości odnoszącej się do poszczególnych przedsiębiorców, w tym do
banków, ubezpieczycieli i funduszy inwestycyjnych.
                                  Rozdział 2
                        Decyzje w sprawach koncentracji
                                       
                                   Art. 17.
Prezes Urzędu, w drodze decyzji, wydaje zgodę na dokonanie koncentracji, w
wyniku której nie powstanie lub nie umocni się pozycja dominująca na rynku i
wskutek czego konkurencja na rynku nie zostanie istotnie ograniczona.
                                   Art. 18.
1. Prezes Urzędu, w drodze decyzji, wydaje zgodę na dokonanie koncentracji,
  gdy po spełnieniu przez przedsiębiorców zamierzających dokonać koncentracji
  warunków określonych w ust. 2, nie powstanie lub nie umocni się pozycja
  dominująca na rynku, wskutek czego konkurencja na rynku nie zostanie istotnie
  ograniczona.
2. Prezes Urzędu może na przedsiębiorcę lub przedsiębiorców zamierzających
  dokonać koncentracji nałożyć obowiązek lub przyjąć ich zobowiązanie, w
  szczególności, do:
   1) zbycia całości lub części majątku jednego lub kilku przedsiębiorców,
   2) wyzbycia się kontroli nad przedsiębiorcą lub przedsiębiorcami
     bezpośrednio nieuczestniczącymi w koncentracji, w szczególności przez
     zbycie określonego pakietu akcji lub udziałów, lub odwołania z funkcji
     członka organu zarządzającego lub kontrolnego jednego lub kilku
     przedsiębiorców,
   3) udzielenia licencji praw wyłącznych konkurentowi
 - określając w decyzji, o której mowa w ust. 1, termin spełnienia warunków.
3. W decyzji, o której mowa w ust. 1, Prezes Urzędu nakłada na przedsiębiorcę
  lub przedsiębiorców obowiązek składania, w wyznaczonym terminie, informacji o
  realizacji tych warunków.
                                   Art. 19.
1. Prezes Urzędu zakazuje, w drodze decyzji, dokonania koncentracji, w wyniku
  której powstanie lub umocni się pozycja dominująca na rynku, wskutek czego
  konkurencja na rynku zostanie istotnie ograniczona, z zastrzeżeniem ust. 2.
2. Prezes Urzędu wydaje, w drodze decyzji, zgodę na dokonanie koncentracji, w
  wyniku której powstanie lub umocni się pozycja dominująca na rynku, pomimo że
  nastąpi istotne ograniczenie konkurencji, w przypadku  gdy odstąpienie od
  zakazu koncentracji jest uzasadnione, w szczególności:
   1) przyczyni się ona do rozwoju ekonomicznego lub postępu technicznego,
   2) może ona wywrzeć pozytywny wpływ na gospodarkę narodową.
   
                                   Art. 20.
1. Prezes Urzędu może uchylić decyzje, o których mowa w art. 17, 18 ust. 1 i w
  art. 19 ust. 2, jeżeli zostały one oparte na nierzetelnych informacjach, za
  które są odpowiedzialni przedsiębiorcy uczestniczący w koncentracji, lub
  jeżeli przedsiębiorcy nie spełniają warunków, o których mowa w art. 18 ust. 2
  i 3. W przypadku uchylenia decyzji Prezes Urzędu orzeka co do istoty sprawy.
2. Jeżeli w przypadkach, o których mowa w ust. 1, koncentracja została już
  dokonana, a przywrócenie konkurencji na rynku nie jest możliwe w inny sposób,
  Prezes Urzędu może, w drodze decyzji, określając termin jej wykonania na
  warunkach określonych w decyzji, nakazać w szczególności:
   1) podział połączonego przedsiębiorcy na warunkach określonych w decyzji,
   2) zbycie całości lub części majątku przedsiębiorcy,
   3) zbycie udziałów lub akcji zapewniających kontrolę nad przedsiębiorcą lub
     przedsiębiorcami lub rozwiązanie spółki, nad którą przedsiębiorcy sprawują
     wspólną kontrolę,
   4) odwołanie z funkcji członka organów zarządzających lub kontrolnych
     przedsiębiorców uczestniczących w koncentracji.
3. Decyzja, o której mowa w ust. 2, nie może być wydana po upływie 5 lat od
  dnia dokonania koncentracji.
4. Przepisy ust. 2 i 3 stosuje się odpowiednio w przypadku niezgłoszenia
  Prezesowi Urzędu zamiaru koncentracji, o którym mowa w art. 12 ust. 1.
                                   Art. 21.
Decyzje, o których mowa w art. 17, 18 ust. 1 lub w art. 19 ust. 2, wygasają,
jeżeli w terminie 3 lat od dnia ich wydania koncentracja nie została dokonana.
                                   Art. 22.
Prezes Urzędu na wniosek instytucji finansowej może przedłużyć, w drodze
decyzji, termin, o którym mowa w art. 13 pkt 3, jeżeli udowodni ona, że
odsprzedaż akcji albo udziałów nie była w praktyce możliwa lub uzasadniona
ekonomicznie przed upływem roku od dnia ich nabycia.
                                   Art. 23.
Sąd rejestrowy, działając na podstawie odrębnych przepisów, dokona wpisu do
rejestru, jeżeli:
   1) Prezes Urzędu wyda zgodę na dokonanie koncentracji,
   2) przedsiębiorca wykaże, że zamiar koncentracji nie podlega obowiązkowi
     zgłoszenia.
                                   Dział IV
                 Organizacja ochrony konkurencji i konsumentów
                                       
                                  Rozdział 1
                                 Prezes Urzędu
                                       
                                   Art. 24.
1. Prezes Urzędu jest centralnym organem administracji rządowej właściwym w
  sprawach ochrony konkurencji i konsumentów. Prezes Rady Ministrów sprawuje
  nadzór nad działalnością Prezesa Urzędu.
2. Prezes Rady Ministrów powołuje na okres 5 lat Prezesa Urzędu, wyłonionego w
  drodze konkursu spośród osób posiadających wykształcenie wyższe, w
  szczególności z zakresu prawa, ekonomii lub zarządzania, i wyróżniających się
  wiedzą teoretyczną i doświadczeniem z zakresu gospodarki rynkowej oraz
  ochrony konkurencji i konsumentów.
3. Prezes Rady Ministrów określi, w drodze rozporządzenia, sposób i tryb
  przeprowadzania konkursu, o którym mowa w ust. 2. Prezes Rady Ministrów
  określi skład komisji konkursowej, wymogi wobec członków komisji konkursowej,
  kierując się koniecznością zapewnienia obiektywności wyboru Prezesa Urzędu.
4. Członkiem komisji konkursowej nie może być osoba, która w ostatnich trzech
  latach pełniła funkcję w organach przedsiębiorcy posiadającego pozycję
  dominującą na rynku lub reprezentowała jego interesy, a także osoba nie
  dająca rękojmi bezstronności pełnienia funkcji w interesie publicznym.
5. Prezes Urzędu może zostać odwołany przez Prezesa Rady Ministrów przed
  upływem kadencji w przypadku:
   1) nawiązania stosunku pracy, z wyjątkiem zatrudnienia na stanowisku
     profesora w szkole wyższej lub placówce naukowej,
   2) podjęcia działalności gospodarczej w charakterze przedsiębiorcy lub
     objęcia funkcji członka organu zarządzającego lub kontrolnego
     przedsiębiorcy,
   3) skazania prawomocnym wyrokiem sądu za przestępstwo popełnione umyślnie,
   4) rażącego naruszenia swoich obowiązków,
   5) choroby trwale uniemożliwiającej wykonywanie zadań,
   6) złożenia rezygnacji.
6. Prezes Urzędu wykonuje swoje zadania przy pomocy Urzędu Ochrony Konkurencji
  i Konsumentów, zwanego dalej "Urzędem".
                                       
                                   Art. 25.
Prezes Rady Ministrów powołuje i odwołuje wiceprezesów Urzędu na wniosek
Prezesa Urzędu.
                                   Art. 26.
Do zakresu działania Prezesa Urzędu należy:
   1) sprawowanie kontroli przestrzegania przez przedsiębiorców przepisów
     ustawy,
   2) wydawanie, w przypadkach określonych ustawą, decyzji w sprawach
     przeciwdziałania praktykom ograniczającym konkurencję, koncentracji lub
     podziału przedsiębiorców oraz decyzji w sprawach kar pieniężnych,
   3) prowadzenie badań stanu koncentracji gospodarki oraz zachowań rynkowych
     przedsiębiorców,
   4) przygotowywanie projektów rządowych programów rozwoju konkurencji oraz
     projektów rządowej polityki konsumenckiej,
   5) nadzorowanie pomocy publicznej udzielanej przedsiębiorcom na podstawie
     odrębnych przepisów,
   6) dokonywanie oceny skuteczności oraz efektywności pomocy publicznej
     udzielonej przedsiębiorcom, a także skutków udzielonej pomocy w sferze
     konkurencji,
   7) współpraca z zagranicznymi i międzynarodowymi organizacjami i organami w
     zakresie ochrony konkurencji,
   8) opracowywanie i przedkładanie Radzie Ministrów projektów aktów prawnych
     dotyczących praktyk ograniczających konkurencję, rozwoju konkurencji lub
     warunków jej powstawania, a także ochrony interesów konsumentów,
   9) opiniowanie projektów aktów prawnych dotyczących praktyk ograniczających
     konkurencję, rozwoju konkurencji lub warunków jej powstawania, a także
     ochrony interesów konsumentów,
  10) przedkładanie Radzie Ministrów okresowych sprawozdań z realizacji
     rządowych programów rozwoju konkurencji i polityki konsumenckiej,
  11) występowanie do przedsiębiorców i związków przedsiębiorców w sprawach
     ochrony praw i  interesów konsumentów,
  12) podejmowanie czynności wynikających z przepisów o zwalczaniu nieuczciwej
     konkurencji,
  13) występowanie do wyspecjalizowanych jednostek i odpowiednich organów
     kontroli państwowej o wykonanie badań przestrzegania praw konsumentów,
  14) nadzór nad ogólnym bezpieczeństwem produktów przeznaczonych dla
     konsumentów w zakresie wynikającym z przepisów o ogólnym bezpieczeństwie
     produktów,
  15) współpraca z organami samorządu terytorialnego oraz z krajowymi i
     zagranicznymi organizacjami społecznymi i innymi instytucjami, do których
     zadań statutowych należy ochrona interesów konsumentów,
  16) udzielanie pomocy organom samorządu województwa i powiatu oraz
     organizacjom, do których zadań statutowych należy ochrona interesów
     konsumentów, w zakresie wynikającym  z rządowej polityki konsumenckiej,
  17) inicjowanie badań towarów i usług, wykonywanych przez organizacje
     konsumenckie,
  18) opracowywanie i wydawanie publikacji oraz programów edukacyjnych
     popularyzujących wiedzę o prawach konsumentów,
  19) realizacja zobowiązań międzynarodowych Rzeczypospolitej Polskiej w
     zakresie współpracy i wymiany informacji w sprawach ochrony konkurencji i
     pomocy publicznej udzielanej przedsiębiorcom,
  20) gromadzenie i upowszechnianie orzecznictwa w sprawach z zakresu ochrony
     konkurencji i konsumentów,
  21) wykonywanie innych zadań określonych w ustawie lub ustawach odrębnych.
                                       
                                   Art. 27.
1. Prezes Urzędu wydaje Dziennik Urzędowy Urzędu Ochrony Konkurencji i
  Konsumentów.
2. Decyzje i postanowienia Prezesa Urzędu, a także orzeczenia Sądu Okręgowego
  w Warszawie - sądu antymonopolowego, zwanego dalej "sądem antymonopolowym"
  oraz Sądu Najwyższego w sprawach dotyczących kasacji od wyroków sądu
  antymonopolowego lub ich sentencje, z pominięciem informacji stanowiących
  tajemnicę przedsiębiorstwa, jak również inne tajemnice podlegające ochronie
  na podstawie odrębnych przepisów, mogą być w całości lub w części publikowane
  w Dzienniku Urzędowym Urzędu Ochrony Konkurencji i Konsumentów.
3. W Dzienniku Urzędowym Urzędu Ochrony Konkurencji i Konsumentów zamieszcza
  się również informacje, komunikaty, ogłoszenia, wyjaśnienia i interpretacje
  mające istotne znaczenie dla stosowania przepisów w sprawach objętych
  zakresem działania Prezesa Urzędu.
                                       
                                   Art. 28.
1. W skład Urzędu wchodzi Centrala w Warszawie oraz delegatury Urzędu w
  Bydgoszczy, w Gdańsku, w Katowicach, w Krakowie, w Lublinie, w Łodzi, w
  Poznaniu, w Warszawie i we Wrocławiu.
2. Delegaturami Urzędu kierują dyrektorzy delegatur.
3. Prezes Rady Ministrów określi, w drodze rozporządzenia, właściwość
  miejscową i rzeczową delegatur Urzędu w sprawach z zakresu działania Prezesa
  Urzędu, uwzględniając charakter i liczbę spraw występujących na danym
  terenie.
4. Delegatury Urzędu oprócz spraw należących do ich właściwości mogą załatwiać
  inne sprawy przekazane im przez Prezesa Urzędu.
5. W szczególnie uzasadnionych przypadkach Prezes Urzędu może sprawę należącą
  do właściwości delegatury przejąć lub przekazać do załatwienia innej
  delegaturze Urzędu albo sprawę należącą do swojej właściwości przekazać do
  załatwienia wskazanej delegaturze.
6. Decyzje i postanowienia  w sprawach z zakresu właściwości delegatur oraz w
  sprawach przekazanych do załatwienia przez Prezesa Urzędu na podstawie ust. 5
  dyrektorzy delegatur wydają w imieniu Prezesa Urzędu.
                                   Art. 29.
Organizację Urzędu określa statut nadany, w drodze rozporządzenia, przez
Prezesa Rady Ministrów.
                                       
                                   Art. 30.
1. Prezesowi Urzędu podlega Inspekcja Handlowa.
2. Prezes Urzędu zatwierdza przedkładane mu przez Głównego Inspektora
  Inspekcji Handlowej kierunki działania Inspekcji Handlowej oraz jej plany
  kontroli o znaczeniu krajowym.
3. Prezes Urzędu może zlecić Inspekcji Handlowej przeprowadzenie kontroli lub
  realizację innych zadań należących do zakresu jego działania.
4. Prezes Urzędu dokonuje okresowych ocen działalności Inspekcji Handlowej na
  podstawie przedkładanych mu raportów tej Inspekcji i przekazuje wynikające z
  tych ocen wnioski Głównemu Inspektorowi Inspekcji Handlowej.
                                   Art. 31.
Prezes Urzędu może podawać do publicznej wiadomości informacje o wynikach
kontroli Inspekcji Handlowej oraz informacje o działaniach podjętych na
podstawie art. 26 pkt 11 i 12 z pominięciem informacji stanowiących tajemnicę
przedsiębiorstwa, jak również innych tajemnic podlegających ochronie na
podstawie odrębnych przepisów.
                                       
                                  Rozdział 2
               Samorząd terytorialny i organizacje konsumenckie
                                       
                                   Art. 32.
Zadania w dziedzinie ochrony interesów konsumentów w zakresie określonym ustawą
oraz odrębnymi przepisami wykonują również: samorząd terytorialny, a także
organizacje konsumenckie i inne instytucje, do których statutowych lub
ustawowych zadań należy ochrona interesów konsumentów.
                                   Art. 33.
Zadaniem samorządu terytorialnego w zakresie ochrony praw konsumentów jest
prowadzenie edukacji konsumenckiej, w szczególności poprzez wprowadzenie
elementów wiedzy konsumenckiej do programów nauczania w szkołach publicznych.
                                   Art. 34.
1. Zadania samorządu powiatowego w zakresie ochrony praw konsumentów wykonuje
  powiatowy (miejski) rzecznik konsumentów, zwany dalej "rzecznikiem
  konsumentów".
2. Powiaty mogą, w drodze porozumienia, utworzyć jedno wspólne stanowisko
  rzecznika konsumentów.
                                   Art. 35.
1. Rzecznika konsumentów powołuje i odwołuje rada powiatu lub rada miasta na
  prawach powiatu, zwana dalej "radą".
2. Rzecznika konsumentów powołuje się spośród osób z wyższym wykształceniem, w
  szczególności prawniczym lub ekonomicznym, i z co najmniej pięcioletnią
  praktyką zawodową.
3. Rzecznik konsumentów jest bezpośrednio podporządkowany radzie i ponosi
  przed nią odpowiedzialność.
4. Usytuowanie organizacyjne rzecznika konsumentów określa statut lub
  regulamin powiatu.
                                   Art. 36.
1 Rzecznik konsumentów jest zatrudniony w starostwie powiatowym.
2. Czynności w sprawach z zakresu prawa pracy wobec rzecznika konsumentów
  wykonuje starosta.
3. Warunki pracy i płacy rzecznika konsumentów określa rada.
4. Zasady wynagradzania rzecznika konsumentów regulują przepisy o pracownikach
  samorządowych.
                                   Art. 37.
1. Do zadań rzecznika konsumentów w szczególności należy:
   1) zapewnienie bezpłatnego poradnictwa konsumenckiego i informacji prawnej w
     zakresie ochrony interesów konsumentów,
   2) składanie wniosków w sprawie stanowienia i zmiany przepisów prawa
     miejscowego w zakresie ochrony interesów konsumentów,
   3) występowanie do przedsiębiorców w sprawach ochrony praw i interesów
     konsumentów,
   4) współdziałanie z właściwymi miejscowo delegaturami Urzędu, organami
     Inspekcji Handlowej oraz organizacjami konsumenckimi,
   5) wykonywanie innych zadań określonych w ustawie lub w przepisach
     odrębnych.
2. Rzecznik konsumentów może w szczególności wytaczać powództwa na rzecz
  konsumentów oraz wstępować, za ich zgodą, do toczącego się postępowania w
  sprawach o ochronę interesów konsumentów.
3. Rzecznik konsumentów w sprawach o wykroczenia na szkodę konsumentów jest
  oskarżycielem publicznym w rozumieniu przepisów Kodeksu postępowania w
  sprawach o wykroczenia.
4. Przedsiębiorca, do którego zwrócił się rzecznik konsumentów, działając na
  podstawie ust. 1 pkt 3, obowiązany jest udzielić rzecznikowi wyjaśnień i
  informacji będących przedmiotem wystąpienia oraz ustosunkować się do uwag i
  opinii rzecznika.
5. Do rzecznika konsumentów stosuje się odpowiednio przepis art. 63 Kodeksu
  postępowania cywilnego.
                                   Art. 38.
1. Rzecznik konsumentów w terminie do dnia 31 marca każdego roku przedkłada
  radzie do zatwierdzenia roczne sprawozdanie ze swojej działalności w roku
  poprzednim.
2. Zatwierdzone przez radę sprawozdanie, o którym mowa w ust. 1, rzecznik
  konsumentów przekazuje właściwej miejscowo delegaturze Urzędu.
3. Rzecznik konsumentów jest obowiązany przekazywać na bieżąco delegaturom
  Urzędu wnioski i sygnalizować problemy dotyczące ochrony konsumentów, które
  wymagają podjęcia działań na szczeblach administracji rządowej.
                                   Art. 39.
1. Organizacje konsumenckie reprezentują interesy konsumentów wobec organów
  administracji rządowej i samorządowej i mogą uczestniczyć w realizacji
  rządowej polityki konsumenckiej.
2. Organizacje, o których mowa w ust. 1, mają w szczególności prawo do:
   1) wyrażania opinii o projektach aktów prawnych i innych dokumentów
     dotyczących praw i interesów konsumentów,
   2) opracowywania i upowszechniania konsumenckich programów edukacyjnych,
   3) wykonywania testów produktów i usług oraz publikowania ich wyników,
   4) wydawania czasopism, opracowań badawczych, broszur i ulotek,
   5) prowadzenia nieodpłatnego poradnictwa konsumenckiego oraz udzielania
     nieodpłatnej pomocy konsumentom w dochodzeniu ich roszczeń,
   6) udziału w pracach normalizacyjnych,
   7) realizowania zadań państwowych w dziedzinie ochrony konsumentów,
     zlecanych przez organy administracji rządowej i samorządowej,
   8) ubiegania się o dotacje ze środków publicznych na realizację zadań, o
     których mowa w pkt 7.
   
                                   Art. 40.
Organy administracji rządowej i samorządowej są obowiązane do zasięgania opinii
organizacji konsumenckich w sprawach dotyczących kierunków działania na rzecz
ochrony interesów konsumentów.
                                   Art. 41.
Wysokość rocznych dotacji celowych, w rozumieniu przepisów ustawy z dnia 26
listopada 1998 r. o finansach publicznych (Dz.U. Nr 155, poz. 1014, z 1999 r.
Nr 38, poz. 360, Nr 49, poz. 485, Nr 70, poz. 778 i Nr 110, poz. 1255 oraz z
2000 r. Nr 6, poz. 69, Nr 12, poz. 136 i Nr 48, poz. 550), przekazywanych z
budżetu państwa na realizację zadań, o których mowa w art. 39 ust. 2 pkt 7,
jest ustalana w ustawie budżetowej w części budżetu państwa, której dysponentem
jest Prezes Urzędu.
                                       
                                    Dział V
                      Postępowanie przed Prezesem Urzędu
                                       
                                  Rozdział 1
                                Przepisy ogólne
                                       
                                   Art. 42.
1. Postępowanie przed Prezesem Urzędu jest prowadzone jako postępowanie
  wyjaśniające lub postępowanie antymonopolowe.
2. Postępowanie wyjaśniające może poprzedzać wszczęcie postępowania
  antymonopolowego.
3. Przepisu ust. 2 nie stosuje się w sprawach koncentracji.
                                   Art. 43.
1. Prezes Urzędu może wszcząć z urzędu, w drodze postanowienia, postępowanie
  wyjaśniające, jeżeli okoliczności wskazują na możliwość naruszenia przepisów
  ustawy, w sprawach dotyczących określonej gałęzi gospodarki oraz w sprawach
  dotyczących ochrony interesów konsumentów.
2. Postępowanie wyjaśniające ma na celu:
   1) wstępne ustalenie, czy nastąpiło naruszenie przepisów ustawy
     uzasadniające wszczęcie postępowania antymonopolowego, w tym czy sprawa ma
     charakter antymonopolowy,
   2) badanie rynku, w tym określenie jego struktury i stopnia koncentracji,
   3) ustalenie, czy miało miejsce naruszenie chronionych  prawem interesów
     konsumentów uzasadniające podjęcie działań określonych w odrębnych
     ustawach.
3. Zamknięcie postępowania wyjaśniającego następuje w drodze postanowienia.
4. Postępowanie wyjaśniające nie powinno trwać dłużej niż 30 dni, licząc od
  dnia jego wszczęcia.
                                   Art. 44.
1. Postępowanie antymonopolowe w sprawach praktyk ograniczających konkurencję
  oraz w sprawach koncentracji wszczyna się na wniosek lub z urzędu.
2. Przepis ust. 1 stosuje się do nakładania kar pieniężnych, określonych w
  dziale VI.
                                   Art. 45.
1. Przedsiębiorcy lub związki przedsiębiorców są obowiązani do udzielania
  wszelkich koniecznych informacji na żądanie Prezesa Urzędu.
2. Żądanie, o którym mowa w ust. 1, powinno zawierać:
   1) wskazanie zakresu informacji i okresu, którego dotyczą,
   2) wskazanie celu żądania,
   3) wskazanie terminu udzielenia informacji,
   4) pouczenie o sankcjach za nieudzielenie informacji lub za udzielenie
     informacji nieprawdziwych lub wprowadzających w błąd.
   
                                   Art. 46.
1. Dowodem z dokumentu w postępowaniu przed Prezesem Urzędu może być tylko
  oryginał dokumentu lub jego kopia poświadczona przez organ administracji
  publicznej, notariusza, adwokata, radcę prawnego lub upoważnionego pracownika
  przedsiębiorcy.
2. Dowodem w postępowaniu przed Prezesem Urzędu jest dokument sporządzony w
  języku polskim, z zastrzeżeniem ust. 3.
3. Jeżeli dokument został sporządzony w języku obcym, należy przedłożyć także
  poświadczone przez tłumacza przysięgłego tłumaczenie na język polski tego
  dokumentu albo jego części mającej stanowić dowód w sprawie.
                                   Art. 47.
1. Strona, powołująca się na dowód ze świadków, jest obowiązana dokładnie
  wskazać fakty, które mają być potwierdzone zeznaniami poszczególnych
  świadków, oraz podać dane umożliwiające prawidłowe wezwanie świadka.
2. Prezes Urzędu, wzywając świadka, podaje w wezwaniu imię, nazwisko i miejsce
  zamieszkania wezwanego, miejsce i czas składania wyjaśnień, określa strony i
  przedmiot sprawy oraz wskazuje przepisy o odpowiedzialności karnej za
  składanie fałszywych zeznań.
                                   Art. 48.
1. Zeznanie świadka, po spisaniu do protokołu, będzie mu odczytane i,
  stosownie do okoliczności, na podstawie jego uwag uzupełnione lub
  sprostowane.
2. Protokół przesłuchania świadka podpisuje świadek i prowadzący przesłuchanie
  pracownik Urzędu.
                                   Art. 49.
1. W sprawach wymagających wiadomości specjalnych Prezes Urzędu, po
  wysłuchaniu wniosków stron co do liczby biegłych i ich wyboru, może wezwać
  jednego lub kilku biegłych w celu zasięgnięcia ich opinii.
2. Biegłym, w rozumieniu ust. 1, może być również osoba prawna
  wyspecjalizowana w danej dziedzinie.
                                   Art. 50.
Strona może żądać wyłączenia biegłego z przyczyn, z jakich można żądać
wyłączenia pracownika Urzędu, do ukończenia czynności biegłego. Strona
składająca wniosek o wyłączenie biegłego po rozpoczęciu przez niego czynności
jest obowiązana uprawdopodobnić, że przyczyna uzasadniająca wyłączenie powstała
później lub że wcześniej nie była jej znana.
                                   Art. 51.
Prezes Urzędu może zarządzić okazanie biegłemu akt sprawy i przedmiotu
oględzin. Przepisy art. 63 ust. 1 i 3 stosuje się odpowiednio.
                                   Art. 52.
1. Opinia biegłego powinna zawierać uzasadnienie.
2. Biegli mogą złożyć opinię łączną.
                                       
                                   Art. 53.
1. Prezes Urzędu przyznaje biegłym wynagrodzenie według przepisów o kosztach
  prowadzenia dowodu z opinii biegłego w postępowaniu sądowym, z zastrzeżeniem
  ust. 3.
2. Prezes Urzędu może nałożyć na stronę obowiązek wpłacenia zaliczki na poczet
  wydatków biegłego.
3. Jeżeli postępowanie zostało wszczęte z urzędu i zakończone wydaniem
  decyzji, o której mowa w art. 11 ust. 1, koszty wynagrodzenia biegłego ponosi
  Skarb Państwa.
                                       
                                   Art. 54.
1. Prezes Urzędu może zwrócić się o wydanie opinii do instytutu naukowego lub
  naukowo-badawczego.
2. W opinii instytut wskazuje osobę albo osoby, które przeprowadziły badania i
  wydały opinię.
3. Przepisy art. 51 i 53 ust. 2 i 3 stosuje się odpowiednio.
                                       
                                   Art. 55.
1. Prezes Urzędu może w toku postępowania przeprowadzić rozprawę.
2. Rozprawa, o której mowa w ust. 1, jest jawna, z wyłączeniem rozprawy lub
  jej części, podczas której są rozpatrywane informacje stanowiące tajemnicę
  przedsiębiorstwa, jak również inne tajemnice podlegające ochronie na
  podstawie odrębnych przepisów.
3. Prezes Urzędu może wezwać na rozprawę i przesłuchać strony, świadków oraz
  zasięgnąć opinii biegłych.
4. W przypadku wyłączenia jawności rozprawy stosuje się odpowiednio przepisy
  art. 153, 154 i 47910 Kodeksu postępowania cywilnego.
                                       
                                   Art. 56.
Prezes Urzędu może zwrócić się o przesłuchanie świadków lub o zasięgnięcie
opinii biegłych do właściwego miejscowo sądu rejonowego, jeżeli przemawia za
tym charakter dowodu albo wzgląd na poważne niedogodności lub znaczną wysokość
kosztów przeprowadzenia dowodu. Prezes Urzędu, zwracając się do sądu o
przeprowadzenie dowodu, wydaje postanowienie, w którym określa:
   1) sąd, który ma przeprowadzić dowód,
   2) środek dowodowy,
   3) fakty podlegające stwierdzeniu.
                                       
                                   Art. 57.
1. W toku postępowania przed Prezesem Urzędu może być przeprowadzona przez
  upoważnionego pracownika Urzędu lub Inspekcji Handlowej, zwanego dalej
  "kontrolującym", kontrola u każdego przedsiębiorcy lub każdego związku
  przedsiębiorców, zwanych dalej "kontrolowanym", w zakresie objętym tym
  postępowaniem.
2. Upoważnienie do przeprowadzenia kontroli powinno zawierać:
   1) imię, nazwisko i stanowisko kontrolującego oraz numer jego dowodu
     osobistego lub legitymacji służbowej,
   2) oznaczenie kontrolowanego,
   3) określenie przedmiotu i zakresu kontroli,
   4) określenie daty rozpoczęcia kontroli i przewidywanej daty jej
     zakończenia,
   5) pouczenie o sankcjach w przypadku braku współdziałania w toku kontroli.
3. Upoważnienie do przeprowadzenia kontroli, o której mowa w ust. 1, wydają
  odpowiednio: Prezes Urzędu, a na wniosek Głównego Inspektora Inspekcji
  Handlowej - wojewódzcy inspektorzy Inspekcji  Handlowej.
4. Kontrolujący jest obowiązany okazać osobie reprezentującej kontrolowanego
  upoważnienie do przeprowadzenia kontroli oraz legitymację służbową. W razie
  nieobecności osoby upoważnionej do reprezentowania kontrolowanego,
  upoważnienie do przeprowadzenia kontroli oraz legitymacja służbowa są
  okazywane pracownikowi lub osobie czynnej w miejscu wszczęcia kontroli. Kopię
  upoważnienia do przeprowadzenia kontroli pozostawia się kontrolowanemu.
5. Kontrolujący ma prawo:
   1) wstępu na grunt oraz do budynków, lokali lub innych pomieszczeń oraz
     środków transportu kontrolowanego,
   2) żądania udostępnienia akt, ksiąg, wszelkiego rodzaju dokumentów i
     nośników informacji związanych z przedmiotem kontroli oraz ich odpisów i
     wyciągów, a także sporządzania z nich notatek,
   3) żądania od osób, o których mowa w art. 59 ust. 1, ustnych wyjaśnień
     dotyczących przedmiotu kontroli.
6. Rada Ministrów określi, w drodze rozporządzenia, szczegółowy tryb i sposób
  przeprowadzania kontroli, w tym sposób sporządzania protokołu przeprowadzonej
  kontroli, uwzględniając cele kontroli.
                                       
                                   Art. 58.
1. Kontrolujący w toku kontroli może również dokonać przeszukania pomieszczeń
  lub rzeczy, za zgodą sądu antymonopolowego, udzieloną na wniosek Prezesa
  Urzędu. Przy przeszukaniu kontrolujący może korzystać z pomocy
  funkcjonariuszy innych organów kontroli państwowej lub Policji z jednostki
  właściwej ze względu na siedzibę przedsiębiorcy.
2. Sąd antymonopolowy wydaje w ciągu 48 godzin postanowienie w sprawie, o
  której mowa w ust. 1. Na postanowienie sądu antymonopolowego nie przysługuje
  zażalenie.
3. Policja, na polecenie Prezesa Urzędu, wykonuje czynności, o których mowa w
  ust. 1.
4. W sprawach nieuregulowanych w ustawie stosuje się przepisy Kodeksu
  postępowania karnego o przeszukaniu.
                                       
                                   Art. 59.
1. Kontrolowany lub osoba uprawniona do jego reprezentowania oraz użytkownik
  lokalu mieszkalnego, o którym mowa w art. 91 ust. 1, są obowiązani do:
   1) udzielenia żądanych informacji,
   2) umożliwienia wstępu na grunt oraz do budynków, lokali lub innych
     pomieszczeń oraz środków transportu kontrolowanego,
   3) udostępnienia akt, ksiąg i wszelkiego rodzaju dokumentów lub innych
     nośników informacji należących do kontrolowanego.
2. Osoba, o której mowa w ust. 1, może odmówić udzielenia informacji lub
  współdziałania w toku kontroli tylko wtedy, gdy naraziłoby to ją lub jej
  małżonka, wstępnych, zstępnych, rodzeństwo oraz jej powinowatych w tej samej
  linii lub stopniu, jak również osoby pozostające z nią w stosunku
  przysposobienia, opieki lub kurateli, na odpowiedzialność karną. Prawo odmowy
  udzielenia informacji lub współdziałania w toku kontroli trwa po ustaniu
  małżeństwa lub rozwiązaniu stosunku przysposobienia, opieki lub kurateli.
                                       
                                   Art. 60.
1. Prezes Urzędu w toku kontroli, o której mowa w art. 57 ust. 1, może wydać
  postanowienie o zajęciu w celu zabezpieczenia akt, ksiąg, wszelkiego rodzaju
  dokumentów lub innych nośników informacji oraz innych przedmiotów mogących
  stanowić dowód w sprawie.
2. Osobę posiadającą przedmioty, o których mowa w ust. 1, kontrolujący wzywa
  do wydania ich dobrowolnie, a w razie odmowy można przeprowadzić ich
  odebranie, w trybie przepisów o postępowaniu egzekucyjnym w administracji.
3. Na postanowienie o zajęciu przedmiotów zażalenie przysługuje osobom,
  których prawa zostały naruszone. Wniesienie zażalenia nie wstrzymuje
  wykonania postanowienia.
                                       
                                   Art. 61.
1. Przedmioty podlegające zajęciu, wydane, odebrane lub znalezione w czasie
  kontroli, należy po dokonaniu oględzin i sporządzeniu protokołu zatrzymania
  zabrać albo oddać na przechowanie osobie godnej zaufania z zaznaczeniem
  obowiązku ich przedstawienia na każde żądanie organu prowadzącego
  postępowanie.
2. Protokół zatrzymania rzeczy powinien zawierać oznaczenie sprawy, z którą
  zatrzymanie rzeczy lub przeszukanie ma związek, oraz podanie dokładnej
  godziny rozpoczęcia i zakończenia czynności, dokładną listę zatrzymanych
  rzeczy i, w miarę potrzeby, ich opis, a nadto wskazanie postanowienia Prezesa
  Urzędu o zajęciu. Protokół podpisuje dokonujący zajęcia i przedstawiciel
  kontrolowanego.
3. Dokonujący zajęcia przedmiotów, o którym mowa w ust. 1, jest obowiązany do
  natychmiastowego wręczenia osobom zainteresowanym pokwitowania
  stwierdzającego, jakie przedmioty i przez kogo zostały zatrzymane, oraz do
  niezwłocznego powiadomienia przedsiębiorcy, którego przedmioty zostały
  zajęte.
4. Zatrzymane przedmioty należy zwrócić niezwłocznie po stwierdzeniu, że są
  zbędne dla prowadzonego postępowania, albo po uchyleniu przez sąd
  antymonopolowy postanowienia o zajęciu przedmiotów.
                                       
                                   Art. 62.
1. Prezes Urzędu na wniosek strony lub z urzędu może, w drodze postanowienia,
  w niezbędnym zakresie ograniczyć pozostałym stronom prawo wglądu do materiału
  dowodowego załączonego do akt sprawy, jeżeli udostępnienie tego materiału
  groziłoby ujawnieniem tajemnicy przedsiębiorstwa, jak również innych tajemnic
  podlegających ochronie na podstawie odrębnych przepisów.
2. Ograniczenie, o którym mowa w ust. 1, dotyczy również materiałów włączonych
  do postępowania na podstawie art. 65 ust. 3.
3. Na postanowienie wydane na podstawie ust. 1 przysługuje zażalenie.
4. Strona składająca wniosek o ograniczenie pozostałym stronom prawa wglądu do
  materiału dowodowego przedkłada Prezesowi Urzędu również wersję dokumentu
  niezawierającą informacji objętych ograniczeniem, o którym mowa w ust. 1, ze
  stosowną adnotacją.
5. Stronom udostępnia się wersję dokumentu niezawierającą informacji objętych
  ograniczeniem, o którym mowa w ust. 1, ze stosowną adnotacją.
                                       
                                   Art. 63.
1. Informacje uzyskane w toku postępowania przez pracowników Urzędu podlegają
  ochronie na podstawie przepisów o ochronie informacji niejawnych.
2. Przepisu ust. 1 nie stosuje się do informacji powszechnie dostępnych,
  informacji o wszczęciu postępowania, z wyjątkiem postępowania w sprawach
  dotyczących koncentracji z udziałem spółek publicznych w rozumieniu przepisów
  o publicznym obrocie papierami wartościowymi, oraz informacji o wydaniu
  decyzji kończących postępowanie i ich ustaleniach.
3. Pracownicy Urzędu są obowiązani do ochrony tajemnicy przedsiębiorstwa, jak
  również innych, podlegających ochronie na podstawie odrębnych przepisów
  tajemnic, o których powzięli wiadomość w toku postępowania.
                                       
                                   Art. 64.
Organy administracji publicznej są obowiązane do udostępniania Prezesowi Urzędu
znajdujących się w ich posiadaniu akt oraz informacji istotnych dla
postępowania toczącego się przed Prezesem Urzędu.
                                       
                                   Art. 65.
1. Informacje uzyskane w toku postępowania nie mogą być wykorzystane w innych
  postępowaniach prowadzonych na podstawie odrębnych przepisów.
2. Przepis ust. 1 nie dotyczy postępowania karnego prowadzonego w trybie
  publicznoskargowym oraz innych postępowań prowadzonych przez Prezesa Urzędu.
3. Prezes Urzędu powiadamia strony o zaliczeniu w poczet dowodów informacji
  uzyskanych w trakcie innego prowadzonego przez niego postępowania.
                                       
                                   Art. 66.
Prezes Urzędu, wydając decyzję kończącą postępowanie, uwzględnia tylko zarzuty,
do których strony mogły się ustosunkować.
                                       
                                   Art. 67.
Prezes Urzędu umarza postępowanie, w drodze postanowienia, w przypadku:
   1) wycofania wniosku o nakazanie zaniechania praktyk ograniczających
     konkurencję,
   2) wycofania zgłoszenia zamiaru koncentracji przedsiębiorców,
   3) bezczynności wnioskodawcy uniemożliwiającej prowadzenie postępowania w
     sprawach praktyk ograniczających konkurencję,
   4) nienałożenia kary pieniężnej, o której mowa w art. 101 ust. 2 pkt 2, art.
     102 i  103.
                                       
                                   Art. 68.
Nie  wszczyna się, z zastrzeżeniem art. 93, postępowania, jeżeli upłynęło 5 lat
od końca roku, w którym:
   1) dopuszczono się naruszenia przepisów ustawy,
   2) uprawomocniła się decyzja o nałożeniu kary pieniężnej.
                                       
                                   Art. 69.
1. W postępowaniu wszczętym na wniosek strona przegrywająca sprawę jest
  obowiązana zwrócić drugiej stronie, na jej żądanie, koszty niezbędne do
  celowego dochodzenia praw i celowej obrony, w tym także koszty opinii
  biegłych i instytutów naukowych.
2. Do niezbędnych kosztów postępowania prowadzonego przez stronę osobiście lub
  przez pełnomocnika, który nie jest adwokatem lub radcą prawnym, zalicza się
  poniesione przez nią koszty jej przejazdów lub przejazdów pełnomocnika do
  siedziby Prezesa Urzędu.
3. Do niezbędnych kosztów postępowania strony reprezentowanej przez adwokata
  lub radcę prawnego zalicza się jego wynagrodzenie, jednak nie wyższe niż
  wynikające ze stawek opłat określonych w odrębnych przepisach, i wydatki
  jednego adwokata oraz koszty osobistego stawiennictwa strony na wezwanie
  Prezesa Urzędu.
                                       
                                   Art. 70.
1. W razie częściowego uwzględnienia żądań zawartych we wniosku o wszczęcie
  postępowania koszty poniesione przez strony będą wzajemnie zniesione lub
  stosunkowo rozdzielone. Prezes Urzędu może jednak nałożyć na jedną ze stron
  obowiązek zwrotu wszystkich kosztów, jeżeli wniosek drugiej strony nie został
  uwzględniony jedynie w nieznacznej części.
2. Koszty postępowania, w którym zawarto ugodę, znosi się wzajemnie, jeżeli
  strony nie postanowiły inaczej.
                                       
                                   Art. 71.
1. Zwrot kosztów należy się przedsiębiorcy lub związkowi przedsiębiorców,
  przeciwko któremu zostało wszczęte postępowanie na wniosek pomimo,
  stwierdzonego, w drodze decyzji, naruszenia przepisów ustawy, jeżeli nie dał
  on powodu do wszczęcia postępowania i uznał, przy pierwszej czynności
  podjętej przed Prezesem Urzędu po otrzymaniu zawiadomienia o wszczęciu
  postępowania, zasadność zarzutów.
2. Koszty niezbędnych opinii biegłych i instytutów naukowych w sprawach
  dotyczących koncentracji ponoszą przedsiębiorcy uczestniczący w koncentracji.
                                       
                                   Art. 72.
Jeżeli postępowanie zostało wszczęte z urzędu i w jego wyniku Prezes Urzędu
stwierdził naruszenie przepisów ustawy, przedsiębiorca lub związek
przedsiębiorców, który dopuścił się tego naruszenia, zobowiązany jest ponieść
koszty postępowania.
                                       
                                   Art. 73.
W szczególnie uzasadnionych przypadkach Prezes Urzędu może nałożyć na stronę
przegrywającą obowiązek zwrotu tylko części kosztów albo nie obciążać jej
kosztami.
                                   Art. 74.
Prezes Urzędu może, niezależnie od wyniku sprawy, nałożyć na stronę obowiązek
zwrotu kosztów wywołanych jej niesumiennym lub oczywiście niewłaściwym
postępowaniem, a zwłaszcza kosztów powstałych wskutek uchylenia się od
wyjaśnień lub złożenia wyjaśnień niezgodnych z prawdą, zatajenia lub
opóźnionego powołania dowodów.
                                       
                                   Art. 75.
Prezes Urzędu rozstrzyga o kosztach, w drodze postanowienia, które może być
zamieszczone w decyzji kończącej postępowanie.
                                       
                                   Art. 76.
Roszczenie o zwrot kosztów wygasa, jeżeli strona w terminie wyznaczonym przez
Prezesa Urzędu, nie krótszym niż 7 dni, nie złoży spisu kosztów albo wniosku o
przyznanie zwrotu kosztów według przepisów odrębnych.
                                       
                                   Art. 77.
1. Od wniosków o wszczęcie postępowania antymonopolowego przed Prezesem Urzędu
  przedsiębiorcy i związki przedsiębiorców uiszczają opłaty.
2. Jeżeli wraz ze złożonym wnioskiem nie zostanie uiszczona opłata, Prezes
  Urzędu wzywa wnioskodawcę do uiszczenia opłaty w terminie 7 dni, z
  pouczeniem, że nieuiszczenie opłaty spowoduje pozostawienie wniosku bez
  rozpatrzenia.
3. Postępowanie antymonopolowe może być wszczęte mimo nieuiszczenia opłaty,
  jeżeli przemawiają za tym ważne względy dotyczące ochrony konkurencji lub
  interesów konsumentów.
4. W przypadku, o którym mowa w ust. 3, opłaty podlegają ściągnięciu w trybie
  przepisów o postępowaniu egzekucyjnym w administracji.
5. Prezes Urzędu, w razie niewątpliwej niemożności poniesienia opłaty przez
  przedsiębiorcę, w szczególności będącego osobą fizyczną, lub przez związek
  przedsiębiorców, może zwolnić go w części lub w całości od tej opłaty, na
  jego wniosek.
6. Prezes Rady Ministrów określa, w drodze rozporządzenia, wysokość opłat, o
  których mowa w ust. 1, oraz tryb ich uiszczania, a w szczególności wysokość
  stawek, z uwzględnieniem podziału na wnioski w sprawach praktyk
  ograniczających konkurencję oraz koncentracji, a także sposób uiszczania
  opłat.
                                       
                                   Art. 78.
1. Od decyzji Prezesa Urzędu przysługuje odwołanie do sądu antymonopolowego w
  terminie dwutygodniowym od dnia jej doręczenia.
2. Postępowanie w sprawach odwołań od decyzji Prezesa Urzędu toczy się według
  przepisów Kodeksu postępowania cywilnego o postępowaniu w sprawach
  gospodarczych.
3. W przypadku wniesienia odwołania od decyzji Prezes Urzędu przekazuje je
  niezwłocznie wraz z aktami sprawy do sądu antymonopolowego.
4. Jeżeli Prezes Urzędu uzna odwołanie za słuszne, może - nie przekazując akt
  sądowi - uchylić albo zmienić swoją decyzję w całości lub w części, o czym
  bezzwłocznie powiadamia stronę, przesyłając jej nową decyzję, od której
  stronie przysługuje odwołanie.
5. Przed przekazaniem odwołania do sądu antymonopolowego lub uchyleniem albo
  zmianą decyzji na podstawie ust. 4, Prezes Urzędu może również, w
  uzasadnionych przypadkach, przeprowadzić dodatkowe czynności, zmierzające do
  wyjaśnienia zarzutów podniesionych w odwołaniu.
6. Do postanowień Prezesa Urzędu, na które przysługuje zażalenie, przepisy
  ust. 1-5 stosuje się odpowiednio, z tym że zażalenie wnosi się w terminie
  tygodnia od dnia doręczenia postanowienia.
                                       
                                   Art. 79.
Od decyzji Prezesa Urzędu stronie nie przysługują środki prawne wzruszenia
decyzji przewidziane w Kodeksie postępowania administracyjnego, dotyczące
wznowienia postępowania, uchylenia, zmiany lub stwierdzenia nieważności
decyzji.
                                       
                                   Art. 80.
W sprawach nieuregulowanych w ustawie do postępowania przed Prezesem Urzędu
stosuje się przepisy Kodeksu postępowania administracyjnego, z zastrzeżeniem
art. 84.
                                       
                                   Art. 81.
W sprawach dotyczących dowodów w postępowaniu przed Prezesem Urzędu w zakresie
nieuregulowanym w niniejszym rozdziale stosuje się odpowiednio art. 227 " 315
Kodeksu postępowania cywilnego.
                                       
                                   Art. 82.
Przedsiębiorca zawiadamia Prezesa Urzędu o wszczętym wobec tego przedsiębiorcy
za granicą postępowaniu opartym na podejrzeniu dokonania działań
ograniczających konkurencję oraz przekazuje Prezesowi Urzędu kopię orzeczenia.
                                       
                                   Art. 83.
Przepisy niniejszego rozdziału stosuje się odpowiednio w sprawach nakładania
kar pieniężnych za naruszenie przepisów ustawy.
                                  Rozdział 2
  Postępowanie antymonopolowe w sprawach praktyk ograniczających konkurencję
                                       
                                   Art. 84.
1. Z wnioskiem o wszczęcie postępowania antymonopolowego w związku z
  podejrzeniem naruszenia przepisów ustawy może wystąpić:
   1) przedsiębiorca lub związek przedsiębiorców, którzy wykażą swój interes
     prawny,
   2) organ samorządu terytorialnego,
   3) organ kontroli państwowej,
   4) rzecznik konsumentów,
   5) organizacja konsumencka.
2. Wniosek, o którym mowa w ust. 1, wnosi się na piśmie wraz z uzasadnieniem
  oraz podaniem podstawy prawnej, z kopiami w liczbie umożliwiającej ich
  przekazanie pozostałym stronom postępowania. Wnioskodawca jest obowiązany
  uprawdopodobnić naruszenie przepisów ustawy.
3. Prezes Urzędu zawiadamia strony o wszczęciu postępowania.
                                       
                                   Art. 85.
1. Prezes Urzędu może, w drodze decyzji, odmówić wszczęcia postępowania
  antymonopolowego, jeżeli w sposób oczywisty z zawartych we wniosku oraz
  posiadanych przez Prezesa Urzędu  informacji wynika, że nie naruszono zakazu
  określonego w art. 5, w zakresie niewyłączonym na podstawie art. 6 i 7, lub
  zakazu określonego w art. 8.
2. Przed wydaniem postanowienia o wszczęciu lub decyzji o odmowie wszczęcia
  postępowania antymonopolowego Prezes Urzędu może przeprowadzić postępowanie
  wyjaśniające, o którym mowa w art. 43, mające na celu uzyskanie dodatkowych
  informacji niezbędnych do rozstrzygnięcia o wszczęciu lub odmowie wszczęcia
  postępowania antymonopolowego.
3. Prezes Urzędu odmawia wszczęcia postępowania antymonopolowego, w drodze
  postanowienia, na które przysługuje zażalenie, jeżeli z wnioskiem wystąpiła
  osoba nieuprawniona zgodnie z art. 84 ust. 1.
4. Prezes Urzędu może odmówić wszczęcia postępowania antymonopolowego, w
  drodze postanowienia, na które przysługuje zażalenie:
   1) w przypadku niedostarczenia przez wnioskodawcę w wyznaczonym terminie
     informacji niezbędnych do rozstrzygnięcia o wszczęciu lub odmowie
     wszczęcia postępowania,
   2) jeżeli wniosek nie spełnia wymogów, o których mowa w art. 84 ust. 2.
                                       
                                   Art. 86.
Stroną postępowania jest każdy, kto wnosi o wydanie decyzji w sprawie praktyk
ograniczających konkurencję lub wobec kogo zostało wszczęte postępowanie o
stosowanie praktyk ograniczających konkurencję lub naruszenie innych przepisów
ustawy.
                                       
                                   Art. 87.
1. Prezes Urzędu może dopuścić do udziału w postępowaniu w charakterze
  podmiotu zainteresowanego:
   1) przedsiębiorcę poszkodowanego na skutek działań stanowiących naruszenie
     przepisów ustawy,
   2) stronę umowy, której dotyczy postępowanie,
   3) inny podmiot, który wystąpi z  wnioskiem i wykaże swój interes prawny lub
     którego dopuszczenie do udziału w postępowaniu przyczyni się do
     wyjaśnienia sprawy.
2. Dopuszczenie lub odmowa dopuszczenia do udziału w postępowaniu w
  charakterze podmiotu zainteresowanego następuje w drodze postanowienia, na
  które przysługuje zażalenie.
3. Podmiot zainteresowany ma prawo składania wyjaśnień co do okoliczności
  sprawy.
4. Podmiot zainteresowany ma prawo wglądu do akt w zakresie, w jakim jest to
  konieczne do ochrony jego praw, i jeśli nie naruszy to tajemnicy
  przedsiębiorstwa, jak również innych tajemnic podlegających ochronie na
  podstawie odrębnych przepisów.
5. Prezes Urzędu informuje podmiot zainteresowany o sposobie załatwienia
  sprawy. Podmiotowi temu nie przysługuje prawo do wniesienia odwołania lub
  zażalenia.
                                       
                                   Art. 88.
W postępowaniu przed Prezesem Urzędu może być zawarta ugoda, o ile nie naruszy
to interesu publicznego.
                                       
                                   Art. 89.
1. W sprawach mniejszej wagi dla ochrony konkurencji i konsumentów, jeżeli na
  podstawie okoliczności sprawy, informacji zawartych we wniosku lub będących
  podstawą wszczęcia postępowania z urzędu, a także dotychczasowego
  orzecznictwa w sprawach antymonopolowych, Prezes Urzędu oceni, że naruszenie
  zakazu stosowania praktyk ograniczających konkurencję jest bezsporne, może
  on, po wszczęciu postępowania antymonopolowego, wystąpić do przedsiębiorcy
  lub związku przedsiębiorców, przeciwko któremu postępowanie to zostało
  wszczęte, o przyznanie się do naruszenia przepisów ustawy.
2. W przypadku przyznania, o którym mowa w ust. 1, Prezes Urzędu, bez
  przeprowadzenia postępowania dowodowego, wydaje decyzję nakazującą
  zaniechanie naruszenia. Przepisu art. 101 ust. 2 pkt 1 nie stosuje się.
3. Od decyzji, o której mowa w ust. 2, odwołanie nie przysługuje.
4. Przepisów ust. 1-3 nie stosuje się:
   1) do porozumień, o których mowa w art. 5 ust. 1, zawieranych między
     konkurentami,
   2) w przypadku nadużycia pozycji dominującej przez przedsiębiorcę, którego
     udział w rynku przekracza 80 %,
   3) jeżeli w okresie ostatnich 3 lat poprzedzających wszczęcie postępowania
     antymonopolowego ostateczną decyzją Prezesa Urzędu lub prawomocnym
     wyrokiem sądu stwierdzone zostało naruszenie przez przedsiębiorcę lub
     związek przedsiębiorców zakazu określonego w art. 5, w zakresie
     niewyłączonym na podstawie art. 6 i 7, lub zakazu określonego w art. 8.
                                       
                                   Art. 90.
Prezes Urzędu może nadać rygor natychmiastowej wykonalności decyzji w całości
lub w części, jeżeli wymaga tego ochrona konkurencji lub ważny interes
konsumentów.
                                       
                                   Art. 91.
1. Jeżeli istnieją uzasadnione podstawy do przypuszczenia, że w lokalu
  mieszkalnym są przechowywane przedmioty, akta, księgi, dokumenty i inne
  nośniki informacji mogące mieć wpływ na ustalenie stanu faktycznego istotnego
  dla prowadzonego postępowania, sąd antymonopolowy może, na wniosek Prezesa
  Urzędu, udzielić zgody na przeprowadzenie przeszukania przez funkcjonariuszy
  Policji z jednostki właściwej ze względu na położenie tego lokalu.
2. W przeszukaniu, o którym mowa w ust. 1, bierze również udział kontrolujący.
  Przepis art. 57 ust. 2 i 3 stosuje się odpowiednio.
3. Sąd antymonopolowy wydaje zgodę, o której mowa w ust. 1, w formie
  postanowienia, na które nie przysługuje zażalenie.
4. Policja, na polecenie sądu antymonopolowego, przeprowadza czynności, o
  których mowa w ust. 1.
                                       
                                   Art. 92.
Postępowanie antymonopolowe w sprawach praktyk ograniczających konkurencję
powinno być zakończone nie później niż w terminie 4 miesięcy od dnia jego
wszczęcia. Przepisy art. 35-38 Kodeksu postępowania administracyjnego stosuje
się odpowiednio.
                                       
                                   Art. 93.
Nie  wszczyna się postępowania w sprawie stosowania praktyk ograniczających
konkurencję, jeżeli od końca roku, w którym zaprzestano ich stosowania, upłynął
rok.
                                       
                                  Rozdział 3
                     Postępowanie w sprawach koncentracji
                                       
                                   Art. 94.
1. Stroną postępowania jest każdy, kto zgłasza, zgodnie z ust. 2, zamiar
  koncentracji.
2. Zgłoszenia zamiaru koncentracji dokonują:
   1) wspólnie łączący się przedsiębiorcy " w przypadku, o którym mowa w art.
     12 ust. 2 pkt 1,
   2) przedsiębiorca przejmujący kontrolę " w przypadku, o którym mowa w art.
     12 ust. 2 pkt 2,
   3) wspólnie wszyscy przedsiębiorcy biorący udział w utworzeniu wspólnego
     przedsiębiorcy " w przypadku, o którym mowa w art. 12 ust. 2 pkt 3,
   4) obejmujący lub nabywający akcje albo udziały " w przypadku, o którym mowa
     w art. 12 ust. 3 pkt 1,
   5) przedsiębiorca, w którego organie zarządzającym lub kontrolnym obejmuje
     funkcję członka osoba pełniąca już funkcję członka w organie zarządzającym
     lub kontrolnym innego przedsiębiorcy " w przypadku, o którym mowa w art.
     12 ust. 3 pkt 2,
   6) odpowiednio instytucja finansowa albo przedsiębiorca, który nabył akcje
     lub udziały w celu zabezpieczenia wierzytelności " w przypadku, o którym
     mowa w art. 12 ust. 3 pkt 3.
3. W przypadku, gdy koncentracji dokonuje przedsiębiorca dominujący za
  pośrednictwem co najmniej dwóch przedsiębiorców zależnych, zgłoszenia zamiaru
  tej koncentracji dokonuje przedsiębiorca dominujący.
4. Zgłoszenia, o którym mowa w ust. 1, należy dokonać w terminie 7 dni od dnia
  zawarcia umowy lub dokonania innej czynności, na podstawie której ma nastąpić
  koncentracja.
5. Rada Ministrów określi, w drodze rozporządzenia, szczegółowe warunki, jakim
  powinno odpowiadać zgłoszenie zamiaru koncentracji, w tym wykaz informacji i
  dokumentów, które powinno ono zawierać, uwzględniając specyfikę działalności
  prowadzonej przez różne rodzaje przedsiębiorców, w szczególności przez
  instytucje finansowe.
                                       
                                   Art. 95.
1. Prezes Urzędu może, w drodze postanowienia, na które nie przysługuje
  zażalenie, dopuścić do udziału w postępowaniu w charakterze podmiotu
  zainteresowanego każdego, kto wykaże swój interes prawny, w szczególności:
   1) przedsiębiorcę, nad którym inny przedsiębiorca przejmuje kontrolę,
   2) podmiot zbywający akcje lub udziały,
   3) podmiot zbywający majątek.
2. Podmioty zainteresowane mają prawo składać wyjaśnienia i dokumenty mające
  znaczenie dla rozstrzygnięcia sprawy.
3. Przepis art. 87 ust. 5 stosuje się odpowiednio.
                                       
                                   Art. 96.
1. Prezes Urzędu może:
   1) zwrócić w terminie 14 dni zgłoszenie zamiaru koncentracji
     przedsiębiorców, jeżeli nie spełnia ono warunków, jakim powinno
     odpowiadać,
   2) wezwać zgłaszającego zamiar koncentracji do usunięcia wskazanych braków w
     zgłoszeniu lub uzupełnienia w nim niezbędnych informacji w wyznaczonym
     terminie.
2. Prezes Urzędu może przedstawić przedsiębiorcy lub przedsiębiorcom
  uczestniczącym w koncentracji warunki, o których mowa w art. 18 ust. 2,
  wyznaczając termin na ustosunkowanie się do zgłoszonej propozycji; brak
  odpowiedzi lub odpowiedź negatywna powoduje wydanie decyzji, o której mowa w
  art. 19 ust. 1.
                                       
                                   Art. 97.
1. Postępowanie antymonopolowe w sprawach koncentracji powinno być zakończone
  nie później niż w terminie 2 miesięcy od dnia jego wszczęcia, z zastrzeżeniem
  ust. 2.
2. W przypadku zamiaru nabycia akcji dopuszczonych do publicznego obrotu
  postępowanie, o którym mowa w ust. 1, powinno być zakończone nie później niż
  w terminie 14 dni od dnia jego wszczęcia.
3. Do terminów określonych w ust. 1 i 2 nie wlicza się okresów oczekiwania na
  dokonanie zgłoszenia przez pozostałych uczestników koncentracji, a także
  okresów na usunięcie braków lub uzupełnienie informacji, o których mowa w
  art. 96 ust. 1 pkt 2, lub ustosunkowanie się do przedstawionych przez Prezesa
  Urzędu warunków, o których mowa w art. 18 ust. 2.
                                       
                                   Art. 98.
1. Przedsiębiorcy, których zamiar koncentracji podlega zgłoszeniu, są
  obowiązani do wstrzymania się od dokonania koncentracji do czasu wydania
  przez Prezesa Urzędu decyzji lub upływu terminu, w jakim decyzja powinna
  zostać wydana.
2. Czynność prawna, na podstawie której ma nastąpić koncentracja, może być
  dokonana pod warunkiem wydania przez Prezesa Urzędu, w drodze decyzji, zgody
  na dokonanie koncentracji lub upływu terminów, o których mowa w art. 97.
3. Nie stanowi naruszenia obowiązku, o którym mowa w ust. 1, realizacja
  publicznej oferty kupna lub zamiany akcji, zgłoszonej Prezesowi Urzędu w
  trybie art. 12 ust. 1, jeżeli nabywca nie korzysta z prawa głosu wynikającego
  z nabytych akcji lub czyni to wyłącznie w celu utrzymania pełnej wartości
  swej inwestycji kapitałowej lub dla zapobieżenia poważnej szkodzie, jaka może
  powstać u przedsiębiorców uczestniczących w koncentracji.
                                       
                                   Art. 99.
Jeżeli Prezes Urzędu poweźmie wiadomość o dokonaniu koncentracji z naruszeniem
obowiązku, o którym mowa w art. 12, może wszcząć postępowanie z urzędu.
                                       
                                   Art. 100.
W przypadku niewykonania decyzji, o której mowa w art. 20 ust. 1 lub 4, Prezes
Urzędu może, w drodze decyzji, dokonać podziału przedsiębiorcy. Do podziału
spółki stosuje się odpowiednio przepisy art. 528-550 ustawy z dnia 15 września
2000 r. - Kodeks spółek handlowych (Dz.U. Nr 94, poz. 1037). Prezesowi Urzędu
przysługują kompetencje organów spółek uczestniczących w podziale. Prezes
Urzędu może ponadto wystąpić do sądu o unieważnienie umowy lub podjęcie innych
środków prawnych zmierzających do przywrócenia stanu poprzedniego.
                                   Dział VI
                                Kary pieniężne
                                       
                                   Art. 101.
1. Prezes Urzędu nakłada, w drodze decyzji, na przedsiębiorcę karę pieniężną
  w wysokości stanowiącej równowartość od 1 000 do 50 000 euro, jeżeli
  przedsiębiorca ten, choćby nieumyślnie:
   1) nie wykonuje obowiązku zgłoszenia zamiaru koncentracji, o którym mowa w
     art. 12,
   2) wykonuje, po objęciu lub nabyciu akcji lub udziałów, prawa wynikające z
     tych akcji lub udziałów, z naruszeniem art. 13 pkt 3 i 4,
   3) posiada akcje lub udziały po upływie okresu, o którym mowa w art. 13 pkt
     3,
   4) wykonuje czynności, od których powinien się wstrzymać po dokonaniu
     zgłoszenia na podstawie art. 98  ust. 1.
2. Prezes Urzędu może nałożyć, w drodze decyzji, na przedsiębiorcę karę
  pieniężną:
   1) w wysokości stanowiącej równowartość od 1000 do 5 000 000 euro, jednak
     nie większej niż 10% przychodu osiągniętego w roku rozliczeniowym
     poprzedzającym rok nałożenia kary, jeżeli dopuścił  się naruszenia zakazu
     określonego w art. 5, w zakresie niewyłączonym na podstawie art. 6 i 7,
     lub naruszenia zakazu określonego w art. 8,
   2) w wysokości stanowiącej równowartość od 200 do 5 000 euro, jeżeli, choćby
     nieumyślnie:
     a) we wniosku, o którym mowa w art. 22, lub w zgłoszeniu, o którym mowa w
       art. 94 ust. 2, podał nieprawdziwe dane,
     b) nie udzielił informacji żądanych przez Prezesa Urzędu na podstawie
       art. 18 ust. 3 lub art. 45, lub udzielił nieprawdziwych lub
       wprowadzających w błąd informacji,
     c) nie współdziała w toku kontroli  prowadzonej w ramach postępowania na
       podstawie art. 57, z zastrzeżeniem art. 59 ust. 2,
     d) nie wypełnił obowiązku przewidzianego w art. 82.
3. Przepisy ust. 1 i 2  stosuje się do związków przedsiębiorców. W przypadku
  gdy związek przedsiębiorców nie osiąga przychodu, Prezes Urzędu może ustalić
  karę pieniężną w wysokości do pięćdziesięciokrotności przeciętnego
  wynagrodzenia.
                                       
                                   Art. 102.
1. Prezes Urzędu może nałożyć na przedsiębiorców, w drodze decyzji, karę
  pieniężną w wysokości stanowiącej równowartość od 10 do 1 000 euro za każdy
  dzień zwłoki w wykonaniu decyzji wydanych na podstawie art. 9, 18 ust. 1,
  art. 19 ust. 1 i art. 20 ust. 2 i 4, postanowień wydanych na podstawie art.
  60 ust. 1 lub wyroków sądu antymonopolowego wydanych na podstawie art. 47931
  § 3 Kodeksu postępowania cywilnego; karę pieniężną nakłada się licząc od daty
  wskazanej w decyzji.
2. Przepis ust. 1 stosuje się do związków przedsiębiorców. W przypadku, gdy
  związek przedsiębiorców nie osiąga przychodu, karę pieniężną za każdy
  rozpoczęty miesiąc niewykonania w terminie decyzji, postanowienia lub wyroku,
  sądu Prezes Urzędu ustala w wysokości do pięćdziesięciokrotności przeciętnego
  wynagrodzenia.
                                       
                                   Art. 103.
1. Prezes Urzędu może, w drodze decyzji, nałożyć na osobę pełniącą funkcję
  kierowniczą lub wchodzącą w skład organu zarządzającego przedsiębiorcy lub
  związku przedsiębiorców karę pieniężną w wysokości do dziesięciokrotności
  przeciętnego wynagrodzenia, jeżeli osoba ta umyślnie albo nieumyślnie:
   1) nie wykonała decyzji, postanowień lub wyroków, o których mowa w art.
     102,
   2) nie zgłosiła zamiaru koncentracji, o którym mowa w art. 12.
2. Prezes Urzędu może nałożyć na osoby, o których mowa w art. 59 ust. 1, karę
  pieniężną, o której mowa w ust. 1, za nieudzielenie informacji lub udzielenie
  nieprawdziwych lub wprowadzających w błąd informacji żądanych przez Prezesa
  Urzędu na podstawie art. 45, z zastrzeżeniem art. 59 ust. 2, oraz za brak
  współdziałania w toku kontroli  prowadzonej w ramach postępowania na
  podstawie art. 57, z zastrzeżeniem art. 59 ust. 2, oraz na świadków za
  nieuzasadnioną odmowę zeznań.
                                   Art. 104.
Przy ustalaniu wysokości kar pieniężnych, o których mowa w art. 101-103, należy
uwzględnić w szczególności okres, stopień oraz okoliczności uprzedniego
naruszenia przepisów ustawy.
                                       
                                   Art. 105.
1. Kary pieniężne, o których mowa w art. 101-103, są płatne z dochodu po
  opodatkowaniu lub z innej formy nadwyżki dochodów nad wydatkami zmniejszonej
  o podatki.
2. Wykonanie kary pieniężnej nałożonej przez Prezesa Urzędu ulega zawieszeniu
  do czasu uprawomocnienia się decyzji o jej nałożeniu.
3. Środki finansowe pochodzące z kar pieniężnych, o których mowa w art. 101103,
stanowią dochód budżetu państwa.
4. Karę pieniężną uiszcza się w terminie 14 dni od dnia uprawomocnienia się
  decyzji Prezesa Urzędu.
5. W razie upływu terminu, o którym mowa w ust. 4, kara pieniężna podlega
  ściągnięciu w trybie przepisów o postępowaniu egzekucyjnym w administracji.
6. W przypadku nieterminowego uiszczenia kary pieniężnej odsetek nie pobiera
  się.
                                   Art. 106.
1. Prezes Urzędu może na wniosek przedsiębiorcy, związku przedsiębiorców lub
  osób, o których mowa w art. 103, w drodze postanowienia, na które nie
  przysługuje zażalenie, odroczyć uiszczenie kary pieniężnej albo rozłożyć ją
  na raty ze względu na ważny interes wnioskodawcy.
2. Prezes Urzędu może uchylić, w drodze postanowienia, na które nie
  przysługuje zażalenie, odroczenie uiszczenia kary pieniężnej lub rozłożenie
  jej na raty, jeżeli ujawniły się nowe lub poprzednio nieznane okoliczności
  istotne dla rozstrzygnięcia.
                                   Dział VII
                      Zmiany w przepisach obowiązujących
                                       
                                   Art. 107.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157 i Nr 39,
poz. 231, z 1975 r. Nr 45, poz. 234, z 1982 r. Nr 11, poz. 82 i Nr 30, poz.
210, z 1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20,
poz. 86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4,
poz. 21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53,
poz. 306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22,
poz. 92 i Nr 115, poz. 496, z 1993 r. Nr 12, poz. 53, z 1994 r. Nr 105, poz.
509, z 1995 r. Nr 83, poz. 417, z 1996 r. Nr 24, poz. 110, Nr 43, poz. 189, Nr
73, poz. 350 i Nr 149, poz. 703, z 1997 r. Nr 43, poz. 270, Nr 54, poz. 348, Nr
75, poz. 471, Nr 102, poz. 643, Nr 117, poz. 752, Nr 121, poz. 769 i 770, Nr
133, poz. 882, Nr 139, poz. 934, Nr 140, poz. 940 i Nr 141, poz. 944, z 1998 r.
Nr 106, poz. 668 i Nr 117, poz. 757, z 1999 r. Nr 52, poz. 532 oraz z 2000 r.
Nr 22, poz. 269 i 271, Nr 48, poz. 552 i 554, Nr 55, poz. 665 i Nr 73, poz.
852)  wprowadza się następujące zmiany:
1) w art. 479{1} w § 2 pkt 3 otrzymuje brzmienie:
     "3) należące do właściwości sądów na podstawie przepisów o ochronie
       konkurencji, Prawa energetycznego, Prawa telekomunikacyjnego oraz
       przepisów o transporcie kolejowym,";
2) rozdział 2 działu IVa tytułu VII księgi pierwszej części pierwszej
  otrzymuje brzmienie:
                                  "Rozdział 2
       Rozdział 2. Postępowanie w sprawach z zakresu ochrony konkurencji
   Art. 479{28}. §1. Sąd Okręgowy w Warszawie - sąd antymonopolowy jest
             właściwy w sprawach:
           1) odwołań od decyzji Prezesa Urzędu Ochrony Konkurencji i
             Konsumentów, zwanego w przepisach niniejszego rozdziału "Prezesem
             Urzędu",
           2) zażaleń na postanowienia wydawane przez Prezesa Urzędu w
             postępowaniach prowadzonych na podstawie przepisów ustawy z dnia
             15 grudnia 2000 r. o ochronie konkurencji i konsumentów (Dz.U. Nr
             ..., poz. ...) lub przepisów odrębnych,
           3) zażaleń na postanowienia wydawane przez Prezesa Urzędu w
             postępowaniu zabezpieczającym prowadzonym na podstawie przepisów
             ustawy o ochronie konkurencji i konsumentów,
           4) zażaleń na postanowienia wydawane w postępowaniu egzekucyjnym
             prowadzonym w celu wykonania obowiązków wynikających z decyzji i
             postanowień wydawanych przez Prezesa Urzędu.
         §2. Odwołanie od decyzji Prezesa Urzędu wnosi się za jego
           pośrednictwem do sądu antymonopolowego w terminie dwutygodniowym od
           dnia doręczenia decyzji.
         §3. Odwołanie od decyzji Prezesa Urzędu powinno czynić zadość
           wymaganiom przepisanym dla pisma procesowego oraz zawierać
           oznaczenie zaskarżonej decyzji, przytoczenie zarzutów, zwięzłe ich
           uzasadnienie, wskazanie dowodów, a także zawierać wniosek o zmianę
           decyzji w całości lub w części.
  Art. 479{29}. §1. Stroną postępowania przed sądem antymonopolowym jest
             Prezes Urzędu oraz podmiot będący stroną w postępowaniu przed
             Prezesem Urzędu, a także wnoszący zażalenie.
         §2. W postępowaniu przed sądem antymonopolowym mogą brać udział jako
           uczestnicy podmioty dopuszczone do udziału w postępowaniu przed
           Prezesem Urzędu jako podmioty zainteresowane.
         §3. Pełnomocnikiem Prezesa Urzędu może być pracownik Urzędu Ochrony
           Konkurencji i Konsumentów.
    Art. 479{30}. W razie wniesienia odwołania od decyzji Prezesa Urzędu, sąd
           antymonopolowy może, na wniosek strony, która wniosła odwołanie,
           wstrzymać wykonanie decyzji do czasu rozstrzygnięcia sprawy.
           Postanowienie może być wydane na posiedzeniu niejawnym.
   Art. 479{31}. §1. Sąd antymonopolowy oddala odwołanie od decyzji Prezesa
             Urzędu, jeżeli nie ma podstaw do jego uwzględnienia.
         §2. Sąd antymonopolowy odrzuca odwołanie wniesione po upływie terminu
           do jego wniesienia, niedopuszczalne z innych przyczyn, a także wtedy
           gdy nie uzupełniono w wyznaczonym terminie braków odwołania.
         §3. Sąd antymonopolowy, uwzględniając odwołanie od decyzji, zmienia
           decyzję w całości lub w części i orzeka co do istoty sprawy.
   Art. 479{32}. §1. Zażalenie na postanowienie Prezesa Urzędu wnosi się do
             sądu antymonopolowego w terminie tygodnia od dnia doręczenia tego
             postanowienia.
         §2. Przepisy art. 479{28} § 2 i 3 oraz art. 479{30}  i 479{31} stosuje
           się odpowiednio do zażaleń na postanowienia Prezesa Urzędu.
      Art. 479{33}. §1. W postępowaniu przed sądem antymonopolowym chroni się
             tajemnicę przedsiębiorstwa oraz inne tajemnice podlegające
             ochronie na podstawie odrębnych przepisów.
         §2. Sąd antymonopolowy może, w drodze postanowienia, ujawnić stronie
           postępowania sądowego informacje chronione w postępowaniu przed
           Prezesem Urzędu jako tajemnica przedsiębiorstwa drugiej strony tylko
           wtedy, gdy:
           1) zmieniły się istotnie okoliczności będące podstawą wydania przez
             Prezesa Urzędu postanowienia ograniczającego prawo wglądu do
             materiału dowodowego załączonego przez strony do akt sprawy,
           2) strona, której tajemnica przedsiębiorstwa jest chroniona,
             wyraziła zgodę.
         §3. Sąd na wniosek strony lub z urzędu może, w drodze postanowienia, w
           niezbędnym zakresie ograniczyć pozostałym stronom prawo wglądu do
           materiału dowodowego załączonego przez strony do akt sprawy w toku
           postępowania sądowego, jeżeli udostępnienie tego materiału groziłoby
           ujawnieniem tajemnicy przedsiębiorstwa lub innych tajemnic
           podlegających ochronie na podstawie odrębnych przepisów.
         §4. Ograniczenie prawa wglądu do materiału dowodowego, o którym mowa w
           § 3, nie dotyczy Prezesa Urzędu.
         §5. Na postanowienie, o którym mowa w § 2 i 3, nie przysługuje
           zażalenie.
    Art. 479{34}. W postępowaniu przed sądem antymonopolowym Prezes Urzędu nie
           ma obowiązku wnoszenia opłaty sądowej i zwrotu kosztów postępowania.
      Art. 479{35}. §1. Do wyroku sądu antymonopolowego przepisy art. 387 i 388
             stosuje się odpowiednio.
         §2. Od wyroku sądu antymonopolowego przysługuje kasacja do Sądu
           Najwyższego niezależnie od wartości przedmiotu zaskarżenia.";
3) po rozdziale 3 działu IVa tytułu VII księgi pierwszej części pierwszej
  dodaje się rozdziały 4-6 w brzmieniu:
                                  "Rozdział 4
            Postępowanie w sprawach z zakresu regulacji energetyki
    Art. 479{46}. Sąd  Okręgowy w Warszawie - sąd antymonopolowy jest właściwy
           w sprawach:
           1) odwołań od decyzji Prezesa Urzędu Regulacji Energetyki, zwanego w
             przepisach niniejszego rozdziału "Prezesem Urzędu",
           2) zażaleń na postanowienia wydawane przez Prezesa Urzędu w
             postępowaniach prowadzonych na podstawie przepisów ustawy z dnia
             10 kwietnia 1997 r. - Prawo energetyczne (Dz.U. Nr 54, poz. 348 i
             Nr 158, poz. 1042, z 1998 r. Nr 94, poz. 594, Nr 106, poz. 668 i
             Nr 162, poz. 1126, z 1999 r. Nr 88, poz. 980, Nr 91, poz. 1042 i
             Nr 110, poz. 1255 oraz z 2000 r. Nr 43, poz. 489 i Nr 48, poz.
             555) lub przepisów odrębnych.
      Art. 479{47}. §1. Odwołanie od decyzji Prezesa Urzędu wnosi się za jego
             pośrednictwem do sądu antymonopolowego w terminie dwutygodniowym
             od dnia doręczenia decyzji.
         §2. Sąd antymonopolowy odrzuci odwołanie wniesione po upływie terminu
           do jego wniesienia lub gdy jest niedopuszczalne z innych przyczyn.
      Art. 479{48}. §1. Prezes Urzędu przekazuje niezwłocznie odwołanie wraz z
             aktami sprawy do sądu.
         §2. Jeżeli Prezes Urzędu uzna odwołanie za słuszne, może - nie
           przekazując akt sądowi - uchylić albo zmienić swoją decyzję w
           całości lub w części, o czym bezzwłocznie powiadamia stronę,
           przesyłając jej nową decyzję, od której stronie służy odwołanie.
    Art. 479{49}. Odwołanie od decyzji Prezesa Urzędu powinno czynić zadość
           wymaganiom przepisanym dla pisma procesowego oraz zawierać
           oznaczenie zaskarżonej decyzji i wartości przedmiotu sporu,
           przytoczenie zarzutów, zwięzłe ich uzasadnienie, wskazanie dowodów,
           a także zawierać wniosek o uchylenie albo zmianę decyzji w całości
           lub w części.
      Art. 479{50}. §1. W sprawach z zakresu regulacji energetyki stronami są
             także Prezes Urzędu i zainteresowany.
         §2. Zainteresowanym jest ten, czyje prawa lub obowiązki zależą od
           rozstrzygnięcia procesu. Jeżeli zainteresowany nie został wezwany do
           udziału w sprawie, sąd antymonopolowy wezwie go na wniosek strony
           albo z urzędu.
    Art. 479{51}. Pełnomocnikiem Prezesa Urzędu może być pracownik Urzędu
           Regulacji Energetyki.
    Art. 479{52}. W razie wniesienia odwołania od decyzji Prezesa Urzędu, sąd
           antymonopolowy może, na wniosek strony, która wniosła odwołanie,
           wstrzymać wykonanie decyzji do czasu rozstrzygnięcia sprawy.
           Postanowienie może być wydane na posiedzeniu niejawnym.
      Art. 479{53}. §1. Sąd antymonopolowy oddala odwołanie od decyzji Prezesa
             Urzędu, jeżeli nie ma podstaw do jego uwzględnienia.
         §2. W razie uwzględnienia odwołania, sąd antymonopolowy zaskarżoną
           decyzję albo uchyla, albo zmienia w całości lub w części i orzeka co
           do istoty sprawy.
    Art. 479{54}. W postępowaniu przed sądem antymonopolowym Prezes Urzędu nie
           ma obowiązku wnoszenia opłaty sądowej i zwrotu kosztów postępowania.
    Art. 479{55}. Przepisy art. 479{32} § 1 i art. 479{47}-479{54} stosuje się
           odpowiednio do zażaleń na postanowienia Prezesa Urzędu.
      Art. 479{56}. §1. Do wyroku sądu antymonopolowego przepisy art. 387 i 388
             stosuje się odpowiednio.
         §2. Od wyroku sądu antymonopolowego przysługuje kasacja do Sądu
           Najwyższego niezależnie od wartości przedmiotu zaskarżenia.
                                  Rozdział 5
          Postępowanie w sprawach z zakresu regulacji telekomunikacji
   Art. 479{57}. Sąd  Okręgowy w Warszawie - sąd antymonopolowy jest właściwy w
           sprawach:
           1) odwołań od decyzji Prezesa Urzędu Regulacji Telekomunikacji,
             zwanego w przepisach niniejszego rozdziału "Prezesem Urzędu",
           2) zażaleń na postanowienia wydawane przez Prezesa Urzędu w
             postępowaniach prowadzonych na podstawie przepisów ustawy z dnia
             21 lipca 2000 r. - Prawo telekomunikacyjne (Dz.U. Nr 73, poz. 852)
             lub przepisów odrębnych.
   Art. 479{58}. §1. Odwołanie od decyzji Prezesa Urzędu wnosi się za jego
             pośrednictwem do sądu antymonopolowego w terminie dwutygodniowym
             od dnia doręczenia decyzji.
         §2. Sąd antymonopolowy odrzuci odwołanie wniesione po upływie terminu
           do jego wniesienia lub gdy jest niedopuszczalne z innych przyczyn.
   Art. 479{59}. §1. Prezes Urzędu przekazuje niezwłocznie odwołanie wraz z
             aktami sprawy do sądu.
         §2. Jeżeli Prezes Urzędu uzna odwołanie za słuszne, może - nie
           przekazując akt sądowi - uchylić albo zmienić swoją decyzję w
           całości lub w części, o czym bezzwłocznie powiadamia stronę,
           przesyłając jej nową decyzję, od której stronie służy odwołanie.
   Art. 479{60}. Odwołanie od decyzji Prezesa Urzędu powinno czynić zadość
           wymaganiom przepisanym dla pisma procesowego oraz zawierać
           oznaczenie zaskarżonej decyzji i wartości przedmiotu sporu,
           przytoczenie zarzutów, zwięzłe ich uzasadnienie, wskazanie dowodów,
           a także zawierać wniosek o uchylenie albo zmianę decyzji w całości
           lub w części.
   Art. 479{61}. §1. W sprawach z zakresu regulacji telekomunikacji stronami
             są także Prezes Urzędu i zainteresowany.
         §2. Zainteresowanym jest ten, czyje prawa lub obowiązki zależą od
           rozstrzygnięcia procesu. Jeżeli zainteresowany nie został wezwany do
           udziału w sprawie, sąd antymonopolowy wezwie go na wniosek strony
           albo z urzędu.
   Art. 479{62}. Pełnomocnikiem Prezesa Urzędu może być pracownik Urzędu
           Regulacji Telekomunikacji.
   Art. 479{63}. W razie wniesienia odwołania od decyzji Prezesa Urzędu, sąd
           antymonopolowy może, na wniosek strony, która wniosła odwołanie,
           wstrzymać wykonanie decyzji do czasu rozstrzygnięcia sprawy.
           Postanowienie może być wydane na posiedzeniu niejawnym.
   Art. 479{64}. §1. Sąd antymonopolowy oddala odwołanie od decyzji Prezesa
             Urzędu, jeżeli nie ma podstaw do jego uwzględnienia.
         §2. W razie uwzględnienia odwołania, sąd antymonopolowy zaskarżoną
           decyzję albo uchyla, albo zmienia w całości lub w części i orzeka co
           do istoty sprawy.
   Art. 479{65}. W postępowaniu przed sądem antymonopolowym Prezes Urzędu nie
           ma obowiązku wnoszenia opłaty sądowej i zwrotu kosztów postępowania.
   Art. 479{66}. Przepisy art. 479{32} § 1 i art. 479{58}-479{65} stosuje się
           odpowiednio do zażaleń na postanowienia Prezesa Urzędu.
   Art. 479{67}. §1. Do wyroku sądu antymonopolowego przepisy art. 387 i 388
             stosuje się odpowiednio.
         §2.    Od wyroku sądu antymonopolowego przysługuje kasacja do Sądu
           Najwyższego niezależnie od wartości przedmiotu zaskarżenia.
                                  Rozdział 6
       Postępowanie w sprawach z zakresu regulacji transportu kolejowego
   Art. 479{68}. Sąd  Okręgowy w Warszawie - sąd antymonopolowy jest właściwy w
           sprawach:
           1) odwołań od decyzji Prezesa Urzędu Transportu Kolejowego, zwanego
             w przepisach niniejszego rozdziału "Prezesem Urzędu",
           2) zażaleń na postanowienia wydawane przez Prezesa Urzędu w
             postępowaniach prowadzonych na podstawie przepisów ustawy z dnia
             27 czerwca 1997 r. o transporcie kolejowym (Dz.U. Nr 96, poz. 591,
             z 1998 r. Nr 106, poz. 668, z 1999 r. Nr 84, poz. 934 oraz z 2000
             r. Nr 84, poz. 948 i Nr ..., poz. ...) lub przepisów odrębnych.
   Art. 479{69}. §1. Odwołanie od decyzji Prezesa Urzędu wnosi się za jego
             pośrednictwem do sądu antymonopolowego w terminie dwutygodniowym
             od dnia doręczenia decyzji.
         §2. Sąd antymonopolowy odrzuci odwołanie wniesione po upływie terminu
           do jego wniesienia lub gdy jest niedopuszczalne z innych przyczyn.
      Art. 479{70}. §1. Prezes Urzędu przekazuje niezwłocznie odwołanie wraz z
             aktami sprawy do sądu.
         §2. Jeżeli Prezes Urzędu uzna odwołanie za słuszne, może - nie
           przekazując akt sądowi - uchylić albo zmienić swoją decyzję w
           całości lub w części, o czym bezzwłocznie powiadamia stronę,
           przesyłając jej nową decyzję, od której stronie służy odwołanie.
    Art. 479{71}. Odwołanie od decyzji Prezesa Urzędu powinno czynić zadość
           wymaganiom przepisanym dla pisma procesowego oraz zawierać
           oznaczenie zaskarżonej decyzji i wartości przedmiotu sporu,
           przytoczenie zarzutów, zwięzłe ich uzasadnienie, wskazanie dowodów,
           a także zawierać wniosek o uchylenie albo zmianę decyzji w całości
           lub w części.
      Art. 479{72}. §1. W sprawach z zakresu regulacji transportu kolejowego
             stronami są także Prezes Urzędu i zainteresowany.
         §2. Zainteresowanym jest ten, czyje prawa lub obowiązki zależą od
           rozstrzygnięcia procesu. Jeżeli zainteresowany nie został wezwany do
           udziału w sprawie, sąd antymonopolowy wezwie go na wniosek strony
           albo z urzędu.
    Art. 479{73}. Pełnomocnikiem Prezesa Urzędu może być pracownik Urzędu
           Transportu Kolejowego.
    Art. 479{74}. W razie wniesienia odwołania od decyzji Prezesa Urzędu, sąd
           antymonopolowy może, na wniosek strony, która wniosła odwołanie,
           wstrzymać wykonanie decyzji do czasu rozstrzygnięcia sprawy.
           Postanowienie może być wydane na posiedzeniu niejawnym.
      Art. 479{75}. §1. Sąd antymonopolowy oddala odwołanie od decyzji Prezesa
             Urzędu, jeżeli nie ma podstaw do jego uwzględnienia.
         §2. W razie uwzględnienia odwołania, sąd antymonopolowy zaskarżoną
           decyzję albo uchyla, albo zmienia w całości lub w części i orzeka co
           do istoty sprawy.
   Art. 479{76}. W postępowaniu przed sądem antymonopolowym Prezes Urzędu nie
           ma obowiązku wnoszenia opłaty sądowej i zwrotu kosztów postępowania.
   Art. 479{77}. Przepisy art. 479{32} § 1 i art. 479{69}-479{75} stosuje się
           odpowiednio do zażaleń na postanowienia Prezesa Urzędu.
   Art. 479{78}. §1. Do wyroku sądu antymonopolowego przepisy art. 387 i 388
             stosuje się odpowiednio.
         §2. Od wyroku sądu antymonopolowego przysługuje kasacja do Sądu
           Najwyższego niezależnie od wartości przedmiotu zaskarżenia.".
 
                                   Art. 108.
W ustawie z dnia 20 czerwca 1985 r. - Prawo o ustroju sądów powszechnych (Dz.U.
z 1994 r. Nr 7, poz. 25, Nr 77, poz. 355, Nr 91, poz. 421, Nr 105, poz. 509, z
1995 r. Nr 34, poz. 163, Nr 81, poz. 406, z 1996 r. Nr 77, poz. 367; z 1997 r.
Nr 75, poz. 471, Nr 98, poz. 604, Nr 106, poz. 679, Nr 117, poz. 751, 752 i
753, Nr 121, poz. 769, Nr 124, poz. 782, Nr 133, poz. 882, z 1998 r. Nr 98,
poz. 607, Nr 160, poz. 1064, Nr 162, poz. 1118 i 1125, z 1999 r. Nr 20, poz.
180, Nr 60, poz. 636, Nr 75, poz. 853, Nr 83, poz. 931, Nr 110, poz. 1255 oraz
z 2000 r. Nr 48, poz. 551, Nr 50, poz. 580 i Nr 56, poz. 678) art. 20 otrzymuje
brzmienie:
    "Art. 20. Minister Sprawiedliwości, w drodze rozporządzenia, tworzy w
           Sądzie Okręgowym w Warszawie odrębną jednostkę organizacyjną do
           spraw z zakresu ochrony konkurencji, regulacji energetyki,
           telekomunikacji i transportu kolejowego.".
                                       
                                   Art. 109.
W ustawie z dnia 30 kwietnia 1993 r. o narodowych funduszach inwestycyjnych i
ich prywatyzacji (Dz. U. Nr 44, poz. 202, z 1994 r. Nr 84, poz. 385 oraz z 1997
r. Nr 30, poz. 164, Nr 47, poz. 298 i Nr 107, poz. 691) wprowadza się
następujące zmiany:
1) art. 25 otrzymuje brzmienie:
      "Art. 25. 1. Firma zarządzająca nie może jednocześnie świadczyć usług
             zarządzania na rzecz dwóch lub więcej funduszy lub być
             akcjonariuszem funduszu, na którego rzecz świadczy usługi
             zarządzania, bez wcześniejszego uzyskania zgody Prezesa Urzędu
             Ochrony Konkurencji i Konsumentów.
         2. Członek rady nadzorczej lub zarządu funduszu nie może jednocześnie
           pełnić funkcji członka rady nadzorczej lub członka zarządu innego
           funduszu. Zakaz ten stosuje się odpowiednio do prokurentów.
         3. W razie naruszenia obowiązków i zakazów, o których mowa w ust. 1 i
           2, Prezes Urzędu Ochrony Konkurencji i Konsumentów może wydać
           decyzję o nałożeniu na odpowiedzialnego członka zarządu danego
           funduszu lub firmy zarządzającej kary pieniężnej w wysokości
           nieprzekraczającej połowy rocznego dochodu danej osoby za ostatni
           rok podatkowy. Odwołania od decyzji Prezesa Urzędu Ochrony
           Konkurencji i Konsumentów podlegają rozpatrzeniu w trybie art. 78
           ustawy z dnia 15 grudnia 2000 r. o ochronie konkurencji i
           konsumentów (Dz.U. Nr ..., poz. ...).";
2) art. 27 otrzymuje brzmienie:
       "Art. 27. Zakazy, o których mowa w art. 25 ust. 1 i 2 oraz w art. 26,
              obejmują również podmioty dominujące i zależne w stosunku do
              firmy zarządzającej w rozumieniu art. 4 pkt 3 ustawy, o której
              mowa w art. 25 ust. 3.";
3) po art. 28 dodaje się art. 28a w brzmieniu:
       "Art. 28a. W zakresie nieuregulowanym w tym rozdziale stosuje się
              przepisy ustawy z dnia 15 grudnia 2000 r. o ochronie konkurencji
              i konsumentów.".
                                       
                                  Dział VIII
                        Przepisy przejściowe i końcowe
                                       
                                   Art. 110.
1. Z dniem wejścia w życie ustawy rozpoczyna się pierwsza kadencja Prezesa
  Urzędu sprawującego urząd w tym dniu, z zastrzeżeniem ust. 2 i 3.
2. Kadencja Prezesa Urzędu, o której mowa w ust. 1, ulega skróceniu o okres
  sprawowania przez niego urzędu przed dniem wejścia w życie ustawy.
3. Prezes Rady Ministrów może odwołać Prezesa Urzędu w terminie 3 miesięcy od
  dnia wejścia w życie ustawy. W terminie tym nie znajdują zastosowania
  ograniczenia, o których mowa w art. 24 ust. 5.
                                       
                                   Art. 111.
Z dniem wejścia w życie ustawy dyrektorzy i wicedyrektorzy delegatur Urzędu
stają się członkami korpusu służby cywilnej, a ich dotychczasowe stosunki pracy
nawiązane na podstawie powołania na zasadach określonych w ustawie z dnia 24
lutego 1990 r. o przeciwdziałaniu praktykom monopolistycznym i ochronie
interesów konsumentów (Dz. U. z 1999 r. Nr 52, poz. 547 oraz z 2000 r. Nr 31,
poz. 381 i Nr 60, poz. 704) przekształcają się w stosunki pracy na podstawie
umowy o pracę na czas nieokreślony, z tym że stanowisko wicedyrektora
delegatury przekształca się w stanowisko zastępcy dyrektora delegatury.
                                   Art. 112.
Przy ustalaniu wysokości kary pieniężnej, o którym mowa w art. 104, uwzględnia
się również okoliczność naruszenia przepisów ustawy z dnia 24 lutego 1990 r. o
przeciwdziałaniu praktykom monopolistycznym i ochronie interesów konsumentów w
okresie 5 lat od dnia wejścia w życie niniejszej ustawy.
                                   Art. 113.
Postępowania wszczęte na podstawie przepisów ustawy z dnia 24 lutego 1990 r. o
przeciwdziałaniu praktykom monopolistycznym i ochronie interesów konsumentów
prowadzi się na podstawie przepisów niniejszej ustawy.
                                   Art. 114.
Przepisy wykonawcze wydane na podstawie ustawy z dnia 24 lutego 1990 r. o
przeciwdziałaniu praktykom monopolistycznym i ochronie interesów konsumentów
zachowują moc do czasu wejścia w życie aktów wykonawczych wydanych na podstawie
niniejszej ustawy, w zakresie, w jakim nie są z nią sprzeczne, nie dłużej
jednak niż przez okres 12 miesięcy od dnia jej wejścia w życie.
                                       
                                   Art. 115.
Wartość euro, o której mowa w przepisach ustawy, podlega przeliczeniu na złote
według kursu średniego walut obcych ogłoszonego przez Narodowy Bank Polski w
ostatnim dniu roku kalendarzowego poprzedzającego rok zgłoszenia zamiaru
koncentracji lub nałożenia kary.
                                       
                                   Art. 116.
Ilekroć w odrębnych przepisach jest mowa o organie antymonopolowym lub Urzędzie
Antymonopolowym, rozumie się przez to Prezesa Urzędu Ochrony Konkurencji i
Konsumentów.
                                       
                                   Art. 117.
Traci moc ustawa z dnia 24 lutego 1990 r. o przeciwdziałaniu praktykom
monopolistycznym i ochronie interesów konsumentów (Dz. U. z 1999 r. Nr 52, poz.
547 oraz z 2000 r. Nr 31, poz. 381 i Nr 60, poz. 704).
                                   Art. 118.
Ustawa wchodzi w życie z dniem 1 kwietnia 2001 r., z wyjątkiem art. 41, który
wchodzi w życie z dniem 1 stycznia 2001 r.
