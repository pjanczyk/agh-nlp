



Dz.U. z 2001 r. Nr 4, poz. 27
                                                                                
                                                                                
                                                                                
                                        
                                     USTAWA
                            z dnia 15 grudnia 2000 r.
                                        
                         o spółdzielniach mieszkaniowych
                                        
                                        
                                   Rozdział 1
                                 Przepisy ogólne
                                        
                                        
                                     Art. 1.
1. Celem spółdzielni mieszkaniowej, zwanej dalej "spółdzielnią", jest
  zaspokajanie potrzeb mieszkaniowych i innych potrzeb członków oraz ich
  rodzin, przez dostarczanie członkom samodzielnych lokali mieszkalnych lub
  domów jednorodzinnych, a także lokali o innym przeznaczeniu.
2. Przedmiotem działalności spółdzielni może być:
   1) budowanie lub nabywanie budynków w celu ustanowienia na rzecz członków
     spółdzielczych lokatorskich praw do znajdujących się w tych budynkach
     lokali mieszkalnych,
   2) budowanie lub nabywanie budynków w celu ustanowienia na rzecz członków
     odrębnej własności znajdujących się w tych budynkach lokali mieszkalnych
     lub lokali o innym przeznaczeniu,
   3) budowanie lub nabywanie domów jednorodzinnych w celu przeniesienia na
     rzecz członków własności tych domów,
   4) udzielanie pomocy członkom w budowie przez nich budynków mieszkalnych lub
     domów jednorodzinnych,
   5) budowanie lub nabywanie budynków w celu wynajmowania lub sprzedaży
     znajdujących się w tych budynkach lokali mieszkalnych lub lokali o innym
     przeznaczeniu.
3. Spółdzielnia ma obowiązek zarządzania nieruchomościami stanowiącymi jej
  mienie lub nabyte na podstawie ustawy mienie jej członków.
4. Statut spółdzielni określa, którą działalność spośród wymienionych w ust. 2,
  prowadzi spółdzielnia.
5. Spółdzielnia może zarządzać nieruchomością niestanowiącą jej mienia lub
  mienia jej członków na podstawie umowy zawartej z właścicielem (współwłaścicielami)
tej nieruchomości.
6. Spółdzielnia może prowadzić również inną działalność gospodarczą na zasadach
  określonych w odrębnych przepisach i w statucie, jeżeli działalność ta
  związana jest bezpośrednio z realizacją celu, o którym mowa w ust. 1.
7. W zakresie nieuregulowanym w ustawie do spółdzielni mieszkaniowej stosuje
  się przepisy ustawy z dnia 16 września 1982 r. - Prawo spółdzielcze (Dz.U. z
  1995 r. Nr 54, poz. 288 i Nr 133, poz. 654, z 1996 r. Nr 5, poz. 32, Nr 24,
  poz. 110 i Nr 43, poz. 189, z 1997 r. Nr 32, poz. 183, Nr 111, poz. 723 i Nr
  121, poz. 769 i 770 oraz z 1999 r. Nr 40, poz. 399, Nr 60, poz. 636 i Nr 77,
  poz. 874 i Nr 99, poz. 1151).
                                     Art. 2.
1. Lokalem w rozumieniu ustawy jest samodzielny lokal mieszkalny, a także lokal
  o innym przeznaczeniu, o których mowa w przepisach ustawy z dnia 24 czerwca
  1994 r. o własności lokali (Dz.U. z 2000 r. Nr 80, poz. 903).
2. Lokalem mieszkalnym w rozumieniu ustawy jest również pracownia twórcy
  przeznaczona do prowadzenia działalności w dziedzinie kultury i sztuki.
3. Domem jednorodzinnym w rozumieniu ustawy jest również samodzielna część domu
  bliźniaczego lub szeregowego przeznaczona przede wszystkim do zaspokojenia
  potrzeb mieszkaniowych. Do domów jednorodzinnych stosuje się przepisy ustawy
  dotyczące lokali.
                                     Art. 3.
1. Członkiem spółdzielni może być osoba fizyczna, choćby nie miała zdolności do
  czynności prawnych lub miała ograniczoną zdolność do czynności prawnych.
2. Członkami spółdzielni mogą być oboje małżonkowie, choćby spółdzielcze
  lokatorskie prawo do lokalu mieszkalnego albo prawo odrębnej własności lokalu
  przysługiwało tylko jednemu z nich.
3. Członkiem spółdzielni może być osoba prawna, o ile statut nie stanowi
  inaczej, jednakże takiej osobie nie przysługuje spółdzielcze lokatorskie
  prawo do lokalu mieszkalnego.
                                     Art. 4.
1. Członkowie spółdzielni, którym przysługują spółdzielcze lokatorskie prawa do
  lokali mieszkalnych, są obowiązani uczestniczyć w wydatkach związanych z
  eksploatacją i utrzymaniem nieruchomości w częściach przypadających na ich
  lokale, eksploatacją  i utrzymaniem nieruchomości stanowiących mienie
  spółdzielni oraz w zobowiązaniach spółdzielni z innych tytułów przez
  uiszczanie opłat zgodnie z postanowieniami statutu.
2. Członkowie spółdzielni będący właścicielami lokali są obowiązani
  uczestniczyć w wydatkach związanych z utrzymaniem ich lokali, eksploatacją i
  utrzymaniem nieruchomości wspólnych, eksploatacją i utrzymaniem nieruchomości
  stanowiących mienie spółdzielni  oraz w zobowiązaniach spółdzielni z innych
  tytułów przez uiszczanie opłat zgodnie z postanowieniami statutu.
3. Członkowie spółdzielni, którzy oczekują na ustanowienie na ich rzecz
  spółdzielczego lokatorskiego prawa do lokalu mieszkalnego lub prawa odrębnej
  własności lokalu, są obowiązani uczestniczyć w kosztach budowy lokali przez
  wnoszenie wkładów mieszkaniowych lub budowlanych i w innych zobowiązaniach
  spółdzielni związanych z budową zgodnie z postanowieniami statutu. Od chwili
  wydania im lokali uiszczają oni opłaty określone w ust. 1 albo 2.
4. Właściciele lokali niebędący członkami spółdzielni są obowiązani
  uczestniczyć w wydatkach związanych z utrzymaniem ich lokali, eksploatacją i
  utrzymaniem nieruchomości wspólnych oraz w innych kosztach zarządu tymi
  nieruchomościami na takich samych zasadach jak członkowie spółdzielni, z
  zastrzeżeniem art. 5. Są oni również obowiązani uczestniczyć w wydatkach
  związanych z eksploatacją i utrzymaniem nieruchomości stanowiących mienie
  spółdzielni, które są przeznaczone do wspólnego korzystania przez osoby
  zamieszkujące w określonych budynkach lub osiedlu, w części nie pokrytej
  pożytkami i innymi dochodami z tych nieruchomości.
5. Członkowie spółdzielni są również obowiązani uczestniczyć w wydatkach
  związanych z działalnością społeczną, oświatową i kulturalną prowadzoną przez
  spółdzielnię. Właściciele lokali niebędący członkami mogą odpłatnie korzystać
  z takiej działalności na podstawie umów zawieranych ze spółdzielnią.
6. Opłaty, o których mowa  w ust. 1-5, wnosi się co miesiąc z góry do 10 dnia
  miesiąca. Statut spółdzielni może określać inny termin wnoszenia opłat, nie
  krótszy jednak niż ustawowy. Spółdzielnia jest obowiązana na żądanie członka
  lub niebędącego członkiem właściciela lokalu przedstawić kalkulację wysokości
  opłat.
7. O zmianie wysokości opłat spółdzielnia jest obowiązana zawiadomić osoby, o
  których mowa w ust. 1, 2 i 4, co najmniej 14 dni przed upływem terminu do
  wnoszenia opłat, ale nie później niż ostatniego dnia miesiąca poprzedzającego
  ten termin. Zmiana wysokości opłat wymaga uzasadnienia na piśmie.
8. Członkowie spółdzielni mogą kwestionować zasadność zmiany wysokości opłat w
  postępowaniu wewnątrzspółdzielczym, o którym mowa w art. 32 i art. 33  2
  ustawy - Prawo spółdzielcze, a  po jego wyczerpaniu - na drodze sądowej.
  Właściciele niebędący członkami spółdzielni mogą kwestionować zasadność
  zmiany wysokości opłat bezpośrednio na drodze sądowej. Wystąpienie na drogę
  postępowania wewnątrzspółdzielczego lub sądowego nie zwalnia wymienionych
  osób z obowiązku wnoszenia opłat w zmienionej wysokości.
                                        
                                     Art. 5.
1. Pożytki i inne przychody z nieruchomości wspólnej służą pokrywaniu wydatków
  związanych z jej eksploatacją i utrzymaniem, a w części przekraczającej te
  wydatki przypadają właścicielom lokali proporcjonalnie do ich udziałów w
  nieruchomości wspólnej.
2. Pożytki i inne przychody z własnej działalności gospodarczej spółdzielnia
  może przeznaczyć w szczególności na pokrycie wydatków związanych z
  eksploatacją i utrzymaniem nieruchomości w zakresie obciążającym członków
  oraz na prowadzenie działalności społecznej, oświatowej i kulturalnej.
                                     Art. 6.
1. Różnica między  kosztami a przychodami gospodarki zasobami mieszkaniowymi
  spółdzielni zwiększa odpowiednio koszty lub przychody tej gospodarki w roku
  następnym.
2. Umorzenie środków trwałych, finansowanych bezpośrednio z funduszu zasobowego
  oraz z funduszu wkładów mieszkaniowych, obciąża odpowiednio te fundusze.
3. Spółdzielnia tworzy fundusz na remonty zasobów mieszkaniowych. Odpisy na ten
  fundusz obciążają koszty gospodarki zasobami mieszkaniowymi stanowiącymi
  mienie spółdzielni.
                                     Art. 7.
1. Po wygaśnięciu tytułu prawnego do lokalu mieszkalnego członek oraz
  zamieszkujące w tym lokalu osoby, które prawa swoje od niego wywodzą, są
  obowiązani do opróżnienia lokalu. Na spółdzielni nie ciąży obowiązek
  dostarczenia innego lokalu.
2. Statut powinien przewidywać termin, nie krótszy niż 3 miesiące, do
  opróżnienia lokalu po wygaśnięciu tytułu prawnego do tego lokalu.
3. Spółdzielnia współpracuje z organami samorządowymi i rządowymi oraz
  instytucjami i organizacjami, które mogą ułatwić uzyskanie innego mieszkania
  przez osoby wymienione w ust. 1, a w szczególności ułatwia im uzyskanie
  potrzebnych informacji oraz bezzwłocznie dokonuje rozliczenia zobowiązań i
  wypłaty należności.
4. Przepisy ust. 1 i 2 stosuje się odpowiednio w wypadku wygaśnięcia tytułu
  prawnego do korzystania z lokalu o innym przeznaczeniu, o ile umowa nie
  stanowi inaczej.
                                     Art. 8.
W sprawach nieuregulowanych w ustawie, prawa i obowiązki członków spółdzielni
dotyczące w szczególności:
   1) zawierania umów w sprawie budowy lokali,
   2) zawierania z członkami, którym przysługują spółdzielcze prawa do lokali,
     umów o przeniesienie własności lokali,
   3) wnoszenia, ustalania i waloryzacji wkładu mieszkaniowego i budowlanego,
   4) rozliczeń z tytułu dodatkowego wyposażenia lokalu,
   5) uprawnień członka spółdzielni do zamiany lokalu,
określają postanowienia statutu.
                                        
                                   Rozdział 2
              Spółdzielcze lokatorskie prawo do lokalu mieszkalnego
                                        
                                     Art. 9.
1. Przez umowę o spółdzielcze lokatorskie prawo do lokalu mieszkalnego
  spółdzielnia zobowiązuje się oddać członkowi lokal mieszkalny do używania
  przez czas nieoznaczony, a członek zobowiązuje się wnieść wkład mieszkaniowy
  oraz uiszczać opłaty określone w ustawie i w statucie spółdzielni.
2. Spółdzielcze lokatorskie prawo do lokalu mieszkalnego może być ustanowione w
  budynku stanowiącym własność lub współwłasność spółdzielni.
3. Spółdzielcze lokatorskie prawo do lokalu mieszkalnego jest niezbywalne, nie
  przechodzi na spadkobierców i nie podlega egzekucji.
4. Spółdzielcze lokatorskie prawo do lokalu mieszkalnego powstaje  z chwilą
  zawarcia umowy między członkiem a spółdzielnią. Umowa powinna być zawarta pod
  rygorem nieważności w formie pisemnej.
5. Spółdzielcze lokatorskie prawo do lokalu mieszkalnego może należeć do jednej
  osoby albo do małżonków.
6. Do ochrony spółdzielczego lokatorskiego prawa do lokalu mieszkalnego stosuje
  się odpowiednio przepisy o ochronie własności.
7. Wynajęcie lub oddanie w bezpłatne używanie całego lokalu mieszkalnego wymaga
  zgody spółdzielni. Spółdzielnia nie może odmówić wyrażenia takiej zgody bez
  uzasadnionej przyczyny.
8. Jeżeli spółdzielnia, na mocy jednostronnej czynności prawnej, ustanowiła dla
  siebie odrębną własność lokalu mieszkalnego, przeniesienie własności lokalu
  mieszkalnego może nastąpić wyłącznie na rzecz członka, któremu przysługuje
  spółdzielcze prawo do tego lokalu.
                                        
                                    Art. 10.
1. Z członkiem ubiegającym się o spółdzielcze lokatorskie prawo do lokalu
  mieszkalnego spółdzielnia zawiera umowę o budowę lokalu. Umowa taka, zawarta
  w formie pisemnej pod rygorem nieważności, powinna zobowiązywać strony do
  zawarcia, po wybudowaniu lokalu, umowy o spółdzielcze lokatorskie prawo do
  tego lokalu, a ponadto powinna zawierać:
   1) zobowiązanie członka spółdzielni do pokrywania kosztów zadania
     inwestycyjnego w części przypadającej na jego lokal przez wniesienie
     wkładu mieszkaniowego oraz do uczestniczenia w innych zobowiązaniach
     spółdzielni związanych z budową,
   2) określenie zakresu rzeczowego robót realizowanego zadania inwestycyjnego,
     które będzie stanowić podstawę ustalenia wysokości kosztów budowy lokalu,
   3) określenie zasad ustalania wysokości kosztów budowy lokalu,
   4) inne postanowienia określone w statucie.
2. Członek ubiegający się o ustanowienie spółdzielczego lokatorskiego prawa do
  lokalu mieszkalnego wnosi wkład mieszkaniowy według zasad określonych w
  statucie w wysokości odpowiadającej różnicy między kosztem budowy
  przypadającym na jego lokal a uzyskaną przez spółdzielnię pomocą ze środków
  publicznych (umorzeniem części kredytu zaciągniętego przez spółdzielnię na
  sfinansowanie kosztów budowy lokalu) lub z innych środków. Jeżeli część
  wkładu mieszkaniowego została sfinansowana z zaciągniętego przez spółdzielnię
  kredytu na sfinansowanie kosztów budowy danego lokalu, członek jest
  obowiązany  uczestniczyć w spłacie tego kredytu wraz z odsetkami w części
  przypadającej na jego lokal.
3. Przepisy ust. 1 i 2 stosuje się odpowiednio do członka zawierającego umowę o
  ustanowienie spółdzielczego lokatorskiego prawa do lokalu mieszkalnego, do
  którego wygasło prawo przysługujące innej osobie. Taki członek wnosi wkład
  mieszkaniowy w wysokości wkładu wypłaconego innej osobie, o której mowa w
  art. 11 ust. 2, oraz zobowiązuje się do spłaty długu obciążającego tę osobę
  z tytułu przypadającej na nią części zaciągniętego przez spółdzielnię kredytu
  na sfinansowanie kosztów  budowy danego lokalu wraz z odsetkami.
4. Jeżeli między datą wygaśnięcia spółdzielczego lokatorskiego prawa do lokalu
  mieszkalnego a datą ustanowienia nowego prawa do tego lokalu uległa istotnej
  zmianie wartość rynkowa lokalu, członek zawierający umowę o ustanowienie
  spółdzielczego lokatorskiego prawa do tego lokalu wnosi wkład mieszkaniowy
  zwaloryzowany według wartości rynkowej lokalu.
5. W wypadku modernizacji budynku członek spółdzielni, któremu przysługuje
  spółdzielcze lokatorskie prawo do lokalu mieszkalnego, jest obowiązany
  uzupełnić wkład mieszkaniowy.
                                    Art. 11.
1. Spółdzielcze lokatorskie prawo do lokalu mieszkalnego wygasa z chwilą
  ustania członkostwa oraz w innych wypadkach określonych w niniejszym
  rozdziale. W wypadku gdy przysługuje ono małżonkom, wygaśnięcie prawa
  następuje z chwilą ustania członkostwa obojga małżonków.
2. W wypadku wygaśnięcia spółdzielczego lokatorskiego prawa do lokalu
  mieszkalnego spółdzielnia, zwraca zgodnie z postanowieniami statutu osobie
  uprawnionej wniesiony wkład mieszkaniowy albo jego wniesioną część,
  zwaloryzowane według wartości rynkowej lokalu stanowiącego odrębną
  nieruchomość. W rozliczeniu tym nie uwzględnia się długu obciążającego
  członka z tytułu przypadającej na niego części zaciągniętego przez
  spółdzielnię kredytu na sfinansowanie kosztów budowy danego lokalu wraz z
  odsetkami, o którym mowa w art. 10 ust. 3. Roszczenie o wypłatę wkładu albo
  jego części staje się wymagalne z chwilą opróżnienia lokalu, o którym mowa  w
  art. 7 ust. 1.
3. Umowa spółdzielczego prawa do lokalu mieszkalnego, zawarta z innym członkiem
  przed wygaśnięciem prawa do tego lokalu, jest nieważna.
                                    Art. 12.
1. Na pisemne żądanie członka, któremu przysługuje spółdzielcze lokatorskie
  prawo do lokalu mieszkalnego, spółdzielnia jest obowiązana zawrzeć z tym
  członkiem umowę przeniesienia własności lokalu po dokonaniu przez niego:
   1) spłaty wszelkich długów związanych z tym lokalem,
   2) spłaty przypadającej na jego lokal części innych zobowiązań spółdzielni
     związanych z budową, o których mowa w art. 10 ust. 1 pkt 1, w tym w
     szczególności odpowiedniej części zadłużenia kredytowego spółdzielni wraz
     z odsetkami,
   3) wpłaty różnicy pomiędzy wartością rynkową prawa odrębnej własności lokalu
     a wartością zwaloryzowanego wkładu mieszkaniowego i spłat, o których mowa
     w pkt 1 i 2.
2. Wysokość wkładu mieszkaniowego waloryzuje się proporcjonalnie do aktualnej
  wartości rynkowej prawa do lokalu.
3. Wpływy z wpłat, o których mowa w ust. 1 pkt 3, spółdzielnia przeznacza na
  uzupełnienie funduszu remontowego spółdzielni.
                                        
                                    Art. 13.
1. Po ustaniu małżeństwa wskutek rozwodu lub po unieważnieniu małżeństwa,
  małżonkowie powinni w terminie jednego roku zawiadomić spółdzielnię, któremu
  z nich przypadło spółdzielcze lokatorskie prawo do lokalu mieszkalnego albo
  przedstawić dowód wszczęcia postępowania sądowego o podział tego prawa. Były
  małżonek niebędący członkiem spółdzielni powinien złożyć deklarację
  członkowską w terminie 3 miesięcy od dnia, w którym przypadło mu prawo do
  lokalu.
2. Jeżeli małżonkowie nie dokonają czynności, o których mowa w ust. 1,
  spółdzielnia wyznaczy im w tym celu dodatkowy termin, nie krótszy niż 6
  miesięcy, uprzedzając o skutkach, jakie może spowodować jego niezachowanie.
  Po bezskutecznym upływie tego terminu spółdzielnia może podjąć uchwałę o
  wygaśnięciu spółdzielczego lokatorskiego prawa do lokalu.
                                        
                                    Art. 14.
1. Z chwilą śmierci jednego z małżonków spółdzielcze lokatorskie prawo do
  lokalu mieszkalnego, które przysługiwało obojgu małżonkom, przypada drugiemu
  małżonkowi. Małżonek ten, jeżeli nie jest członkiem spółdzielni, powinien w
  terminie jednego roku od dnia śmierci współmałżonka złożyć deklarację
  członkowską. Przepis art. 13 ust. 2 stosuje się odpowiednio.
2. Przepis ust. 1 nie narusza uprawnień spadkobierców do dziedziczenia wkładu.
                                    Art. 15.
1. W wypadku wygaśnięcia spółdzielczego lokatorskiego prawa do lokalu
  mieszkalnego w następstwie niedokonania czynności, o których mowa w art. 13
  ust. 2, roszczenia o przyjęcie do spółdzielni i zawarcie umowy o ustanowienie
  spółdzielczego lokatorskiego prawa do lokalu mieszkalnego przysługują
  zamieszkałym razem z byłymi małżonkami lub jednym z nich: dzieciom i innym
  osobom bliskim.
2. W wypadku wygaśnięcia spółdzielczego lokatorskiego prawa do lokalu
  mieszkalnego w następstwie ustania członkostwa lub niedokonania czynności, o
  których mowa w art. 14, roszczenia o przyjęcie do spółdzielni i zawarcie
  umowy o ustanowienie spółdzielczego lokatorskiego prawa do lokalu
  mieszkalnego przysługują zamieszkałym razem z byłym członkiem: małżonkowi,
  dzieciom i innym osobom bliskim.
3. W wypadku ustania członkostwa w okresie oczekiwania na zawarcie umowy o
  ustanowienie spółdzielczego lokatorskiego prawa do lokalu mieszkalnego
  osobom, o których mowa w ust. 2, które miały wspólnie z członkiem zamieszkać
  w tym lokalu, przysługują roszczenia o przyjęcie do spółdzielni i zawarcie
  umowy zgodnie z postanowieniami umowy o budowę lokalu.
4. Do zachowania roszczeń, o których mowa w ust. 1 - 3, konieczne jest złożenie
  w terminie jednego roku deklaracji członkowskiej wraz z pisemnym zapewnieniem
  o gotowości do zawarcia umowy o ustanowienie spółdzielczego lokatorskiego
  prawa do lokalu mieszkalnego. W wypadku zgłoszenia się kilku uprawnionych,
  rozstrzyga sąd w postępowaniu nieprocesowym. Po bezskutecznym upływie
  wyznaczonego przez spółdzielnię terminu wystąpienia do sądu, wyboru dokonuje
  spółdzielnia.
5. Osoba przyjęta w poczet członków spółdzielni w wypadku, o którym mowa w
  ust. 3, staje się stroną umowy o budowę lokalu wiążącej  osobę, której
  członkostwo ustało.
6. W wypadku wygaśnięcia roszczeń lub braku uprawnionych osób, o których mowa w
  ust. 3, spółdzielnia zwraca uprawnionej osobie wniesiony wkład mieszkaniowy
  albo jego wniesioną część, zwaloryzowane na zasadach określonych w art. 11
  ust. 2.
7. W wypadku ustania członkostwa w okresie poprzedzającym zawarcie umowy o
  budowę lokalu osobom, o których mowa w ust. 3, przysługują roszczenia o
  przyjęcie do spółdzielni i zawarcie  umowy.
                                    Art. 16.
1. Z dniem wykreślenia spółdzielni z rejestru po zakończeniu jej likwidacji
  albo postępowania upadłościowego spółdzielcze lokatorskie prawo do lokalu
  przekształca się w prawo najmu podlegające przepisom ustawy z dnia 2 lipca
  1994 r. o najmie lokali mieszkalnych i dodatkach mieszkaniowych (Dz.U. z 1998
  r. Nr 120, poz. 787 i Nr 162, poz. 1119, z 1999 r. Nr 111, poz. 1281 oraz z
  2000 r. Nr 3, poz. 46, Nr 5, poz. 67 i Nr 83, poz. 946), chyba że nabywcą
  budynku lub udziału w budynku, w którym znajduje się taki lokal, jest inna
  spółdzielnia mieszkaniowa.
2. W wypadku nabycia budynku lub udziału w budynku przez inną spółdzielnię
  mieszkaniową byłemu członkowi lub osobom, o których mowa w art. 15 ust. 1 lub
  2, przysługuje roszczenie o przyjęcie do tej spółdzielni. Przepis art. 13
  ust. 2 stosuje się odpowiednio.
                                        
                                    Art. 17.
W zakresie nieuregulowanym w ustawie do spółdzielczego lokatorskiego prawa do
lokalu mieszkalnego stosuje się odpowiednio przepisy ustawy o najmie lokali
mieszkalnych i dodatkach mieszkaniowych, chyba że statut spółdzielni zawiera
postanowienia korzystniejsze dla członków.
                                   Rozdział 3
                         Prawo odrębnej własności lokalu
                                        
                                    Art. 18.
1. Z członkiem spółdzielni ubiegającym się o ustanowienie odrębnej własności
  lokalu spółdzielnia zawiera umowę o budowę lokalu. Umowa zawarta w formie
  pisemnej pod rygorem nieważności, powinna zobowiązywać strony do zawarcia
  umowy o ustanowienie odrębnej własności lokalu, a ponadto powinna zawierać:
   1) zobowiązanie członka spółdzielni do pokrywania kosztów zadania
     inwestycyjnego w części przypadającej na jego lokal przez wniesienie
     wkładu budowlanego oraz do uczestniczenia w innych zobowiązaniach
     spółdzielni związanych z budową,
   2) określenie zakresu rzeczowego robót realizowanego zadania inwestycyjnego,
     które będzie stanowić podstawę ustalenia wysokości kosztów budowy lokalu,
   3) określenie zasad ustalania wysokości kosztów budowy lokalu,
   4) określenie rodzaju, położenia i powierzchni lokalu oraz pomieszczeń do
     niego przynależnych,
   5) inne postanowienia określone w statucie.
2. Członek spółdzielni ubiegający się o ustanowienie odrębnej własności lokalu
  wnosi wkład budowlany według zasad określonych w statucie i w umowie, o
  której mowa w ust. 1, w wysokości odpowiadającej całości kosztów budowy
  przypadających na jego lokal. Jeżeli część wkładu budowlanego została
  sfinansowana z zaciągniętego przez spółdzielnię kredytu na sfinansowanie
  kosztów budowy danego lokalu, członek jest obowiązany do spłaty tego kredytu
  wraz z odsetkami w części przypadającej na jego lokal.
3. Przepisy ust. 1 pkt 2 i 3 i ust. 2 nie dotyczą członków, którzy zawierają
  umowę o budowę bezpośrednio z wykonawcą robót budowlanych, w wypadku zadań
  nieobejmujących nieruchomości wspólnych lub części wspólnych.
                                    Art. 19.
1. Z chwilą zawarcia umowy, o której mowa w art. 18 ust. 1, powstaje roszczenie
  o
  ustanowienie odrębnej własności lokalu, zwane dalej "ekspektatywą odrębnej
  własności lokalu". Ekspektatywa odrębnej własności lokalu jest zbywalna, wraz
  z wkładem budowlanym albo jego wniesioną częścią, przechodzi na spadkobierców
  i podlega egzekucji.
2. Zbycie ekspektatywy odrębnej własności lokalu obejmuje również wniesiony
  wkład budowlany lub jego część i staje się skuteczne z chwilą złożenia
  deklaracji członkowskiej przez nabywcę lub nabywców. Przepisy art. 23 stosuje
  się odpowiednio.
3. Umowa zbycia ekspektatywy odrębnej własności lokalu powinna być zawarta w
  formie aktu notarialnego.
                                    Art. 20.
1. Umowa o budowę lokalu ulega rozwiązaniu w wyniku jej wypowiedzenia przez
  członka spółdzielni lub spółdzielnię.
2. Spółdzielnia może wypowiedzieć umowę o budowę lokalu, gdy członek
  spółdzielni lub jego następca prawny, z przyczyn leżących po jego stronie,
  nie dotrzymał tych warunków umowy określonych w art. 18 ust. 1 pkt 1 i 5, bez
  których dalsza realizacja zadania inwestycyjnego lub ustanowienie odrębnej
  własności lokali wzniesionych w ramach wspólnie realizowanego zadania
  inwestycyjnego byłoby poważnie utrudnione.
3. Wypowiedzenie  może nastąpić na 3 miesiące naprzód na koniec kwartału
  kalendarzowego, chyba że strony postanowią inaczej.
                                    Art. 21.
1. Spółdzielnia ustanawia na rzecz członka odrębną własność lokalu najpóźniej w
  terminie 3 miesięcy po jego wybudowaniu, a jeżeli na podstawie odrębnych
  przepisów jest wymagane pozwolenie na użytkowanie - najpóźniej w terminie 3
  miesięcy od uzyskania takiego pozwolenia. Na żądanie członka spółdzielnia
  ustanawia takie prawo w chwili, gdy ze względu na stan realizacji inwestycji
  możliwe jest przestrzenne oznaczenie lokalu.
2. Ustanowienie odrębnej własności lokalu może nastąpić na rzecz małżonków albo
  osób wskazanych przez członka spółdzielni, które wspólnie z nim ubiegają się
  o ustanowienie takiego prawa.
                                    Art. 22.
1. Umowa o ustanowienie odrębnej własności lokali może być zawarta przez
  spółdzielnię łącznie ze wszystkimi członkami, którzy ubiegają się o
  ustanowienie takiego prawa wraz ze związanymi z nim udziałami w
  nieruchomości. W takim wypadku wysokość udziałów w nieruchomości wspólnej
  określa ta umowa.
2. Nieruchomość, z której wyodrębnia się własność lokali, może być zabudowana
  również więcej niż jednym budynkiem, stosownie do postanowień umowy, o której
  mowa w ust. 1.
                                    Art. 23.
1. Jeżeli prawo odrębnej własności lokalu należy do kilku osób, członkiem
  spółdzielni może być tylko jedna z nich, chyba że przysługuje ono wspólnie
  małżonkom. W wypadku zgłoszenia się kilku uprawnionych, stosuje się
  odpowiednio art. 15 ust. 4 zdanie drugie i trzecie.
2. Spółdzielnia nie może odmówić przyjęcia w poczet członków niebędącego jej
  członkiem właściciela lokalu podlegającego przepisom ustawy, w tym także
  nabywcy prawa odrębnej własności lokalu, spadkobiercy, zapisobiercy i
  licytanta, z zastrzeżeniem przepisu art. 3 ust. 3.
                                        
                                    Art. 24.
Właściciel lokalu niebędący członkiem spółdzielni może zaskarżyć do sądu uchwałę
walnego zgromadzenia spółdzielni w takim zakresie, w jakim dotyczy ona jego
prawa odrębnej własności lokalu. Przepisy art. 42 ustawy - Prawo spółdzielcze
stosuje się odpowiednio.
                                        
                                    Art. 25.
1. Większość właścicieli lokali w budynku lub budynkach położonych w obrębie
  danej nieruchomości, obliczana według liczby lokali, może podjąć uchwałę, że
  w zakresie ich praw i obowiązków będą miały zastosowanie przepisy ustawy o
  własności lokali. Do podjęcia uchwały stosuje się odpowiednio przepisy art.
  31 i 32 ustawy o własności lokali.
2. Większość będących członkami spółdzielni właścicieli lokali w budynku lub
  budynkach położonych w obrębie danej nieruchomości może podjąć uchwałę o
  utworzeniu nowej spółdzielni stosując odpowiednio przepisy o podziale
  spółdzielni, z wyjątkiem art. 108 § 1 ustawy - Prawo spółdzielcze.
3. Uchwała, o której mowa w ust. 1, nie narusza przysługujących członkom
  spółdzielni, spółdzielczych praw do lokali.
                                    Art. 26.
1. Jeżeli w określonym budynku lub budynkach została wyodrębniona własność
  wszystkich lokali, a żaden z właścicieli nie jest członkiem spółdzielni, po
  ustaniu członkostwa ostatniego właściciela stosuje się przepisy ustawy o
  własności lokali.
2. Do rozliczeń między właścicielami, o których mowa w ust. 1, a spółdzielnią
  stosuje się odpowiednio przepisy Kodeksu cywilnego o zniesieniu
  współwłasności.
                                    Art. 27.
1. W zakresie nieuregulowanym w niniejszym rozdziale stosuje się odpowiednio
  przepisy ustawy o własności lokali,  z zastrzeżeniem ust. 2 i 3.
2. Zarząd nieruchomościami wspólnymi stanowiącymi współwłasność spółdzielni
  jest wykonywany przez spółdzielnię jak zarząd powierzony, o którym mowa w
  art. 18 ust. 1 ustawy o własności lokali, choćby właściciele lokali nie byli
  członkami spółdzielni, z zastrzeżeniem art. 26. Przepisów ustawy  o własności
  lokali o zarządzie nieruchomością wspólną nie stosuje się, z wyjątkiem art.
  18 ust. 1 oraz art. 29 ust. 1 i ust. 1a, które stosuje się odpowiednio.
3. Przepisów ustawy o własności lokali o wspólnocie mieszkaniowej i zebraniu
  właścicieli nie stosuje się.
4. Uchwałę, o której mowa w art. 12 ust. 3 ustawy o własności lokali, podejmuje
  rada nadzorcza spółdzielni na wniosek większości właścicieli zamieszkujących
  w budynku lub budynkach obliczanej według wielkości udziałów w nieruchomości
  wspólnej.
                                   Rozdział 4
                       Zmiany w przepisach obowiązujących
                                        
                                    Art. 28.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157, Nr 39, poz.
231, z 1975 r. Nr 45, poz. 234, z 1982 r. Nr 11, poz. 82 i Nr 30, poz. 210, z
1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, poz.
86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz.
21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53, poz.
306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22, poz. 92
i Nr 115, poz. 496, z 1993 r. Nr 12, poz. 53, z 1994 r. Nr 105, poz. 509, z 1995
r. Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz. 350
i Nr 149, poz. 703, z 1997 r. Nr 43, poz. 270, Nr 54, poz. 348, Nr 75, poz. 471,
Nr 102, poz. 643, Nr 117, poz. 752, Nr 121, poz. 769 i 770, Nr 133, poz. 882, Nr
139, poz. 934, Nr 140, poz. 940 i Nr 141, poz. 944, z 1998 r. Nr  106, poz. 668
i Nr 117, poz. 757, z
1999 r. Nr 52, poz. 532 oraz z 2000 r. Nr 22, poz. 269 i 271, Nr 48, poz. 552 i
554, Nr 55, poz. 665 i Nr 73, poz. 852) w art. 17 po pkt 5 kropkę zastępuje się
przecinkiem oraz dodaje się pkt 6 w brzmieniu:
     "6) o wydanie orzeczenia zastępującego uchwałę o podziale spółdzielni.".
                                        
                                    Art. 29.
W ustawie z dnia 16 września 1982 r. - Prawo spółdzielcze (Dz.U. z 1995 r. Nr
54, poz. 288 i Nr 133, poz. 654, z 1996 r. Nr 5, poz. 32,  Nr 24, poz. 110 i Nr
43, poz. 189,  z 1997 r. Nr 32, poz. 183, Nr 111, poz. 723 i Nr 121, poz. 769 i
770 oraz z 1999 r. Nr 40, poz. 399, Nr 60, poz. 636, Nr 77, poz. 874 i Nr 99,
poz. 1151) wprowadza się następujące zmiany:
1) w art. 26  2 otrzymuje brzmienie:
     "2. Byłemu członkowi nie przysługuje prawo do funduszu zasobowego oraz do
       innego majątku spółdzielni, z zastrzeżeniem art. 125  5a.";
2) w art. 108  1 wyrazy "większością 2/3 głosów" zastępuje się wyrazami "zwykłą
  większością głosów";
3) po art. 108 dodaje się art. 108a  w brzmieniu:
  "Art. 108a. 1. Członkowie spółdzielni, których prawa i obowiązki majątkowe są
             związane z wyodrębnioną organizacyjnie jednostką spółdzielni albo
             z częścią majątku spółdzielni, która nadaje się do takiego
             wyodrębnienia, mogą na podstawie uchwały podjętej większością
             głosów tych członków wystąpić do zarządu spółdzielni z żądaniem
             zwołania walnego zgromadzenia w celu podjęcia uchwały o podziale
             spółdzielni w ten sposób, że z tej jednostki organizacyjnej albo
             części majątku zostanie utworzona nowa spółdzielnia. W zakresie
             reprezentacji tych członków stosuje się odpowiednio przepisy o
             zakładaniu spółdzielni.
         2. Zarząd spółdzielni jest obowiązany niezwłocznie przygotować
           dokumenty niezbędne do podjęcia przez walne zgromadzenie uchwały o
           podziale oraz udostępnić je członkom żądającym podziału.
         3.Walne zgromadzenie może podjąć uchwałę odmawiającą podziału tylko ze
           względu na ważne interesy  gospodarcze dotychczasowej spółdzielni
           lub istotne interesy jej członków.
         4. W razie podjęcia przez walne zgromadzenie uchwały odmawiającej
           podziału spółdzielni albo uchwały o podziale naruszającej istotne
           interesy członków występujących z żądaniem podziału członkowie,
           którzy wystąpili z takim żądaniem, mogą w terminie sześciu tygodni
           od dnia odbycia walnego zgromadzenia wystąpić do sądu o wydanie
           orzeczenia zastępującego uchwałę o podziale.
         5. Przepis  4 stosuje się odpowiednio w razie nierozpatrzenia przez
           walne zgromadzenie zgłoszonego przez członków żądania w terminie
           trzech miesięcy od dnia jego doręczenia.
         6. W razie podjęcia przez walne zgromadzenie uchwały o podziale
           niezawierającej wszystkich składników treści tej uchwały określonych
           w art. 108  2, członkowie zgłaszający żądanie podziału mogą wystąpić
           do zarządu spółdzielni z żądaniem zwołania walnego zgromadzenia w
           celu podjęcia uzupełniającej uchwały o podziale. Przepisy  4 i 5
           stosuje się odpowiednio.
         7. Przepisy  2-6 stosuje się odpowiednio w wypadku, gdy z żądaniem
           podziału występuje organ spółdzielni powołany do reprezentowania
           członków, których prawa i obowiązki majątkowe są związane z
           wyodrębnioną organizacyjnie jednostką spółdzielni.
         8. Uchwała walnego zgromadzenia o podziale spółdzielni zawierająca
           wszystkie składniki treści określone w art. 108  2 oraz prawomocne
           orzeczenie sądu zastępujące taką uchwałę stanowią podstawę do
           dokonania  stosownych wpisów w rejestrze i w księdze wieczystej.";
4) w art. 125:
   a)  5 otrzymuje brzmienie:
     "5. Pozostały majątek zostaje przeznaczony na cele określone w uchwale
       ostatniego walnego zgromadzenia.",
   b) po  5 dodaje się  5a i  5b w brzmieniu:
      "5a. Jeżeli zgodnie z uchwałą, o której mowa w  5, pozostały majątek ma
          być w całości lub części podzielony między członków, w podziale tym
          uwzględnia się byłych członków, którym do chwili przejścia albo
          postawienia spółdzielni w stan likwidacji nie wypłacono wszystkich
          udziałów.
       5b. Przepisu  5a nie stosuje się do spółdzielni mieszkaniowych.";
5) art. 204, 205 i 207 skreśla się;
6) w art. 208:
   a) skreśla się § 1, 2 i 4,
   b) § 3 otrzymuje brzmienie:
    "§3. Wartość środków trwałych i innych finansowanych bezpośrednio z
       funduszu udziałowego lub wkładów budowlanych, o których mowa w art. 213
       § 1, nie zwiększa funduszu zasobowego; umorzenie wartości tych środków
       trwałych obciąża odpowiednio fundusz udziałowy lub wkłady budowlane.";
7) art. 209-212 skreśla się;
8) w art. 213:
   a) w § 1 skreśla się wyrazy "mieszkaniowego lub" oraz po wyrazie
     "spółdzielcze" dodaje się wyraz "własnościowe",
   b) skreśla się § 2-4;
9) w art. 215:
   a) w § 1 i 2 po wyrazie "Spółdzielcze" dodaje się wyraz "własnościowe",
   b) w § 2, 3 i 5 po użytym w różnych przypadkach wyrazie "spółdzielcze"
     dodaje się użyty w odpowiednich przypadkach wyraz "własnościowe";
10) w art. 216 w § 1 i 2 oraz w art. 217 w § 3 po użytym w różnych przypadkach
  wyrazie "spółdzielcze" dodaje się użyty w odpowiednich przypadkach wyraz
  "własnościowe";
11) art. 218-222 skreśla się;
12) w art. 226:
   a) § 1 otrzymuje brzmienie:
    "§1. Członek jest obowiązany uczestniczyć w kosztach budowy, eksploatacji i
       utrzymania nieruchomości spółdzielczych, działalności społecznej,
       oświatowej i kulturalnej oraz w zobowiązaniach spółdzielni z innych
       tytułów przez wniesienie wkładu budowlanego na zasadach określonych w
       umowie i statucie, w wysokości odpowiadającej całości kosztów budowy
       przypadających na jego lokal oraz przez uiszczanie opłat związanych z
       używaniem lokalu.",
   b) skreśla się § 2;
13) w art. 229 skreśla się § 3;
14) w art. 232 skreśla się § 1-3;
15) art. 234 i 236 skreśla się;
16) w art. 237 skreśla się wyraz "małe";
17) w art. 238 skreśla się § 1;
18) art. 239 skreśla się.
   
                                    Art. 30.
W ustawie z dnia 26 lipca 1991 r. o podatku dochodowym od osób fizycznych (Dz.U.
z 2000 r. Nr 14, poz. 176, Nr 22, poz. 270, Nr 60, poz. 703 i Nr 70, poz. 816) w
art. 27a wprowadza się następujące zmiany:
1) w ust. 1 w pkt 1:
   a) w lit. c) wyrazy "przekształcenia spółdzielczego lokatorskiego prawa do
     lokalu na spółdzielcze własnościowe prawo do lokalu" zastępuje się
     wyrazami "przeniesienia przez spółdzielnię mieszkaniową na rzecz członka
     własności lokalu mieszkalnego",
   b) lit. g) otrzymuje brzmienie:
     "g) remont i modernizację budynku mieszkalnego lub lokalu mieszkalnego
       zajmowanego na podstawie tytułu prawnego oraz wpłaty na wyodrębniony
       fundusz remontowy spółdzielni mieszkaniowej lub wspólnoty mieszkaniowej,
       utworzonych na podstawie odrębnych przepisów,";
2) w ust. 3 w pkt 3 w lit. a) oraz w ust. 6 w pkt 1 po wyrazach "fundusz
  remontowy" dodaje się wyrazy "spółdzielni mieszkaniowej lub".
                                        
                                    Art. 31.
W ustawie z dnia 2 lipca 1994r. o najmie lokali mieszkalnych i dodatkach
mieszkaniowych (Dz.U. z 1998 r. Nr 120, poz. 787 i Nr 162, poz. 1119, z 1999 r.
Nr 111, poz. 1281 oraz z 2000 r. Nr 3, poz. 46, Nr 5, poz. 67 i Nr 83, poz. 946)
w art. 42 w ust. 5a po wyrazach "Prawa spółdzielczego" dodaje się wyrazy "oraz
prawa odrębnej własności lokalu mieszkalnego lub domu jednorodzinnego w
rozumieniu przepisów ustawy z dnia ... o spółdzielniach mieszkaniowych (Dz.U. Nr
..., poz. ...).".
                                    Art. 32.
W ustawie z dnia 26 października 1995 r. o niektórych formach popierania
budownictwa mieszkaniowego (Dz.U. Nr 133, poz. 654, z 1996 r. Nr 106, poz. 496,
z 1997 r. Nr 80, poz. 507, Nr 103, poz. 651, Nr 115, poz. 741, Nr 140, poz. 939
i Nr 141, poz. 943, z 1998 r. Nr 162, poz. 1121, z 1999 r. Nr 108, poz. 1226
oraz z 2000 r. Nr 48, poz. 550, Nr 50, poz. 581 i Nr 62, poz. 734) w art. 8 w
ust. 2 w pkt 2 dodaje się na końcu wyrazy "albo prawa odrębnej własności lokalu
mieszkalnego,".
                                        
                                    Art. 33.
W ustawie z dnia 30 listopada 1995 r. o pomocy państwa w spłacie niektórych
kredytów mieszkaniowych, refundacji bankom wypłaconych premii gwarancyjnych oraz
zmianie niektórych ustaw (Dz.U. z 1996 r. Nr 5, poz. 32 i Nr 106, poz. 496, z
1997 r. Nr 80, poz. 508 i Nr 103, poz. 652 oraz z 2000 r. Nr 3, poz. 27) w art.
10 w ust. 1 wprowadza się następujące zmiany:
1) w pkt 3 wyrazy "przekształcenia spółdzielczego prawa do lokalu z
  lokatorskiego na własnościowe" zastępuje się wyrazami "przeniesienia przez
  spółdzielnię mieszkaniową na rzecz członka prawa własności lokalu
  mieszkalnego";
2) w pkt 5 wyrazy "o przekształcenie prawa do lokalu na własnościowe" zastępuje
  się wyrazami "o przeniesienie przez spółdzielnię mieszkaniową na rzecz
  członka prawa własności lokalu mieszkalnego".
                                    Art. 34.
W ustawie z dnia 5 czerwca 1997 r. o kasach oszczędnościowo-budowlanych i
wspieraniu przez państwo oszczędzania na cele mieszkaniowe (Dz.U. Nr 85, poz.
538) w art. 8 wprowadza się następujące zmiany:
1) pkt 2) otrzymuje brzmienie:
   "2) uzyskanie spółdzielczego prawa do lokalu mieszkalnego albo prawa
     odrębnej własności lokalu lub domu jednorodzinnego,";
2) pkt 5) otrzymuje brzmienie:
   "5) wniesienie przez członka spółdzielni mieszkaniowej wpłat przeznaczonych
     na przeniesienie przez spółdzielnię mieszkaniową na rzecz członka prawa
     własności lokalu mieszkalnego.".
   
                                   Rozdział 5
                         Przepisy przejściowe  i końcowe
                                        
                                    Art. 35.
1. Spółdzielnia mieszkaniowa, która w dniu 5 grudnia 1990 r. była posiadaczem
  gruntów stanowiących własność Skarbu Państwa, gminy, osoby prawnej innej niż
  Skarb Państwa, gmina albo związek międzygminny lub osoby fizycznej oraz przed
  tym dniem wybudowała sama lub wybudowali jej poprzednicy prawni na podstawie
  pozwolenia na budowę lub pozwolenia na użytkowanie, budynki lub inne
  urządzenia trwale związane z gruntem, może żądać, aby właściciel zajętej na
  ten cel działki budowlanej przeniósł na nią jej własność za wynagrodzeniem.
  Przepis art. 4 pkt 3a ustawy z dnia 21 sierpnia 1997 r. o gospodarce
  nieruchomościami (Dz.U. z 2000 r. Nr 46, poz. 543) stosuje się odpowiednio.
2. Jeżeli właścicielem działek budowlanych, o których mowa w ust. 1, jest Skarb
  Państwa lub gmina, zamiast przeniesienia własności tych działek na rzecz
  spółdzielni, działki te mogą być oddane spółdzielni mieszkaniowej w
  użytkowanie wieczyste.
3. Wynagrodzenie, o którym mowa w ust. 1, ustala się w wysokości uzgodnionej
  pomiędzy spółdzielnią mieszkaniową a właścicielem działki budowlanej. Jeżeli
  do takiego uzgodnienia nie doszło, wynagrodzenie to ustala się w wysokości
  równej wartości rynkowej tej działki.
4. Jeżeli nieruchomość, o której mowa w ust. 1, posiada nieuregulowany stan
  prawny w rozumieniu art. 113 ust. 6 ustawy o gospodarce nieruchomościami,
  spółdzielnia mieszkaniowa nabywa własność tej nieruchomości przez
  zasiedzenie, jeżeli spełnia kryteria wymagane w ust. 1. Przepis art. 511
  Kodeksu postępowania cywilnego, w zakresie zobowiązującym do wskazania we
  wniosku o wszczęcie postępowania zainteresowanych w sprawie, nie stosuje się.
5. Jeżeli spółdzielnia mieszkaniowa nie wystąpiła z żądaniem przeniesienia na
  nią własności działek budowlanych, o których mowa w ust. 1, nabycia przez
  spółdzielnię mieszkaniową własności tych działek za wynagrodzeniem, ustalonym
  zgodnie z ust. 3, mogą żądać ich właściciele.
                                        
                                    Art. 36.
Ustanowienie odrębnej własności lokali położonych w budynkach usytuowanych na
gruntach, o których mowa w art. 35 ust. 1, może nastąpić po nabyciu przez
spółdzielnię mieszkaniową własności lub prawa użytkowania wieczystego działek
budowlanych, na których wybudowano te budynki.
                                    Art. 37.
Po wejściu w życie ustawy spółdzielnia mieszkaniowa nie może ustanawiać
spółdzielczych własnościowych praw do lokali mieszkalnych, spółdzielczych praw
do lokali użytkowych, w tym garaży, ani praw do miejsc postojowych w
wielostanowiskowych lokalach garażowych.
                                    Art. 38.
Do istniejących w dniu wejścia w życie ustawy spółdzielczych własnościowych praw
do lokali mieszkalnych, spółdzielczych praw do lokali użytkowych, w tym garaży,
oraz praw do miejsc postojowych w wielostanowiskowych lokalach garażowych,
stosuje się przepisy niniejszej ustawy, a w zakresie w niej nieuregulowanym przepisy
art. 208 § 3, art. 213 § 1, art. 215-217, art. 223-231 i art. 238 § 3
ustawy - Prawo spółdzielcze.
                                        
                                    Art. 39.
1. Na pisemne żądanie członka, któremu przysługuje spółdzielcze własnościowe
  prawo do lokalu mieszkalnego i spółdzielcze prawo do lokalu użytkowego, w tym
  spółdzielcze prawo do garażu, spółdzielnia mieszkaniowa jest zobowiązana
  zawrzeć z tym członkiem umowę przeniesienia własności lokalu po dokonaniu
  przez niego:
   1) spłaty wszelkich długów związanych z tym lokalem,
   2) spłaty przypadającej na jego lokal części innych zobowiązań spółdzielni
     związanych z budową, a w szczególności odpowiedniej części zadłużenia
     kredytowego spółdzielni wraz z odsetkami.
2. Koszty zawarcia umowy, o której mowa w ust. 1, oraz koszty założenia księgi
  wieczystej dla lokalu i wpisu do księgi wieczystej obciążają członka
  spółdzielni, na rzecz którego spółdzielnia dokonuje przeniesienia własności
  lokalu.
3. Przepisy ust. 1 i 2 stosuje się odpowiednio do najemców pracowni
  istniejących w dniu wejścia w życie ustawy, wykorzystywanych przez twórcę do
  prowadzenia działalności w dziedzinie kultury i sztuki, a także do najemców
  garaży lub lokali o innym przeznaczeniu, jeżeli nakłady na budowę takiego
  lokalu, garażu lub pracowni w pełnym zakresie poniósł najemca choćby nawet
  nie był członkiem spółdzielni lub ponieśli je jego poprzednicy prawni.
4. Na pisemne żądanie członka spółdzielni mieszkaniowej, któremu przysługuje
  prawo do miejsca postojowego w wielostanowiskowym garażu, spółdzielnia jest
  zobowiązana przenieść na tego członka ułamkowy udział we współwłasności tego
  garażu, przy zachowaniu zasady, że udziały przypadające na każde miejsce
  postojowe są równe.
5. Koszty ustanowienia odrębnej własności wielostanowiskowego garażu
  stanowiącego współwłasność członków, o których mowa w ust. 4, pokrywają w
  odpowiednich ułamkowych częściach ci członkowie, zgodnie z przepisami ust. 2.
                                        
                                    Art. 40.
Spółdzielnia pozostaje właścicielem lub współwłaścicielem nieruchomości i
użytkownikiem lub współużytkownikiem wieczystym gruntu w takim zakresie, w jakim
nie narusza to przysługującej członkom odrębnej własności lokali lub praw z nią
związanych. W szczególności mieniem spółdzielni pozostają:
1) nieruchomości służące prowadzeniu przez spółdzielnię działalności
  wytwórczej, budowlanej, handlowej, usługowej, społecznej, oświatowokulturalnej,
administracyjnej i innej, zabudowane budynkami i innymi
  urządzeniami,
2) nieruchomości zabudowane urządzeniami infrastruktury technicznej, w tym
  urządzeniami i sieciami technicznego uzbrojenia terenu związanymi z
  funkcjonowaniem budynków lub osiedli, z zastrzeżeniem art. 49 Kodeksu
  cywilnego,
3) nieruchomości niezabudowane.
                                    Art. 41.
1. Niezwłocznie po wejściu ustawy w życie spółdzielnia jest obowiązana:
   1) wystąpić z wnioskiem do właściwego organu w sprawie scalania lub podziału
     nieruchomości, jeżeli jest to niezbędne do wydzielenia nieruchomości
     pozostających w całości własnością spółdzielni, o których mowa w art. 40,
   2) podjąć czynności związane z rozgraniczeniem oraz połączeniem
     nieruchomości, a także ewidencją gruntów i budynków, jeżeli bez tych
     czynności oznaczenie przedmiotu odrębnej własności lokali położonych w
     obrębie nieruchomości innych niż te, o których mowa w art. 35, byłoby
     niemożliwe, albo działka wydzielona pod budynkiem lub budynkami nie
     spełniałaby wymogów przewidzianych dla działek budowlanych.
2. Podział nieruchomości może nastąpić niezależnie od istnienia i ustaleń
  miejscowego planu zagospodarowania przestrzennego. Przepis art. 95 pkt 1
  ustawy o gospodarce nieruchomościami stosuje się odpowiednio.
3. Jednakże podział nieruchomości nie jest dopuszczalny, jeżeli projektowane do
  wydzielenia działki gruntu nie mają bezpośredniego dostępu do drogi
  publicznej w rozumieniu przepisu art. 93 ust. 3 ustawy o gospodarce
  nieruchomościami.
4. Koszty związane ze scaleniem i podziałem nieruchomości oraz z czynnościami
  związanymi z rozgraniczeniem nieruchomości oraz ewidencją gruntów i budynków,
  w tym również uzasadnione koszty prac geodezyjnych, ponosi Skarb Państwa.
  Jednakże gdy spółdzielnia nie wystąpi z wnioskiem lub nie podejmie czynności
  w terminie 10 miesięcy od dnia wejścia ustawy w życie, koszty te ponosi
  spółdzielnia.
                                    Art. 42.
1. W okresie 12 miesięcy od dnia wejścia ustawy w życie spółdzielnia
  mieszkaniowa określi przedmiot odrębnej własności wszystkich lokali
  mieszkalnych i lokali o innym przeznaczeniu we wszystkich nieruchomościach, z
  wyjątkiem tych, o których mowa w art. 40.
2. Określenie przedmiotu odrębnej własności lokali, w poszczególnych
  nieruchomościach, o których mowa w ust. 1, następuje na podstawie uchwał
  zarządu spółdzielni, sporządzonych w formie pisemnej pod rygorem nieważności.
3. Uchwała, o której mowa w ust. 2, powinna określać:
   1) oznaczenie nieruchomości obejmującej budynek lub budynki, w których
     ustanawia się odrębną własność lokali,
   2) rodzaj, położenie i powierzchnię lokali oraz pomieszczeń do nich
     przynależnych,
   3) wielkość udziałów we współwłasności nieruchomości wspólnej związanych z
     odrębną własnością każdego lokalu,
   4) oznaczenie osób, którym zgodnie z przepisami ustawy, przysługuje prawo
     żądania przeniesienia na nich własności poszczególnych lokali, w tym osób
     którym przysługuje spółdzielcze lokatorskie prawo do lokalu mieszkalnego,
     stanowiącego w dniu wejścia w życie ustawy własność spółdzielni,
   5) przypadający na każdy lokal stan zadłużenia z tytułu:
     a) kredytu wraz ze skapitalizowanymi odsetkami,
     b) dokonanego na podstawie odrębnych przepisów, przejściowego wykupienia
       ze środków budżetu państwa odsetek wraz z oprocentowaniem tych odsetek.
4. Do określenia wielkości udziałów we współwłasności nieruchomości wspólnej
  dla każdego lokalu, dokonywanego w uchwale zarządu spółdzielni mają
  odpowiednie zastosowanie przepisy art. 3 ust. 3 i 6 ustawy o własności
  lokali.
5. Uchwały, o których mowa w ust. 2, od dnia wejścia w życie, stanowią podstawę
  oznaczania lokali i przypadających na każdy lokal udziałów w nieruchomości
  wspólnej przy zawieraniu umów o ustanowieniu odrębnej własności lokali na
  rzecz członków spółdzielni lub spółdzielni mieszkaniowej oraz o przeniesieniu
  własności tych lokali przez spółdzielnię na rzecz członków spółdzielni lub
  innych osób.
   
                                    Art. 43.
1. Projekty uchwał, o których mowa w art. 42 ust. 2, zarząd spółdzielni wykłada
  na co najmniej 30 dni do wglądu w lokalu swojej siedziby, po pisemnym,
  wysłanym z co najmniej 10 dniowym wyprzedzeniem, powiadomieniu o terminie i
  miejscu wyłożenia uchwały do wglądu tych osób, których uchwała dotyczy i
  którym, zgodnie z przepisami ustawy, przysługuje prawo żądania przeniesienia
  na nich własności poszczególnych lokali.
2. Osoby, o których mowa w ust. 1, mogą w terminie 14 dni po upływie okresu
  wyłożenia uchwały do wglądu, przedstawić zarządowi spółdzielni wnioski
  dotyczące zmian tej uchwały.
3. Zarząd spółdzielni obowiązany jest rozpatrzyć wnioski, o których mowa w ust.
  2, najpóźniej w ciągu miesiąca od upływu terminu ich składania i najdalej w
  ciągu 14 dni od ich rozpatrzenia odpowiednio skorygować projekt i podjąć
  uchwałę o treści uwzględniającej dokonane korekty.
4. O wynikach rozpatrzenia wniosków, o których mowa  w ust. 2, oraz o treści
  zmian projektu uchwały,  do którego wnioski zgłoszono, zarząd spółdzielni, w
  ciągu 14 dni od podjęcia skorygowanej uchwały, powiadamia na piśmie osoby,
  które zgłaszały wnioski, podając jednocześnie odpowiednie uzasadnienie
  nieuwzględnienia w całości lub w części wniosków zgłoszonych przez te osoby.
5. Osoby, o których mowa w ust. 2, i których uchwała dotyczy, a których
  wniosków nie uwzględniono, mogą zaskarżyć uchwałę do sądu z powodu jej
  niezgodności z prawem lub jeśli rażąco narusza ona ich interesy. Przyczyną
  stwierdzenia nieważności uchwały nie może być niepodjęcie przez osoby
  zainteresowane wysłanych przez zarząd spółdzielni powiadomień, o których mowa
  w ust. 1 i 4.
6. Uchwała wchodzi w życie po upływie 30 dni od dnia dokonania korekty projektu
  uchwały, o której mowa w ust. 3, chyba że zostanie zaskarżona do sądu na
  podstawie przepisu ust. 5. W razie zaskarżenia uchwały do sądu bieg terminów
  przewidzianych ustawą do dokonania czynności uzależnionych od jej treści
  rozpoczyna się z chwilą uprawomocnienia się orzeczenia sądu.
                                        
                                    Art. 44.
1. Z chwilą ustanowienia odrębnej własności lokali w nieruchomościach
  stanowiących własność spółdzielni mieszkaniowych, hipoteki obciążające te
  nieruchomości w dniu wejścia w życie ustawy wygasają.
2. W wypadkach, o których mowa w ust. 1, spółdzielnia mieszkaniowa obciąży inną
  nieruchomość stanowiącą jej własność hipoteką, w celu zabezpieczenia
  wierzytelności poprzednio zabezpieczonej hipoteką, która wygasła. W razie
  braku takiej nieruchomości Skarb Państwa staje się z mocy prawa poręczycielem
  wierzytelności zabezpieczonej hipoteką, która wygasła. Do poręczenia stosuje
  się odpowiednio przepisy Kodeksu cywilnego o umowie poręczenia.
3. Wierzytelność spółdzielni w stosunku do właścicieli lokali należna od nich z
  tytułu przypadającej im do spłaty części kredytów zaciągniętych przez
  spółdzielnię mieszkaniową może zostać zabezpieczona hipoteką na lokalach
  stanowiących własność tych osób, pod warunkiem, że lokal nie jest obciążony
  hipoteką z innych tytułów.
4. Jeżeli ustanowienie odrębnej własności lokali następuje jednocześnie na
  rzecz wszystkich członków spółdzielni, hipoteka obciążająca nieruchomość
  stanowiącą własność spółdzielni mieszkaniowej obciąża wszystkie odrębne
  lokale. Wierzyciel, któremu przysługuje powstała na tej podstawie hipoteka
  łączna, obowiązany jest dokonać jej podziału między właścicieli odrębnych
  lokali, stosownie do ich udziałów we współwłasności nieruchomości wspólnych.
                                        
                                    Art. 45.
1. Z chwilą zawarcia umowy przeniesienia własności lokalu, do którego członkowi
  przysługiwało spółdzielcze własnościowe prawo do lokalu mieszkalnego lub
  spółdzielcze prawo do lokalu użytkowego, w tym spółdzielcze prawo do garażu,
  hipoteki ustanowione na tych ograniczonych prawach rzeczowych obciążają
  nieruchomości powstałe w wyniku zawarcia umowy przeniesienia własności
  lokalu.
2. Wierzyciel, którego wierzytelność, w dniu zawarcia umowy przeniesienia
  własności lokalu była zabezpieczona hipoteką na ograniczonym prawie
  rzeczowym, może dochodzić zaspokojenia z lokalu stanowiącego odrębną
  własność, powstałą w wyniku zawarcia tej umowy.
3. Z chwilą założenia księgi wieczystej dla lokalu stanowiącego przedmiot
  odrębnej własności, księgę wieczystą prowadzoną dla ograniczonego prawa
  rzeczowego zamyka się, a hipoteki wpisane w tej księdze przenosi się do
  księgi wieczystej założonej dla lokalu stanowiącego przedmiot odrębnej
  własności.
                                    Art. 46.
1. W wypadku przeniesienia własności lokalu, do którego przed dniem wejścia
  ustawy w życie przysługiwało nabywcy spółdzielcze lokatorskie prawo do lokalu
  mieszkalnego, wpłata różnicy, o której mowa w art. 12 ust. 1 pkt 3, nie może
  przekraczać kwoty stanowiącej równowartość 3% aktualnej wartości rynkowej
  prawa własności lokalu.
2. Wartość rynkową, o której mowa w ust. 1, określa się na podstawie przepisów
  działu IV, rozdziału 1 ustawy o gospodarce nieruchomościami.
3. Wpłaty różnicy, o której mowa w ust. 1, przeznacza się na spłatę
  podlegającego odprowadzeniu do budżetu państwa umorzenia kredytu
  obciążającego dany lokal oraz w pozostałej części na uzupełnienie funduszu
  remontowego spółdzielni.
4. Jeżeli właściciele lokali nie podjęli uchwały, o której mowa w art. 25 ust.
  1, od członka będącego właścicielem lokalu, niezależnie od jego obowiązków w
  zakresie pokrywania kosztów zarządu nieruchomością wspólną, spółdzielnia może
  żądać wpłat na fundusz remontowy, o którym mowa w art. 6 ust. 3.
                                    Art. 47.
Przepisy art. 12 i 46 stosuje się odpowiednio do najemców pracowni istniejących
w dniu wejścia w życie ustawy i wykorzystywanych przez twórcę do prowadzenia
działalności w dziedzinie kultury i sztuki, jeżeli najemcy nie spełniają warunku
określonego w art. 39 ust. 3.
                                    Art. 48.
1. Przepisy art. 12 i 46 stosuje się odpowiednio do najemców mieszkań
  spółdzielczych, które były mieszkaniami zakładowymi przedsiębiorstw
  państwowych, państwowych osób prawnych lub państwowych jednostek
  organizacyjnych.
2. Jeżeli spółdzielnia nabyła budynek nieodpłatnie, najemcy są zwolnieni od
  wpłaty wkładu mieszkaniowego.
3. Jeżeli spółdzielnia nabyła budynek odpłatnie, najemcy pokrywają wkład
  mieszkaniowy określony przez zarząd spółdzielni, w wysokości uzależnionej od
  powierzchni użytkowej zajmowanego mieszkania oraz uwzględniającej cenę
  nabycia budynku.
                                    Art. 49.
1. Jeżeli przed upływem 12 miesięcy od dnia wejścia ustawy w życie spółdzielnia
  nie podejmie czynności, o których mowa w art. 41 i 42, a nie toczy się
  postępowanie sądowe w trybie art. 43 ust. 5, sąd na wniosek członka
  spółdzielni mieszkaniowej, któremu zgodnie z przepisami ustawy przysługuje, z
  zastrzeżeniem art. 36, prawo żądania przeniesienia na niego własności lokalu
  należącego przed tym dniem do spółdzielni, orzeknie o ustanowieniu odrębnej
  własności lokalu mieszkalnego lub lokalu o innym przeznaczeniu, na zasadach
  określonych w art. 39-43.
2. Postępowanie toczy się według przepisów Kodeksu postępowania cywilnego o
  zniesieniu współwłasności, z wyjątkiem art. 625. Koszty sądowe postępowania
  ponosi spółdzielnia.
                                    Art. 50.
Minister Sprawiedliwości dostosuje do ustawy rozporządzenie z dnia 12 kwietnia
1991 r. w sprawie taksy notarialnej (Dz.U. Nr 33, poz. 146, z 1992 r. Nr 21,
poz. 89 i Nr 54, poz. 265, z 1994 r. Nr 130, poz. 654 i z 1997 r. Nr 47, poz.
313) zachowując dla umów dotyczących prawa odrębnej własności lokalu lub domu
jednorodzinnego, które podlegają przepisom ustawy, wysokość taksy notarialnej
obowiązującą dotychczas dla umów odnoszących się do własnościowego
spółdzielczego prawa do lokalu mieszkalnego, spółdzielczego prawa do lokalu
użytkowego i prawa do domu jednorodzinnego w spółdzielni mieszkaniowej.
                                        
                                    Art. 51.
W okresie postępowania związanego z podziałem spółdzielni mieszkaniowej
przeniesienie własności rzeczy i innych praw majątkowych jest wolne od podatków
oraz opłat sądowych, z wyłączeniem opłat kancelaryjnych, jeżeli żądanie, o
którym mowa w art. 108a   1 ustawy - Prawo spółdzielcze, zostanie zgłoszone
zarządowi spółdzielni najpóźniej w ciągu 12 miesięcy od dnia wejścia ustawy w
życie.
                                    Art. 52.
Do istniejących w dniu wejścia ustawy w życie praw do domów jednorodzinnych i
lokali mieszkalnych budowanych w celu przeniesienia ich własności na rzecz
członków stosuje się przepisy art. 232 § 4, art. 233, art. 235 i art. 237ustawy
- Prawo spółdzielcze, do czasu przeniesienia własności na rzecz członka
spółdzielni.
                                    Art. 53.
1. Członek spółdzielni, który w dniu wejścia ustawy w życie zamieszkuje w
  mieszkaniu rotacyjnym należącym do tej spółdzielni, staje się z tym dniem
  najemcą tego mieszkania w rozumieniu przepisów ustawy o najmie lokali
  mieszkalnych i dodatkach mieszkaniowych, a jeżeli przed tym dniem wniósł
  wymagany wkład mieszkaniowy - staje się osobą uprawnioną do spółdzielczego
  lokatorskiego prawa do lokalu mieszkalnego w rozumieniu niniejszej ustawy.
2. Przepis ust. 1 nie narusza praw nabytych członka spółdzielni do zawarcia
  umowy w sprawie ustanowienia spółdzielczego lokatorskiego prawa innego lokalu
  mieszkalnego lub prawa odrębnej własności takiego lokalu.
                                        
                                    Art. 54.
1. Spółdzielnie istniejące w dniu wejścia ustawy w życie dokonają zmian swoich
  statutów stosownie do wymagań niniejszej ustawy i w trybie przewidzianym w
  ustawie - Prawo spółdzielcze. Zgłoszenia do rejestru tych zmian spółdzielnie
  dokonają najpóźniej w ciągu 9 miesięcy od dnia wejścia ustawy w życie.
2. Do czasu zarejestrowania zmian statutów postanowienia dotychczasowych
  statutów pozostają w mocy. Jednakże w razie sprzeczności między nimi a
  przepisami niniejszej ustawy stosuje się przepisy tej ustawy.
                                    Art. 55.
Ustawa wchodzi w życie po upływie 3 miesięcy od dnia ogłoszenia, z tym że
przepisy art. 27a ust. 1 pkt 1 lit. g), ust. 3 pkt 3 lit. a) oraz ust. 6 pkt 1
ustawy wymienionej w art. 30, w brzmieniu nadanym niniejszą ustawą, mają
zastosowanie do wpłat na wyodrębniony fundusz remontowy spółdzielni
mieszkaniowej dokonanych od dnia 1 stycznia 2001 r.
                                                                                
