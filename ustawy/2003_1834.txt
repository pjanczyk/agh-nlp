


Tekst ustawy przyjęty przez Senat bez poprawek
 
USTAWA
z dnia 15 września 2017 r.
o
Narodowym Instytucie Wolności – Centrum Rozwoju 
Społeczeństwa Obywatelskiego[1])
Aktywność
obywateli, oddolnie i na zasadach dobrowolności angażujących się
w zorganizowane działania na rzecz dobra wspólnego, niosących pomoc i
wsparcie potrzebującym oraz kształtujących pracą u podstaw zręby kultury
narodowej i lokalnej nawiązuje do wielkiego dziedzictwa polskiej wolności i
wyraża ideały społeczeństwa obywatelskiego.
Społeczeństwo
obywatelskie jest wspólną przestrzenią, która służy praktykowaniu
cnót obywatelskich, takich jak odpowiedzialność za naród i wspólnoty lokalne,
solidarność oraz zaangażowanie w budowę oddolnych instytucji obywatelskich. Bez
umiejętności dostrzegania i pomnażania dobra wspólnego zabraknie obywatelskich
więzi społecznych, które są fundamentem kapitału społecznego.
Państwo
polskie wspiera wolnościowe i chrześcijańskie ideały obywateli i społeczności
lokalnych, obejmujące tradycję polskiej inteligencji, tradycje
niepodległościową, narodową, religijną, socjalistyczną oraz tradycję ruchu
ludowego, dostrzegając w nich kontynuację wielowiekowych tradycji
Rzeczypospolitej Polskiej i tym samym chroniąc bogate dziedzictwo wspólnoty jej
wolnych obywateli.
Państwo
polskie dąży do zrównoważonego rozwoju społeczeństwa obywatelskiego zarówno w
wymiarze terytorialnym, jak i tematycznym, szczególną ochroną otaczając
organizacje małe, krzewiące etos społecznikowski i pielęgnujące dziedzictwo
lokalne. W tym celu, przyczyniając się do wypełnienia ideałów wolności,
leżących u podstaw motywacji prospołecznych i postaw propaństwowych, a także do
kształtowania dojrzałego patriotyzmu, państwo polskie będzie aktywnie działać
na rzecz zwiększania zaangażowania obywateli i organizacji obywatelskich w
życiu publicznym, zwiększania liczby inicjatyw oddolnych i lokalnych oraz
poprawy instytucjonalnej zdolności organizacji obywatelskich do realizacji ich
misji.
Rozdział 1
Przepisy
ogólne
Art. 1. 1.
Ustawa określa zadania i organizację Narodowego Instytutu Wolności – Centrum
Rozwoju Społeczeństwa Obywatelskiego, zwanego dalej „Narodowym Instytutem”.
2. Narodowy Instytut jest instytucją właściwą
w sprawach wspierania rozwoju społeczeństwa obywatelskiego, a także
działalności pożytku publicznego i wolontariatu w zakresie określonym w
ustawie z dnia 24 kwietnia 2003 r. o działalności pożytku publicznego i o
wolontariacie (Dz. U. z 2016 r. poz. 1817 i 1948 oraz z 2017 r. poz. 60 i 573).
Art. 2. 1.
Narodowy Instytut jest agencją wykonawczą w rozumieniu ustawy z dnia
27 sierpnia 2009 r. o finansach publicznych (Dz. U. z 2016 r. poz. 1870, z
późn. zm.[2])) powołaną do
realizacji zadań w zakresie wskazanym w art. 1 ust. 2.
2. Siedzibą Narodowego Instytutu jest miasto
stołeczne Warszawa.
3. Przewodniczący
Komitetu do spraw Pożytku Publicznego, w drodze rozporządzenia, nadaje
Narodowemu Instytutowi statut, w którym określa:
1)     szczegółowy zakres zadań i
tryb pracy organów Narodowego Instytutu,
2)     organizację Narodowego
Instytutu,
3)    
wartość majątku nieprzekraczającego kwoty 200 000 zł, powyżej którego
rozporządzanie nim przez Dyrektora Narodowego Instytutu wymaga zgody Rady Narodowego
Instytutu
– mając na uwadze sprawne i efektywne
zarządzanie środkami finansowymi i wykonywanie zadań.
Art. 3.
Nadzór nad Narodowym Instytutem sprawuje Przewodniczący Komitetu do spraw
Pożytku Publicznego, o którym mowa w art. 34a ust. 1 pkt 1 ustawy z dnia 24
kwietnia 2003 r. o działalności pożytku publicznego i o wolontariacie, zwany
dalej „Przewodniczącym Komitetu”.
Rozdział 2
Organy
i organizacja Narodowego Instytutu
Art. 4. Organami Narodowego
Instytutu są:
1)     Dyrektor Narodowego Instytutu,
zwany dalej „Dyrektorem”;
2)     Rada Narodowego Instytutu,
zwana dalej „Radą”.
Art. 5. 1. Dyrektor jest powoływany
przez Przewodniczącego Komitetu na pięcioletnią kadencję spośród osób, które:
1)     posiadają obywatelstwo
polskie;
2)     korzystają z pełni praw
publicznych;
3)     posiadają wyższe wykształcenie
magisterskie lub równorzędne;
4)     posiadają wiedzę w zakresie
działalności pożytku publicznego i wolontariatu oraz stowarzyszeń i fundacji w
Rzeczypospolitej Polskiej oraz co najmniej pięcioletnie doświadczenie w
organizacjach pozarządowych lub innych zorganizowanych formach społeczeństwa
obywatelskiego;
5)     nie były skazane prawomocnym
wyrokiem za umyślne przestępstwo lub umyślne przestępstwo skarbowe;
6)     cieszą się nieposzlakowaną
opinią i dają rękojmię prawidłowego wykonywania powierzonych zadań;
7)     posiadają znajomość języka
angielskiego w stopniu umożliwiającym swobodne porozumiewanie się w zakresie
działalności Narodowego Instytutu;
8)     posiadają doświadczenie w
kierowaniu zespołami pracowniczymi oraz kompetencje kierownicze.
2. Dyrektor pełni obowiązki do dnia powołania
swojego następcy, z zastrzeżeniem art. 6 ust. 4.
Art. 6. 1. Przewodniczący Komitetu
odwołuje Dyrektora przed upływem kadencji wyłącznie w przypadku:
1)     zaprzestania spełniania
któregokolwiek z wymagań określonych w art. 5 ust. 1 pkt 1, 2 i 5;
2)     rezygnacji ze stanowiska;
3)     utraty zdolności do pełnienia
powierzonych obowiązków na skutek długotrwałej choroby, trwającej co najmniej 6
miesięcy;
4)     złożenia niezgodnego z prawdą
oświadczenia lustracyjnego, stwierdzonego prawomocnym orzeczeniem sądu.
2. Przewodniczący
Komitetu może odwołać Dyrektora przed upływem kadencji w przypadku:
1)     niezatwierdzenia rocznego
sprawozdania z działalności Narodowego Instytutu lub jego nieprzedstawienia w
terminie określonym w art. 8 ust. 7;
2)     niezatwierdzenia rocznego
sprawozdania finansowego Narodowego Instytutu lub jego nieprzedstawienia w
terminie określonym w art. 52 ust. 1 ustawy z dnia 29 września 1994 r. o
rachunkowości (Dz. U. z 2016 r. poz. 1047, z późn. zm.[3]));
3)     działania niezgodnego z
prawem, zasadami rzetelności, gospodarności i celowości.
3. Kadencja Dyrektora przed jej upływem
wygasa w razie śmierci Dyrektora.
4. W razie wygaśnięcia kadencji Dyrektora lub
jego odwołania, do czasu powołania nowego Dyrektora, jego obowiązki pełni
zastępca Dyrektora wskazany przez Przewodniczącego Komitetu.
Art. 7. 1.
Zastępców Dyrektora, w liczbie nie więcej niż dwóch, powołuje Przewodniczący
Komitetu na wniosek Dyrektora. Zastępcą Dyrektora może być osoba, która spełnia
wymogi określone w art. 5 ust. 1.
2. Przewodniczący Komitetu, na wniosek
Dyrektora, odwołuje zastępców Dyrektora, w szczególności w przypadkach
określonych w art. 6 ust. 1.
3. Dyrektor określa zakres zadań zastępcy
(zastępców) Dyrektora.
Art. 8. 1.
Dyrektor kieruje działalnością Narodowego Instytutu, w szczególności podejmuje
decyzje we wszystkich sprawach niezastrzeżonych dla Rady.
2. Dyrektor jest uprawniony do samodzielnego
dokonywania czynności prawnych w imieniu Narodowego Instytutu i
reprezentuje go na zewnątrz.
3. Dyrektor jest odpowiedzialny za gospodarkę
finansową Narodowego Instytutu oraz za zarządzanie i gospodarowanie majątkiem Narodowego
Instytutu.
4. Dyrektor
przygotowuje:
1)     projekt rocznego planu
finansowego Narodowego Instytutu;
2)     projekt rocznego planu
działalności Narodowego Instytutu;
3)     roczne sprawozdanie z
działalności Narodowego Instytutu;
4)     roczne sprawozdanie finansowe
Narodowego Instytutu;
5)     końcowe sprawozdanie z
realizacji programów wspierania rozwoju społeczeństwa obywatelskiego, o których
mowa w art. 23 ust. 1.
5. Dyrektor przedstawia Przewodniczącemu
Komitetu do zatwierdzenia, po uzyskaniu opinii Rady, projekt rocznego planu
finansowego Narodowego Instytutu i planu finansowego w układzie zadaniowym na
dany rok budżetowy oraz na 2 kolejne lata, z uwzględnieniem terminów
określonych przez ministra właściwego do spraw finansów publicznych dla
przedłożenia materiałów do projektu ustawy budżetowej.
6. Dyrektor przedstawia do zatwierdzenia
Przewodniczącemu Komitetu, w terminie do dnia 30 września każdego roku, po
uzyskaniu opinii Rady, projekt rocznego planu działalności Narodowego Instytutu
na kolejny rok.
7. Dyrektor przedstawia do zatwierdzenia
Przewodniczącemu Komitetu, w terminie do dnia 30 czerwca każdego roku, po
uzyskaniu opinii Rady, roczne sprawozdanie z działalności Narodowego Instytutu
za rok poprzedni, obejmujące w szczególności informacje o stopniu realizacji
poszczególnych zadań Narodowego Instytutu oraz stopniu wykorzystania środków
przeznaczonych na ich finansowanie.
8. Dyrektor, po uzyskaniu opinii Rady,
przedstawia do zatwierdzenia Przewodniczącemu Komitetu roczne sprawozdanie
finansowe Narodowego Instytutu sporządzone zgodnie z przepisami ustawy z dnia
29 września 1994 r. o rachunkowości, wraz ze sprawozdaniem z badania
sporządzonym przez firmę audytorską, o której mowa w art. 36 ust. 1.
9. Przewodniczący Komitetu określi, w drodze
rozporządzenia, wzór i niezbędne elementy rocznego sprawozdania z działalności
Narodowego Instytutu, tak aby umożliwiały weryfikację podanych w sprawozdaniu
informacji oraz ich przejrzystość.
Art. 9. 1. W skład Rady wchodzą:
1)     członek powoływany i
odwoływany przez Prezydenta Rzeczypospolitej Polskiej;
2)     3 członków powoływanych i
odwoływanych przez Przewodniczącego Komitetu;
3)     członek powoływany i
odwoływany przez ministra właściwego do spraw finansów publicznych;
4)     5 członków reprezentujących
organizacje pozarządowe oraz podmioty określone w art. 3 ust. 3 ustawy z dnia
24 kwietnia 2003 r. o działalności pożytku publicznego
i o wolontariacie spośród kandydatów, z których każdy ma poparcie
przynajmniej 20 organizacji pozarządowych lub podmiotów określonych w art.
3 ust. 3 ustawy z dnia 24 kwietnia 2003 r. o działalności pożytku publicznego i
o wolontariacie;
5)     członek reprezentujący
jednostki samorządu terytorialnego.
2. Członkiem Rady może
być osoba, która:
1)     korzysta z pełni praw
publicznych;
2)     cieszy się nieposzlakowaną
opinią;
3)     nie była skazana prawomocnym
wyrokiem za umyślne przestępstwo lub umyślne przestępstwo skarbowe;
4)     posiada wiedzę i co najmniej
trzyletnie doświadczenie w zakresie funkcjonowania społeczeństwa
obywatelskiego, pożytku publicznego i wolontariatu.
Art. 10. 1.
Członków Rady, o których mowa w art. 9 ust. 1 pkt 4, powołuje i odwołuje
Przewodniczący Komitetu na wniosek reprezentowanych organizacji.
2. Członka Rady, o którym mowa w art. 9 ust.
1 pkt 5, powołuje i odwołuje Przewodniczący Komitetu na wniosek Komisji
Wspólnej Rządu i Samorządu Terytorialnego.
3. Kadencja Rady trwa 3 lata.
4. Wygaśnięcie członkostwa w Radzie następuje
z dniem upływu kadencji, wskutek śmierci albo odwołania przed upływem kadencji.
5. Członek Rady
zostaje odwołany przed upływem kadencji, jeżeli:
1)    
złożył rezygnację;
2)     utracił zdolność do pełnienia
powierzonych obowiązków na skutek długotrwałej choroby, trwającej co najmniej 6
miesięcy;
3)     uchyla się od wykonania
obowiązków;
4)     przestał spełniać którekolwiek
z wymagań określonych w art. 9 ust. 2 pkt 1 i 3;
5)     złożył niezgodne z prawdą
oświadczenie lustracyjne, stwierdzone prawomocnym orzeczeniem sądu.
6. Odwołać członka Rady, o którym mowa w art.
9 ust. 1 pkt 1–3, przed upływem kadencji może również z własnej inicjatywy
organ, który go powołał. 
7. W przypadku odwołania lub śmierci członka
Rady organ, który go powołał, niezwłocznie powołuje inną osobę na jego miejsce.
Przepisy ust. 1–5 stosuje się odpowiednio.
8. Osoba powołana w trybie określonym w ust.
7 sprawuje swoją funkcję do końca kadencji Rady.
Art. 11. 1.
Pracami Rady kieruje Przewodniczący powoływany przez Przewodniczącego Komitetu
spośród jej członków.
2. Przewodniczący zwołuje posiedzenia Rady w
miarę potrzeb, nie rzadziej jednak niż raz na kwartał.
3. Przewodniczący zwołuje posiedzenie z
własnej inicjatywy, na wniosek Dyrektora lub na wniosek co najmniej 4 członków
Rady, nie później niż w terminie 2 tygodni od dnia otrzymania wniosku.
4. Z posiedzenia Rady sporządza się protokół
zawierający listę uczestników posiedzenia oraz informacje o przebiegu obrad.
Kopię zatwierdzonego protokołu Przewodniczący przekazuje Przewodniczącemu
Komitetu w terminie 2 tygodni od dnia posiedzenia.
5. Rada rozstrzyga sprawy oraz wyraża opinie
w drodze uchwał, bezwzględną większością głosów, w obecności co najmniej 6
członków Rady. W razie równej liczby głosów rozstrzyga głos Przewodniczącego
Rady.
6. Szczegółowy tryb działania Rady określa
regulamin ustanowiony przez Radę.
7. Członkowi Rady przysługuje zwrot kosztów
zakwaterowania oraz podróży w związku z udziałem w posiedzeniach Rady w
wysokości i na warunkach określonych w przepisach wydanych na podstawie art. 775 § 2 ustawy z dnia 26 czerwca 1974 r. – Kodeks pracy
(Dz. U. z 2016 r. poz. 1666, 2138 i 2255 oraz z 2017 r. poz. 60 i 962).
8. Członkowi Rady nie przysługuje
wynagrodzenie za udział w jej pracach.
Art. 12. 1. Rada wyraża opinie w
sprawach:
1)     projektu rocznego planu
finansowego Narodowego Instytutu, o którym mowa w art. 8 ust. 4 pkt 1;
2)     projektu rocznego planu
działalności Narodowego Instytutu, o którym mowa w art. 8 ust. 4 pkt 2;
3)     rocznego sprawozdania z
działalności Narodowego Instytutu, o którym mowa w art. 8 ust. 4 pkt 3;
4)     rocznego sprawozdania
finansowego Narodowego Instytutu, o którym mowa w art. 8 ust. 4 pkt 4;
5)     projektu programów wspierania
rozwoju społeczeństwa obywatelskiego, o których mowa w art. 23 ust. 1;
6)     końcowego sprawozdania z
realizacji programów wspierania rozwoju społeczeństwa obywatelskiego, o którym
mowa w art. 27;
7)     wyboru firmy audytorskiej, o
której mowa w art. 36.
2. Rada, w celu wykonania swoich zadań, ma
prawo wglądu do dokumentów Narodowego Instytutu i może żądać niezbędnych
informacji od Dyrektora oraz jego zastępców.
Art. 13. 1.
Wynagrodzenie Dyrektora oraz jego zastępców przysługuje na zasadach określonych
w przepisach ustawy z dnia 3 marca 2000 r. o wynagradzaniu osób kierujących
niektórymi podmiotami prawnymi (Dz. U. z 2017 r. poz. 1222). 
2. Zasady wynagradzania i nagradzania
pracowników Narodowego Instytutu określa regulamin wynagradzania, ustalony
przez Dyrektora za zgodą Przewodniczącego Komitetu.
Art. 14. 1.
Przy zatrudnianiu pracowników Narodowego Instytutu, w tym kierowników komórek
organizacyjnych i ich zastępców, stosuje się procedurę otwartego i
konkurencyjnego naboru.
2. Ogłoszenie o naborze zamieszcza się na
stronie podmiotowej Narodowego Instytutu w Biuletynie Informacji Publicznej, o
którym mowa w ustawie z dnia 6 września 2001 r. o dostępie do informacji
publicznej (Dz. U. z 2016 r. poz. 1764 oraz z 2017 r. poz. 933), oraz w miejscu
powszechnie dostępnym w siedzibie Narodowego Instytutu.
3. Ogłoszenie o
naborze zawiera co najmniej:
1)     nazwę i adres Narodowego
Instytutu;
2)     określenie stanowiska;
3)     wymagania związane ze
stanowiskiem;
4)     zakres zadań wykonywanych na
stanowisku;
5)     wskazanie wymaganych
dokumentów;
6)     termin i miejsce składania
dokumentów;
7)     informację o metodach i
technikach naboru.
Art. 15.
Informacje o kandydatach, którzy zgłosili się do naboru, stanowią informację
publiczną w zakresie objętym wymaganiami określonymi w ogłoszeniu o naborze.
Art. 16.
Termin do składania dokumentów określony w ogłoszeniu o naborze nie może być
krótszy niż 14 dni od dnia opublikowania ogłoszenia na stronie podmiotowej
Narodowego Instytutu w Biuletynie Informacji Publicznej.
Art. 17. 1.
Po upływie terminu, o którym mowa w art. 16, niezwłocznie upowszechnia się
listę kandydatów, którzy spełniają wymagania formalne określone w ogłoszeniu
o naborze, w sposób, o którym mowa w art. 14 ust. 2.
2. Lista, o której mowa w ust. 1, zawiera
imię i nazwisko kandydata oraz jego miejsce zamieszkania w rozumieniu przepisów
ustawy z dnia 23 kwietnia 1964 r. – Kodeks cywilny (Dz. U. z 2017 r. poz. 459,
933 i 1132).
Art. 18. 1. Z
przeprowadzonego naboru na wolne stanowisko pracy w Narodowym Instytucie
sporządza się protokół.
2. Protokół zawiera w
szczególności:
1)     określenie stanowiska pracy,
na które był prowadzony nabór;
2)     liczbę kandydatów;
3)     imiona, nazwiska i miejsce
zamieszkania nie więcej niż pięciu najlepszych kandydatów uszeregowanych według
poziomu spełniania przez nich wymagań określonych w ogłoszeniu o naborze;
4)     informację o zastosowanych
metodach i technikach naboru;
5)     uzasadnienie dokonanego
wyboru.
Art. 19. 1.
Informację o wyniku naboru upowszechnia się w terminie 14 dni od dnia
zatrudnienia wybranego kandydata albo zakończenia naboru, w przypadku gdy w
jego wyniku nie doszło do zatrudnienia żadnego kandydata.
2. Informacja, o
której mowa w ust. 1, zawiera:
1)     określenie stanowiska pracy,
na które był prowadzony nabór;
2)     imię i nazwisko wybranego
kandydata oraz jego miejsce zamieszkania, o którym mowa w art. 17 ust. 2, albo
informację o niezatrudnieniu żadnego kandydata;
3)     uzasadnienie dokonanego
wyboru.
3. Informację, o której mowa w ust. 1,
upowszechnia się w sposób, o którym mowa w art. 14 ust. 2.
Art. 20.
Jeżeli stosunek pracy osoby wyłonionej w drodze naboru ustał w terminie do
3 miesięcy od dnia nawiązania stosunku pracy, można zatrudnić na tym samym
stanowisku kolejną osobę spośród kandydatów, o których mowa w art. 18 ust. 2
pkt 3. Informację o zatrudnieniu tej osoby zamieszcza się zgodnie z
przepisami art. 19.
Art. 21. W
Narodowym Instytucie nie może powstać stosunek podległości służbowej między
małżonkami oraz osobami pozostającymi ze sobą w stosunku pokrewieństwa do
drugiego stopnia włącznie lub powinowactwa pierwszego stopnia oraz w stosunku
przysposobienia, opieki lub kurateli.
Art. 22. 1.
Sposób działania Narodowego Instytutu określa regulamin ustanawiany przez
Dyrektora.
2. Projekt regulaminu Narodowego Instytutu
opiniuje Rada.
Rozdział 3
Zadania
Narodowego Instytutu
Art. 23. 1.
Narodowy Instytut zarządza programami wspierania rozwoju społeczeństwa
obywatelskiego, realizując zadania, o których mowa w art. 24.
2. Rada Ministrów przyjmuje, w drodze
uchwały, programy wspierania rozwoju społeczeństwa obywatelskiego.
Art. 24. 1.
Do zadań Narodowego Instytutu należy realizacja działań na rzecz wspierania
rozwoju wspólnoty obywatelskiej i społeczeństwa obywatelskiego
w Rzeczypospolitej Polskiej, w szczególności przez zwiększanie
instytucjonalnej sprawności organizacji pozarządowych oraz innych
zorganizowanych form społeczeństwa obywatelskiego, ich niezależności oraz
profesjonalizmu, przy jednoczesnym zachowaniu ich obywatelskiego charakteru.
2. Do zadań Narodowego Instytutu należy
wzmacnianie potencjału organizacji pozarządowych oraz innych zorganizowanych
form społeczeństwa obywatelskiego, w szczególności przez wspieranie
pozyskiwania przez nie środków pozabudżetowych na działalność, której celem
jest wspieranie rozwoju społeczeństwa obywatelskiego oraz wspieranie rozwoju
kadr, ze szczególnym uwzględnieniem wolontariuszy i społeczników.
3. Do zadań Narodowego
Instytutu należy także:
1)     wspieranie zaangażowania
obywateli, organizacji pozarządowych oraz innych zorganizowanych form
społeczeństwa obywatelskiego w życie publiczne, procesy kształtowania polityk
publicznych i podejmowania decyzji;
2)     wspieranie obywatelskiej
kontroli nad funkcjonowaniem instytucji publicznych i instytucji zaufania
publicznego oraz zwiększenie ich przejrzystości i przestrzegania reguł dobrego
rządzenia;
3)     wspieranie oddolnej aktywności
obywatelskiej, wzmacnianie etosu społecznikowskiego obywateli, wspieranie i
upowszechnianie wolontariatu;
4)     podtrzymywanie i
upowszechnianie kultury oraz zakorzenionej w chrześcijańskim dziedzictwie
tradycji narodowej i lokalnej, pielęgnowanie polskości oraz rozwoju świadomości
narodowej, obywatelskiej i kulturowej, a także solidarności i wrażliwości
społecznej;
5)     promocja poszanowania i
ochrony praw człowieka i praw obywatelskich;
6)     edukacja obywatelska i
kształtowanie postaw obywatelskich oraz wspieranie zaangażowania obywateli i
organizacji obywatelskich w realizację zadań z zakresu edukacji formalnej i
nieformalnej;
7)     wspieranie ochrony środowiska
oraz praw zwierząt;
8)     udział w realizacji
międzynarodowych programów wspierania rozwoju społeczeństwa obywatelskiego, w
tym programów współfinansowanych ze środków zagranicznych;
9)     prowadzenie i wspieranie
programów badań dotyczących społeczeństwa obywatelskiego;
10)   upowszechnianie informacji w środowisku
organizacji pozarządowych oraz innych zorganizowanych form społeczeństwa
obywatelskiego o planowanych i ogłaszanych konkursach;
11)   popularyzowanie efektów zrealizowanych
zadań oraz prowadzenie repozytorium modelowych przedsięwzięć, dobrych praktyk,
rezultatów i produktów wypracowanych w ramach programów wspierania rozwoju
społeczeństwa obywatelskiego;
12)   realizacja innych zadań zlecanych przez
Przewodniczącego Komitetu, przy jednoczesnym zapewnieniu na ich realizację środków
finansowych, o których mowa w art. 32 ust. 1 pkt 4.
4. Przy realizacji zadań, o których mowa w
ust. 1–3, Narodowy Instytut może współpracować z podmiotami zagranicznymi i
krajowymi, w szczególności jako partner umów o wspólne przedsięwzięcie.
5. Narodowy Instytut realizuje zadania
samodzielnie lub zleca realizację zadań, o których mowa w ust. 1–3,
wyłonionym w drodze otwartego konkursu ofert organizacjom pozarządowym oraz
podmiotom wymienionym w art. 3 ust. 3 ustawy z dnia 24 kwietnia 2003 r. o
działalności pożytku publicznego i o wolontariacie.
6. Narodowy Instytut może uczestniczyć w
realizacji programów operacyjnych, o których mowa w ustawie z dnia 11
lipca 2014 r. o zasadach realizacji programów w zakresie polityki
spójności finansowanych w perspektywie finansowej 2014–2020 (Dz. U. z 2017
r. poz. 1460 i 1475), oraz przystępować do programów lub projektów
współfinansowanych ze środków, o których mowa w art. 5 ust. 1 pkt 2 ustawy z
dnia 27 sierpnia 2009 r. o finansach publicznych.
Art. 25. 1.
Narodowy Instytut prowadzi ewaluację programów wspierania rozwoju społeczeństwa
obywatelskiego w trakcie ich trwania, w szczególności w celu rozstrzygnięcia,
czy realizacja programów prowadzi do osiągnięcia celów programów oraz czy jest
zgodna z celami polityki państwa w zakresie wspierania rozwoju
społeczeństwa obywatelskiego.
2. Po zakończeniu realizacji programów
wspierania rozwoju społeczeństwa obywatelskiego jest przeprowadzana ich ewaluacja mająca na celu w szczególności ocenę
stopnia osiągnięcia ich celów lub określenia
przyczyn ich nieosiągnięcia.
3. Ewaluacja, o której mowa w ust. 1 i 2,
prowadzona jest zgodnie z harmonogramem przewidzianym w tych programach.
4. Dyrektor przedstawia Radzie, w terminie do
dnia 30 czerwca każdego roku, informację o wynikach ewaluacji przeprowadzonych
w roku ubiegłym.
5. Narodowy Instytut może zlecać
przeprowadzenie ewaluacji zewnętrznym podmiotom, wybranym w drodze otwartego
konkursu.
Art. 26. Przewodniczący Komitetu w
ramach nadzoru:
1)     sprawuje kontrolę nad
działalnością Narodowego Instytutu pod względem legalności, gospodarności,
celowości i rzetelności na zasadach i w trybie określonych w przepisach o
kontroli w administracji rządowej;
2)    
zatwierdza:
a)     projekt rocznego planu
finansowego Narodowego Instytutu,
b)     projekt rocznego planu
działalności Narodowego Instytutu,
c)     roczne sprawozdanie z
działalności Narodowego Instytutu,
d)     roczne sprawozdanie finansowe
Narodowego Instytutu.
Art. 27. 1.
Dyrektor, po uzyskaniu opinii Rady, przedstawia Przewodniczącemu Komitetu do
zatwierdzenia końcowe sprawozdanie z realizacji programów wspierania rozwoju
społeczeństwa obywatelskiego, wraz z informacją o ewaluacji, o której mowa
w art. 25 ust. 2.
2. Rada Ministrów podejmuje decyzje w sprawie
kontynuacji finansowania programów wspierania rozwoju społeczeństwa
obywatelskiego.
Rozdział 4
Tryb
realizacji zadań Narodowego Instytutu
Art. 28. Do
realizacji zadań Narodowego Instytutu, o których mowa w art. 24 ust. 1–3, mają
zastosowanie przepisy ustawy z dnia 24 kwietnia 2003 r. o działalności pożytku
publicznego i o wolontariacie.
Art. 29. W
przypadku realizacji zadań Narodowego Instytutu organem administracji
publicznej w rozumieniu ustawy z dnia 24 kwietnia 2003 r. o działalności
pożytku publicznego i o wolontariacie jest Dyrektor.
Art. 30. 1.
Narodowy Instytut realizuje programy, o których mowa w art. 23 ust. 1,
samodzielnie lub w drodze otwartego konkursu ofert, o którym mowa w dziale II
rozdziale 2 ustawy z dnia 24 kwietnia 2003 r. o działalności pożytku
publicznego i o wolontariacie.
2. Dyrektor ustala regulamin konkursu, który
zatwierdza Rada.
3. Regulamin konkursu
określa w szczególności:
1)     przedmiot konkursu oraz czas
jego trwania, w tym rodzaj zadania podlegającego dofinansowaniu w ramach
realizowanego projektu;
2)     podmioty uprawnione do udziału
w konkursie;
3)     termin, miejsce oraz formę
składania oferty na realizację zadania;
4)     wzór oferty na realizację
zadania;
5)     wzór umowy na realizację
zadania;
6)     kwotę przeznaczoną na
realizację zadania;
7)     zasady przyznawania dotacji w
konkursie oraz maksymalny dopuszczalny poziom dofinansowania wniosku lub
maksymalną dopuszczalną kwotę dofinansowania wniosku;
8)     sposób podania do publicznej
wiadomości wyników konkursu;
9)     formę i sposób udzielania
wnioskodawcy wyjaśnień w kwestiach dotyczących konkursu;
10)   zasady rozliczania dotacji;
11)   zasady sporządzania sprawozdania z
realizacji zadania.
4. Przy ocenie
wniosków złożonych w konkursie bierze się pod uwagę następujące kryteria:
1)     adekwatność oferty w
odniesieniu do celów programu oraz celów i potrzeb jego uczestników i
organizacji zaangażowanych w jego realizację;
2)     jakość planu działań zawartych
w ofercie i jego realizacji;
3)     potencjalny wpływ działań
zawartych w ofercie na uczestników, organizacje zaangażowane w realizację
oferty oraz inne podmioty będące interesariuszami działań, w tym także trwałość
rezultatów działań zawartych w ofercie i jakość środków mających na celu
upowszechnienie rezultatów;
4)     możliwość realizacji oferty w
grupie partnerskiej z uwzględnieniem doświadczenia jej członków;
5)     zasadność planowanych kosztów
w stosunku do celu, rezultatów i zakresu działań, które obejmuje oferta.
Art. 31. W ramach
programów wspierania rozwoju społeczeństwa obywatelskiego, o których mowa
w art. 23 ust. 1, Narodowy Instytut może dofinansować rozwój instytucjonalny
organizacji pozarządowych oraz podmiotów, o których mowa w art. 3 ust. 3 ustawy
z dnia 24 kwietnia 2003 r. o działalności pożytku publicznego i o
wolontariacie, w tym kosztów organizacyjnych i administracyjnych ich
działalności.
Rozdział 5
Gospodarka
finansowa Narodowego Instytutu
Art. 32. 1. Przychodami Narodowego
Instytutu są:
1)     dotacja celowa na realizację
programów wspierania rozwoju społeczeństwa obywatelskiego, o których mowa w
art. 23 ust. 1, oraz zadań, o których mowa w art. 24 ust. 1, 2 i ust. 3 pkt
1–11;
2)     dotacja podmiotowa na pokrycie
bieżących kosztów zarządzania programami i zadaniami, realizowanymi przez
Narodowy Instytut, o których mowa w pkt 1, w tym kosztów wynagradzania członków
komisji konkursowej w celu opiniowania złożonych ofert;
3)     dotacja celowa na finansowanie
lub dofinansowanie kosztów inwestycji dotyczących obsługi realizacji zadań, o
których mowa w pkt 1;
4)     dotacja celowa na realizację
zadań, o których mowa w art. 24 ust. 3 pkt 12.
2. Przychodami
Narodowego Instytutu mogą być środki pochodzące z innych źródeł, a w
szczególności z:
1)     budżetu Unii Europejskiej;
2)     programów finansowanych z
udziałem niepodlegających zwrotowi środków z pomocy udzielanej przez państwa
członkowskie Europejskiego Porozumienia o Wolnym Handlu (EFTA) lub innych
środków pochodzących ze źródeł zagranicznych niepodlegających zwrotowi;
3)     odsetek od wolnych środków
przekazanych w depozyt zgodnie z przepisami o finansach publicznych;
4)     zapisów i darowizn.
3. Środki, o których mowa w ust. 1,
niewykorzystane w danym roku budżetowym, podlegają zwrotowi do budżetu państwa
zgodnie z przepisami ustawy z dnia 27 sierpnia 2009 r. o finansach
publicznych.
4. Wydatkowanie środków, o których mowa w
ust. 1 i 2, przez Narodowy Instytut jest dokonywane zgodnie z przepisami ustawy
z dnia 27 sierpnia 2009 r. o finansach publicznych.
5. Dotacje, o których mowa w ust. 1,
przekazuje Prezes Rady Ministrów na wniosek Dyrektora.
Art. 33. 1.
Narodowy Instytut prowadzi gospodarkę finansową na podstawie rocznego planu
finansowego ustalanego zgodnie z przepisami ustawy z dnia 27 sierpnia 2009 r.
o finansach publicznych, na okres roku obrotowego. Rokiem obrotowym jest
rok budżetowy.
2. Podstawę gospodarki finansowej Narodowego
Instytutu w okresie od dnia 1 stycznia do dnia zatwierdzenia przez
Przewodniczącego Komitetu rocznego planu finansowego Narodowego Instytutu
stanowi projekt tego planu przygotowany przez Dyrektora.
3. Zmian planu finansowego Narodowego
Instytutu dokonuje się w trybie i na zasadach określonych w ustawie z dnia 27
sierpnia 2009 r. o finansach publicznych.
Art. 34.
Realizacja poszczególnych tytułów wydatków jest dokonywana w granicach kwot
ustalonych w planie finansowym.
Art. 35. 1. Narodowy Instytut tworzy
następujące fundusze:
1)     fundusz statutowy;
2)     fundusz rezerwowy;
3)     zakładowy fundusz świadczeń
socjalnych;
4)     zakładowy fundusz nagród.
2. Fundusz statutowy Narodowego Instytutu
odzwierciedla równowartość netto środków trwałych, wartości niematerialnych i
prawnych oraz innych składników majątku, stanowiących wyposażenie Narodowego
Instytutu na dzień rozpoczęcia przez niego działalności.
3. Fundusz rezerwowy:
1)     zwiększa się o wartość zysku
netto Narodowego Instytutu;
2)     zmniejsza się o wartość straty
netto Narodowego Instytutu.
4. Zakładowy fundusz nagród stanowi 8,5%
funduszu płac.
Art. 36. 1.
Roczne sprawozdanie finansowe Narodowego Instytutu podlega badaniu przez firmę
audytorską, zgodnie z wymogami przeprowadzania badań określonymi w ustawie z
dnia 29 września 1994 r. o rachunkowości i w ustawie z dnia 11 maja 2017 r. o
biegłych rewidentach, firmach audytorskich oraz nadzorze publicznym (Dz. U.
poz. 1089).
2. Przewodniczący Komitetu dokonuje, po
zasięgnięciu opinii Rady, wyboru firmy audytorskiej, o której mowa w ust. 1, w
trybie przepisów ustawy z dnia 29 stycznia 2004 r. – Prawo zamówień publicznych
(Dz. U. z 2017 r. poz. 1579).
Rozdział 6
Zmiany
w przepisach obowiązujących
Art. 37. W ustawie z dnia 6 kwietnia
1984 r. o fundacjach (Dz. U. z 2016 r. poz. 40) w art. 12 ust. 2a
otrzymuje brzmienie:
„2a. Przepisu ust. 2 nie stosuje się do
fundacji posiadających status organizacji pożytku publicznego, które zamieściły
na stronie podmiotowej Narodowego Instytutu Wolności – Centrum Rozwoju
Społeczeństwa Obywatelskiego w Biuletynie Informacji Publicznej sprawozdanie
merytoryczne z działalności oraz sprawozdanie finansowe zgodnie z przepisami
ustawy z dnia 24 kwietnia 2003 r. o działalności pożytku publicznego i o
wolontariacie (Dz. U. z 2016 r. poz. 1817 i 1948 oraz z 2017 r. poz. 60
i 573).”.
Art. 38. W
ustawie z dnia 4 września 1997 r. o działach administracji rządowej (Dz. U. z
2017 r. poz. 888, 1086 i 1566) w art. 31 w ust. 1 w pkt 8 średnik zastępuje się
kropką i uchyla się pkt 9 i 10.
Art. 39. W ustawie z dnia 24
kwietnia 2003 r. o działalności pożytku publicznego i o wolontariacie
(Dz. U. z 2016 r. poz. 1817 i 1948 oraz z 2017 r. poz. 60 i 573) wprowadza się
następujące zmiany:
1)    
po art. 1 dodaje się art. 1a w brzmieniu:
„Art. 1a. Komitet do spraw Pożytku
Publicznego, zwany dalej „Komitetem” jest organem administracji rządowej
właściwym w sprawach pożytku publicznego i wolontariatu, w tym programowania,
koordynowania i organizowania współpracy organów administracji publicznej i
podmiotów działających w sferze pożytku publicznego.”;
2)     w
art. 2 w pkt 7 kropkę zastępuje się średnikiem i dodaje się pkt 8 i 9 w
brzmieniu:
„8)    Narodowym
Instytucie – rozumie się przez to Narodowy Instytut Wolności – Centrum Rozwoju
Społeczeństwa Obywatelskiego, o którym mowa w art. 1 ustawy z dnia 15 września
2017 r.    o Narodowym Instytucie Wolności – Centrum Rozwoju
Społeczeństwa Obywatelskiego (Dz. U. poz. …);
9)     Dyrektorze
Narodowego Instytutu – rozumie się przez to Dyrektora, o którym mowa w art. 4
pkt 1 ustawy z dnia 15 września 2017 r. o Narodowym Instytucie Wolności –
Centrum Rozwoju Społeczeństwa Obywatelskiego.”;
3)    
art. 5c otrzymuje brzmienie:
„Art. 5c. Minister, po zasięgnięciu
opinii Rady Działalności Pożytku Publicznego, zwanej dalej „Radą”, może w
zakresie swojej właściwości opracować resortowe programy wspierania rozwoju
organizacji pozarządowych oraz podmiotów wymienionych w art. 3 ust. 3 oraz
finansowo wspierać te programy, w szczególności w trybie, o którym mowa w
art. 11.”;
4)    
użyte w art. 10a w ust. 6 i w art. 23 w ust. 5 we wprowadzeniu do wyliczenia
wyrazy „w porozumieniu z ministrem właściwym do spraw zabezpieczenia
społecznego” zastępuje się wyrazami „w porozumieniu z Przewodniczącym
Komitetu”;
5)     użyte w art. 19 we
wprowadzeniu do wyliczenia, w art. 19a w ust. 7d, w art. 23 w ust. 8, w art.
27ab w ust. 6, w art. 27c w ust. 3, w art. 28 w ust. 1, w art. 29 w ust. 1, 2 i
4, w art. 33 w ust. 1, w art. 33b, w art. 35 w ust. 1, w art. 36 w ust. 2
we wprowadzeniu do wyliczenia i w ust. 3 we wprowadzeniu do wyliczenia, w art.
37, w art. 40 oraz w art. 40a w różnym przypadku wyrazy „minister
właściwy do spraw zabezpieczenia społecznego” zastępuje się użytymi w
odpowiednim przypadku wyrazami „Przewodniczący Komitetu”;
6)     użyte w art. 22 w ust. 6, w
ust. 7 w pkt 1, w ust. 8 i 9, w art. 22a w ust. 1 w pkt 2 w lit. a, w art. 27 w
ust. 2a, w art. 27a w ust. 2, 3a, 6 i 7, w art. 27aa w ust. 4 i 5, w art. 27ab
w ust. 2, w art. 33 w ust. 2 we wprowadzeniu do wyliczenia i w ust.
3, w art. 33a w ust. 1 we wprowadzeniu do wyliczenia, w ust. 3 i 4 oraz w
art. 33aa w różnym przypadku wyrazy „minister właściwy do spraw zabezpieczenia
społecznego” zastępuje się użytymi w odpowiednim przypadku wyrazami „Dyrektor
Narodowego Instytutu”;
7)     użyte w art. 23 w ust. 2c, 2d
i 6–6c, w art. 27a w ust. 3 w pkt 1 i w art. 33a w ust. 1 w pkt 1 wyrazy
„internetowej urzędu obsługującego ministra właściwego do spraw zabezpieczenia
społecznego” zastępuje się wyrazami „podmiotowej Narodowego Instytutu w
Biuletynie Informacji Publicznej”;
8)     w
art. 27 ust. 4 otrzymuje brzmienie:
„4. Dyrektor Narodowego Instytutu
zamieszcza w terminie do dnia 31 grudnia każdego roku na stronie podmiotowej
Narodowego Instytutu w Biuletynie Informacji Publicznej sporządzoną na
podstawie sprawozdań, o których mowa w art. 23 ust. 1–2 i 2b, informację
dotyczącą w szczególności wydatkowania przez organizacje pożytku publicznego
środków finansowych pochodzących z 1% podatku dochodowego od osób fizycznych za
rok poprzedni.”;
9)     w
art. 27a:
a)    
ust. 1 otrzymuje brzmienie:
„1. Dyrektor Narodowego Instytutu prowadzi w
formie elektronicznej wykaz organizacji mających status organizacji pożytku
publicznego na dzień 30 listopada roku podatkowego, na które podatnik podatku
dochodowego od osób fizycznych może przekazać 1% podatku z zeznań podatkowych
składanych za rok podatkowy, i nie później niż dnia 15 grudnia roku podatkowego
zamieszcza ten wykaz na stronie podmiotowej Narodowego Instytutu w Biuletynie
Informacji Publicznej.”,
b)    
ust. 10 otrzymuje brzmienie:
„10. Przewodniczący Komitetu w porozumieniu z
ministrem właściwym do spraw finansów publicznych oraz Ministrem
Sprawiedliwości określi, w drodze rozporządzenia, tryby, terminy oraz format i
strukturę danych dla wymiany informacji dotyczących organizacji pożytku
publicznego, o których mowa w ust. 4 i 5, między Dyrektorem Narodowego
Instytutu a Ministrem Sprawiedliwości oraz ministrem właściwym do spraw
finansów publicznych, mając na względzie potrzebę zapewnienia sprawnej
realizacji zadań związanych z tworzeniem i prowadzeniem wykazu, o którym
mowa w ust. 1, oraz z przekazywaniem organizacjom pożytku publicznego środków
pochodzących z 1% podatku dochodowego od osób fizycznych.”;
10)   w art. 29
ust. 3 otrzymuje brzmienie:
„3.
Przewodniczący Komitetu może powierzyć przeprowadzenie kontroli:
1)     wojewodzie;
2)     Dyrektorowi
Narodowego Instytutu.”;
11)   w dziale II
po rozdziale 4 dodaje się rozdział 4a w brzmieniu:
„Rozdział
4a
Organizacja
i tryb działania Komitetu
Art.
34a. 1. W skład Komitetu wchodzą:
1)    
Przewodniczący Komitetu;
2)    
wiceprzewodniczący – sekretarz stanu w Kancelarii Prezesa Rady Ministrów
powoływany i odwoływany przez Prezesa Rady Ministrów na wniosek
Przewodniczącego Komitetu;
3)    
członkowie:
a)    
ministrowie, których szczegółowy zakres działania określają przepisy wydane na
podstawie art. 33 ust. 1 i 1a ustawy z dnia 8 sierpnia 1996 r. o Radzie
Ministrów (Dz. U. z 2012 r. poz. 392 oraz z 2015 r. poz. 1064), reprezentowani
przez sekretarza stanu, z zastrzeżeniem ust. 3,
b)    
Dyrektor Narodowego Instytutu.
2. Przewodniczący Komitetu wchodzi w
skład Rady Ministrów.
3. W każdym czasie w pracach Komitetu
może brać udział minister.
4. W posiedzeniach Komitetu mogą
uczestniczyć zaproszeni przez Przewodniczącego Komitetu przedstawiciele organów
administracji rządowej.
5. W posiedzeniach Komitetu mogą również
uczestniczyć z głosem doradczym osoby posiadające odpowiednią wiedzę lub
doświadczenie w zakresie zagadnień objętych zadaniami Komitetu, zaproszone
przez Przewodniczącego Komitetu z własnej inicjatywy lub wskazane przez
poszczególnych członków Komitetu.
Art.
34b. 1. Do zadań Komitetu należy:
1)     koordynowanie
i monitorowanie współpracy organów administracji rządowej z sektorem
organizacji pozarządowych oraz innych zorganizowanych form społeczeństwa
obywatelskiego;
2)    
przygotowywanie i konsultowanie z organizacjami pozarządowymi oraz podmiotami
wymienionymi w art. 3 ust. 3 programów wspierania rozwoju społeczeństwa
obywatelskiego oraz monitorowanie ich wdrażania;
3)     opracowywanie
i opiniowanie projektów aktów prawnych w zakresie rozwoju społeczeństwa
obywatelskiego.
2. Do
zadań Komitetu należy także:
1)     współpraca w
sprawach związanych z rozwojem społeczeństwa obywatelskiego z innymi
państwami, organizacjami oraz instytucjami międzynarodowymi
i zagranicznymi;
2)     współpraca w
przygotowywaniu sprawozdań i raportów z realizacji wiążących Rzeczpospolitą
Polską umów międzynarodowych dotyczących rozwoju społeczeństwa obywatelskiego;
3)    
przedstawianie opinii w sprawie możliwości przystąpienia przez Rzeczpospolitą
Polską do umów międzynarodowych dotyczących rozwoju społeczeństwa
obywatelskiego.
Art. 34c. 1. Przewodniczący Komitetu
kieruje pracami Komitetu.
2. Przewodniczący Komitetu może, z
własnej inicjatywy lub na wniosek członka Komitetu, tworzyć zespoły robocze,
określając ich skład, zakres zadań oraz tryb i harmonogram prac.
Art. 34d. 1. Komitet podejmuje
rozstrzygnięcia w drodze uchwał na posiedzeniach.
2. Uchwały Komitetu podejmowane są w
głosowaniu jawnym, zwykłą większością głosów, w obecności co najmniej połowy
członków Komitetu, w tym Przewodniczącego Komitetu. W przypadku równej liczby
głosów rozstrzyga głos Przewodniczącego Komitetu.
3. Uchwały w imieniu Komitetu podpisuje
Przewodniczący Komitetu.
4. Projekty uchwał Komitetu mogą być też
poddane pod głosowanie w trybie obiegowym.
5. Osobom zaproszonym do udziału w
posiedzeniu Komitetu, o których mowa w art. 34a ust. 4 i 5, nie
przysługuje prawo głosowania nad uchwałami.
Art. 34e. Szczegółowy sposób i tryb
pracy Komitetu określa regulamin uchwalony przez Komitet na pierwszym
posiedzeniu.
Art. 34f. Komitet przyjmuje plan prac
Komitetu i przedstawia go Radzie Ministrów do zatwierdzenia.
Art. 34g. 1. Obsługę Komitetu oraz Przewodniczącego
Komitetu zapewnia Kancelaria Prezesa Rady Ministrów.
2. Posiedzenia Komitetu odbywają się w
siedzibie Kancelarii Prezesa Rady Ministrów.
3. W uzasadnionych przypadkach
posiedzenia Komitetu mogą odbywać się w innym miejscu, wskazanym przez
Przewodniczącego Komitetu.
4. Koszty obsługi, o której mowa w ust.
1, są pokrywane z budżetu państwa z części, której dysponentem jest
Kancelaria Prezesa Rady Ministrów.
Art. 34h. Przewodniczący Komitetu
przedkłada Radzie Ministrów, w terminie do dnia 30 czerwca każdego roku,
sprawozdanie za poprzedni rok kalendarzowy, zawierające informacje o
prowadzonej działalności w zakresie wspierania rozwoju społeczeństwa
obywatelskiego oraz o realizacji planu, o którym mowa w art. 34f.”;
12)   użyte w art. 39 w ust. 1 i 3 wyrazy „z
części budżetu, której dysponentem jest minister właściwy do spraw
zabezpieczenia społecznego” zastępuje się wyrazami „z budżetu państwa z części,
której dysponentem jest Kancelaria Prezesa Rady Ministrów”;
13)   art. 41
otrzymuje brzmienie:
„Art. 41. Obsługę
administracyjno-biurową Rady zapewnia Kancelaria Prezesa Rady Ministrów.”;
14)   w dziale II
dodaje się rozdział 7 w brzmieniu:
„Rozdział 7
Pełnomocnicy
wojewody do spraw społeczeństwa obywatelskiego
Art. 41k.
Wojewoda może ustanowić pełnomocnika wojewody do spraw społeczeństwa
obywatelskiego. Przepisu art. 18 ust. 1 ustawy z dnia 23 stycznia 2009 r. o
wojewodzie i administracji rządowej w województwie (Dz. U. z 2015 r. poz. 525,
z późn. zm.[4])) nie stosuje się.
Art. 41l. Do zadań pełnomocnika wojewody do spraw
społeczeństwa obywatelskiego należy:
1)     monitorowanie
wdrażania programów wspierania rozwoju społeczeństwa obywatelskiego oraz
programów, o których mowa w art. 5b ust. 1;
2)     koordynowanie
współpracy jednostek administracji rządowej w województwie z organizacjami
pozarządowymi, które zgodnie z zakresem swoich zadań statutowych działają na
rzecz rozwoju społeczeństwa obywatelskiego.”.
Art. 40. W ustawie z dnia 18 października
2006 r. o ujawnianiu informacji o dokumentach organów bezpieczeństwa
państwa z lat 1944–1990 oraz treści tych dokumentów (Dz. U. z 2016 r. poz.
1721, 1948, 2260 i 2261 oraz z 2017 r. poz. 1530 i 1600) wprowadza się
następujące zmiany:
1)     w
art. 4 w pkt 60 kropkę zastępuje się średnikiem i dodaje się pkt 61 w
brzmieniu:
„61)  Dyrektor Narodowego Instytutu
Wolności – Centrum Rozwoju Społeczeństwa Obywatelskiego i jego zastępcy,
członkowie Rady Narodowego Instytutu Wolności – Centrum Rozwoju Społeczeństwa
Obywatelskiego.”;
2)     w
art. 8 w pkt 56 kropkę zastępuje się średnikiem i dodaje się pkt 57 w
brzmieniu:
„57)  pkt 61 – Przewodniczący
Komitetu do spraw Pożytku Publicznego.”;
3)     w
art. 21a ust. 2b otrzymuje brzmienie:
„2b. Wydając orzeczenie stwierdzające
fakt złożenia niezgodnego z prawdą oświadczenia lustracyjnego, sąd orzeka zakaz
pełnienia funkcji publicznej, o której mowa w art. 4 pkt 2–57 i 61, na okres od
3 do 10 lat.”;
4)     w
art. 21e ust. 1 otrzymuje brzmienie:
„1. Prawomocne orzeczenie sądu,
stwierdzające fakt złożenia przez osobę lustrowaną niezgodnego z prawdą
oświadczenia lustracyjnego, traktuje się jako obligatoryjną przesłankę
pozbawienia tej osoby pełnionej przez nią funkcji publicznej, o której
mowa w art. 4 pkt 2–54, 56, 57 i 61, z zastrzeżeniem art. 21f.”.
Art.
41. W ustawie z dnia 19 listopada 2009 r. o grach hazardowych
(Dz. U. z 2016 r. poz. 471, 1948 i 2260 oraz z 2017 r. poz. 88, 379 i 1089) w
art. 88a:
1) ust. 1 otrzymuje
brzmienie:
„1. Tworzy się Fundusz Wspierania
Rozwoju Społeczeństwa Obywatelskiego, którego dysponentem jest Przewodniczący
Komitetu do spraw Pożytku Publicznego, o którym mowa w art. 34a ust. 1 pkt 1
ustawy z dnia 24 kwietnia 2003 r. o działalności pożytku publicznego i o
wolontariacie (Dz. U. z 2016 r. poz. 1817 i 1948 oraz z 2017 r. poz. 60 i
573).”;
2) ust. 7 otrzymuje brzmienie:
„7. Przewodniczący Komitetu do
spraw Pożytku Publicznego określi, w drodze rozporządzenia, szczegółowe
warunki uzyskiwania dofinansowania realizacji zadań, o których mowa
w ust. 5, tryb składania wniosków oraz przekazywania środków, biorąc
pod uwagę priorytety społeczne i konieczność zapewnienia ciągłości
realizowanych zadań.”.
Rozdział 7
Przepisy
przejściowe, dostosowujące i końcowe
Art. 42. 1.
Postępowania wszczęte, a niezakończone wydaniem decyzji ostatecznej albo
prawomocnego postanowienia sądu, w zakresie wskazanym w art. 22 ust. 9, art. 27
ust. 2a, art. 27aa ust. 4, art. 33 ust. 2 i 3, art. 33a ust. 1 i 2 ustawy
zmienianej w art. 39, w brzmieniu obowiązującym przed dniem wejścia w życie
niniejszej ustawy, są prowadzone na podstawie dotychczasowych przepisów, przy
czym organ, który przejął zadania i kompetencje ministra właściwego do spraw
zabezpieczenia społecznego zgodnie z przepisami niniejszej ustawy:
1) prowadzi w dalszym ciągu postępowania, które zostały
wszczęte przez ministra właściwego do spraw zabezpieczenia społecznego, o czym
zawiadamia strony tych postępowań;
2) z mocy prawa wstępuje w miejsce ministra właściwego do
spraw zabezpieczenia społecznego do toczących się w chwili wejścia w życie
niniejszej ustawy postępowań przed sądami rejestrowymi.
2. Należności i zobowiązania ministra
właściwego do spraw zabezpieczenia społecznego związane z wykonywaniem jego
kompetencji wynikających z działu II rozdziałów 3 i 4 ustawy zmienianej w art.
39 stają się należnościami i zobowiązaniami Narodowego Instytutu z dniem
wejścia w życie niniejszej ustawy.
3. Narodowy Instytut staje się stroną umów i
porozumień zawartych w celu wykonania kompetencji ministra właściwego do spraw
zabezpieczenia społecznego wynikających z działu II rozdziałów 3 i 4
ustawy zmienianej w art. 39.
Art. 43. 1.
Program Fundusz Inicjatyw Obywatelskich na lata 2014–2020 stanowiący załącznik
do uchwały nr 209/2013 Rady Ministrów z dnia 27 listopada 2013 r. w sprawie
przyjęcia Programu Fundusz Inicjatyw Obywatelskich na lata 2014–2020 staje się
programem wspierania rozwoju społeczeństwa obywatelskiego w rozumieniu art. 23
ust. 1 niniejszej ustawy.
2. Należności i zobowiązania ministra
właściwego do spraw zabezpieczenia społecznego wynikające z realizacji uchwały,
o której mowa w ust. 1, stają się należnościami i zobowiązaniami
Narodowego Instytutu z dniem wejścia w życie niniejszej ustawy.
3. Narodowy Instytut staje się stroną umów i
porozumień zawartych w wyniku realizacji uchwały, o której mowa w ust. 1, z
dniem wejścia w życie niniejszej ustawy.
4. W przypadku postępowań administracyjnych
dotyczących zwrotu dotacji udzielonych w ramach Programu Operacyjnego Fundusz
Inicjatyw Obywatelskich na lata 2009–2013 stanowiącego załącznik do uchwały nr
238/2008 Rady Ministrów z dnia 4 listopada 2008 r. w sprawie przyjęcia
krajowego Programu Operacyjnego Fundusz Inicjatyw Obywatelskich na lata
2009–2013 oraz w związku z realizacją uchwały, o której mowa w ust. 1, za
organ, który udzielił dotacji w rozumieniu art. 169 ust. 6 ustawy z dnia 27
sierpnia 2009 r. o finansach publicznych (Dz. U. z 2016 r. poz. 1870, z późn.
zm.[5])), uznaje się Dyrektora.
5. Dyrektor prowadzi w dalszym ciągu
niezakończone do dnia wejścia w życie niniejszej ustawy postępowania, które
zostały wszczęte przez ministra właściwego do spraw zabezpieczenia społecznego,
i w których nie została wydana decyzja administracyjna, z zastrzeżeniem ust. 6.
6. Przewodniczący Komitetu prowadzi w dalszym
ciągu niezakończone do dnia wejścia w życie niniejszej ustawy postępowania,
które zostały wszczęte przez ministra właściwego do spraw zabezpieczenia
społecznego, i w których strona wniosła o ponowne rozpoznanie sprawy zakończonej
decyzją administracyjną.
7. Dyrektor wstępuje z
mocy prawa w miejsce ministra właściwego do spraw zabezpieczenia społecznego do
toczących się w chwili wejścia w życie niniejszej ustawy:
1)     postępowań egzekucyjnych
dotyczących dotacji, o których mowa w ust. 4, w charakterze wierzyciela;
2)     postępowań przed sądami
administracyjnymi dotyczących dotacji, o których mowa w ust. 4, w
charakterze organu.
Art. 44. Do
wykazu organizacji mających status organizacji pożytku publicznego,
o którym mowa w art. 27a ust. 1 ustawy zmienianej w art. 39, na dzień 30
listopada 2016 r., na które podatnik podatku dochodowego od osób fizycznych
może przekazać 1% podatku z zeznań podatkowych składanych za rok
podatkowy, oraz do czynności związanych z jego tworzeniem i prowadzeniem
stosuje się dotychczasowe przepisy wykonawcze, z tym zastrzeżeniem, że
kompetencje przyznane tymi przepisami ministrowi właściwemu do spraw
zabezpieczenia społecznego wykonywać będzie Dyrektor.
Art. 45. 1. Z
dniem wejścia w życie niniejszej ustawy członkowie korpusu służby cywilnej
zatrudnieni w urzędzie obsługującym ministra właściwego do spraw zabezpieczenia
społecznego realizujący do tego dnia zadania, które zostają przekazane
niniejszą ustawą do Kancelarii Prezesa Rady Ministrów lub Narodowego Instytutu,
stają się członkami korpusu służby cywilnej zatrudnionymi w Kancelarii Prezesa
Rady Ministrów.
2. Dotychczasowy pracodawca jest obowiązany,
w terminie 14 dni od dnia ogłoszenia niniejszej ustawy, zawiadomić na piśmie
osoby, o których mowa w ust. 1, o zmianach, jakie mają nastąpić w ich
stosunkach pracy. Przepis art. 231 § 4 ustawy z
dnia 26 czerwca 1974 r. – Kodeks pracy (Dz. U. z 2016 r. poz. 1666, 2138 i 2255
oraz z 2017 r. poz. 60 i 962) stosuje się odpowiednio.
3. Przepisu ust. 2 zdanie drugie nie stosuje
się do urzędników służby cywilnej, do których stosuje się przepisy ustawy z
dnia 21 listopada 2008 r. o służbie cywilnej (Dz. U. z 2016 r. poz. 1345,
1605, 1807, 1948 i 2260 oraz z 2017 r. poz. 379).
Art. 46. 1. Maksymalny limit wydatków
budżetu państwa będący skutkiem finansowania ustawy na lata 2017–2026 wyniesie
35 660 000 zł, z tym że w roku:
1)     2017 – 1 580 000 zł;
2)     2018 – 3 600 000 zł;
3)     2019 – 3 700 000 zł;
4)     2020 – 3 820 000 zł;
5)     2021 – 3 850 000 zł;
6)     2022 – 3 760 000 zł;
7)     2023 – 3 780 000 zł;
8)     2024 – 3 800 000 zł;
9)     2025 – 3 930 000 zł;
10)   2026 – 3 840 000 zł.
2. W przypadku zagrożenia przekroczenia
limitów wydatków, o których mowa w ust. 1, na dany rok budżetowy zostanie
zastosowany mechanizm korygujący polegający na ograniczeniu kosztów rzeczowych
ponoszonych przez Narodowy Instytut.
3. Organem odpowiedzialnym za wdrożenie
mechanizmu korygującego, o którym mowa w ust. 2, jest Prezes Rady Ministrów.
4. Organem właściwym do monitorowania
wykorzystania limitów wydatków, o których mowa w ust. 1, jest Prezes Rady
Ministrów.
Art. 47.
Dotychczasowe przepisy wykonawcze wydane na podstawie art. 10a ust. 6,
art. 19, art. 19a ust. 7d, art. 23 ust. 5 i 8, art. 27a ust. 10, art. 27ab
ust. 6, art. 27c ust. 3, art. 33b oraz art. 40 ustawy zmienianej w art. 39
zachowują moc do dnia wejścia w życie przepisów wykonawczych wydanych na
podstawie art. 10a ust. 6, art. 19, art. 19a ust. 7d, art. 23 ust. 5 i 8,
art. 27a ust. 10, art. 27ab ust. 6, art. 27c ust. 3, art. 33b oraz art. 40
ustawy zmienianej w art. 39, w brzmieniu nadanym niniejszą ustawą, nie dłużej
jednak niż przez 12 miesięcy od dnia wejścia w życie niniejszej ustawy.
Art. 48.
Kadencja członków Rady Działalności Pożytku Publicznego, o których mowa w art.
36 ust. 1 ustawy zmienianej w art. 39, powołanych na podstawie dotychczasowych
przepisów trwa do końca okresu, na który zostali powołani.
Art. 49.
Członkowie Rady pierwszej kadencji zostaną powołani w terminie 3 miesięcy od dnia
wejścia w życie niniejszej ustawy.
Art. 50. W
celu wykonania przepisów ustawy Prezes Rady Ministrów dokona, w drodze
rozporządzenia, przeniesienia planowanych wydatków budżetowych, w tym
wynagrodzeń, między częściami, działami i rozdziałami budżetu państwa, z
zachowaniem przeznaczenia środków publicznych wynikającego z ustawy budżetowej.
Art. 51. 1.
Tworzy się Narodowy Instytut.
2. Dyrektor jest uprawniony do podejmowania
wszelkich działań przygotowawczych i organizacyjnych niezbędnych do
utworzenia Narodowego Instytutu.
3. Dyrektor w terminie 30 dni od dnia
powołania przedstawia do zatwierdzenia Przewodniczącemu Komitetu pierwszy plan
finansowy Narodowego Instytutu na okres od dnia jego utworzenia do końca roku
obrotowego.
4. Przepisów art. 8 ust. 5 oraz art. 12 ust.
1 pkt 1 nie stosuje się do pierwszego planu finansowego Narodowego Instytutu.
Art. 52. 1.
Prezes Rady Ministrów określi składniki majątkowe i niemajątkowe stanowiące
majątek Narodowego Instytutu w drodze decyzji wydanej nie później niż w terminie
miesiąca od dnia wejścia w życie niniejszej ustawy.
2. Decyzja, o której mowa w ust. 1, stanowi
podstawę do wpisania do ksiąg wieczystych i rejestrów tytułu prawnego
Narodowego Instytutu do określonych w decyzji składników majątkowych i
niemajątkowych.
3. Narodowy Instytut przejmuje składniki, o
których mowa w ust. 1, na utworzenie funduszu statutowego.
Art.
53. 1. Do dnia 31 grudnia 2017 r. obsługę
administracyjno-biurową oraz prawną Dyrektora, w tym w zakresie realizacji
zadań Narodowego Instytutu, zapewnia Kancelaria Prezesa Rady Ministrów.
2. W okresie, o którym mowa w ust. 1,
ogłoszenia, o których mowa w art. 14 ust. 2, art. 17 ust. 1 oraz w art. 19 ust.
1, zamieszcza się również w Biuletynie Informacji Publicznej Kancelarii Prezesa
Rady Ministrów.
3. Wydatki związane z zapewnieniem obsługi, o
której mowa w ust. 1, są pokrywane z rezerwy celowej budżetu państwa na zmiany
systemowe i niektóre zmiany organizacyjne, w tym nowe zadania oraz na zadania
związane z poprawą finansów publicznych, w tym odbudową dochodów budżetu
państwa.
Art.
54. Tworzy się Komitet do spraw Pożytku Publicznego.
Art. 55. 1.
Do przyjętych przed dniem wejścia w życie niniejszej ustawy rządowych
programów, o których mowa w art. 5c ustawy zmienianej w art. 39, w brzmieniu
obowiązującym przed dniem wejścia w życie niniejszej ustawy, dotyczących
wspierania rozwoju organizacji pozarządowych oraz podmiotów wymienionych w art.
3 ust. 3 ustawy zmienianej w art. 39 stosuje się przepisy dotychczasowe.
2. Przepisu ust. 1 nie stosuje się do
programu, o którym mowa w art. 43 ust. 1.
Art. 56.
Ustawa wchodzi w życie po upływie 14 dni od dnia ogłoszenia, z wyjątkiem art.
45 ust. 2 i 3, które wchodzą w życie z dniem ogłoszenia.
 
                                                                                                                 
 

                                                                                                    
MARSZAŁEK SEJMU
 
 
 
                                                                                                      
/ – / Marek Kuchciński
 







[1])   
Niniejszą ustawą zmienia się ustawy: ustawę z dnia 6 kwietnia 1984 r. o
fundacjach, ustawę z dnia 4 września 1997 r. o działach administracji
rządowej, ustawę z dnia 24 kwietnia 2003 r. o działalności pożytku publicznego
i o wolontariacie, ustawę z dnia 18 października 2006 r. o ujawnianiu
informacji o dokumentach organów bezpieczeństwa państwa z lat 1944–1990
oraz treści tych dokumentów oraz ustawę z dnia 19 listopada 2009 r. o grach
hazardowych.


[2])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 1948, 1984 i 2260 oraz z 2017 r. poz. 60, 191, 659, 933, 935, 1089,
1475, 1529 i 1537.


[3])     
Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
2255 oraz z 2017 r. poz. 61, 245, 791 i 1089.


[4])   
Zmiany tekstu jednolitego wymienionej ustawy zostały ogłoszone w Dz. U. z 2015
r. poz. 1960, z 2016 r. poz. 1948 i 2260 oraz z 2017 r. poz. 935, 976, 1475 i
1566.


[5])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 1948, 1984 i 2260 oraz z 2017 r. poz. 60, 191, 659, 933, 935, 1089,
1475, 1529 i 1537.
