



Dz.U. z 2004 r. Nr 19, poz. 177
                                        
                                   U S T A W A
                           z dnia 29 stycznia 2004 r.
                                        
                           Prawo zamówień publicznych
                                        
                                        
                                     Dział I
                                 Przepisy ogólne
                                        
                                   Rozdział 1
                               Przedmiot regulacji
                                        
                                     Art. 1.
Ustawa określa zasady i tryb udzielania zamówień publicznych, środki ochrony
prawnej, kontrolę udzielania zamówień publicznych oraz organy właściwe w
sprawach uregulowanych w ustawie.
                                        
                                     Art. 2.
Ilekroć w ustawie jest mowa o:
   1) cenie - należy przez to rozumieć cenę w rozumieniu art. 3 ust. 1 pkt 1
     ustawy z dnia 5 lipca 2001 r. o cenach (Dz.U. Nr 97, poz. 1050, z 2002 r.
     Nr 144, poz. 1204 oraz z 2003 r. Nr 137, poz. 1302);
   2) dostawach - należy przez to rozumieć nabywanie rzeczy, praw oraz innych
     dóbr, w szczególności na podstawie umowy sprzedaży, dostawy, najmu,
     dzierżawy oraz leasingu;
   3) kierowniku zamawiającego - należy przez to rozumieć osobę lub organ,
     który - zgodnie z obowiązującymi przepisami, statutem lub umową - jest
     uprawniony do zarządzania zamawiającym, z wyłączeniem pełnomocników
     ustanowionych przez zamawiającego;
   4) koncesji na roboty budowlane - należy przez to rozumieć zamówienia
     publiczne na roboty budowlane, z tym że wynagrodzeniem za ich wykonanie
     jest prawo do eksploatacji obiektu budowlanego albo takie prawo wraz z
     zapłatą;
   5) najkorzystniejszej ofercie - należy przez to rozumieć ofertę, która
     przedstawia najkorzystniejszy bilans ceny i innych kryteriów odnoszących
     się do przedmiotu zamówienia publicznego albo ofertę z najniższą ceną, a w
     przypadku zamówień publicznych w zakresie działalności twórczej lub
     naukowej, których przedmiotu nie można z góry opisać w sposób jednoznaczny
     i wyczerpujący – ofertę, która przedstawia najkorzystniejszy bilans ceny i
     innych kryteriów odnoszących się do przedmiotu zamówienia publicznego;
   6) ofercie częściowej - należy przez to rozumieć ofertę przewidującą,
     zgodnie z treścią specyfikacji istotnych warunków zamówienia, wykonanie
     części zamówienia publicznego;
   7) ofercie wariantowej - należy przez to rozumieć ofertę przewidującą,
     zgodnie z warunkami określonymi w specyfikacji istotnych warunków
     zamówienia, odmienny niż określony przez zamawiającego sposób wykonania
     zamówienia publicznego;
   8) robotach budowlanych - należy przez to rozumieć wykonanie albo
     zaprojektowanie i wykonanie robót budowlanych w rozumieniu ustawy z dnia 7
     lipca 1994 r. - Prawo budowlane (Dz.U. z 2003 r. Nr 207, poz. 2016), a
     także wykonanie robót budowlanych w rozumieniu ustawy z dnia 7 lipca 1994
     r. - Prawo budowlane przez osobę trzecią, zgodnie z wymaganiami
     określonymi przez zamawiającego;
   9) środkach publicznych - należy przez to rozumieć środki publiczne w
     rozumieniu przepisów o finansach publicznych;
  10) usługach - należy przez to rozumieć wszelkie świadczenia, których
     przedmiotem nie są roboty budowlane lub dostawy;
  11) wykonawcy - należy przez to rozumieć osobę fizyczną, osobę prawną albo
     jednostkę organizacyjną nieposiadającą osobowości prawnej, która ubiega
     się o udzielenie zamówienia publicznego, złożyła ofertę lub zawarła umowę
     w sprawie zamówienia publicznego;
  12) zamawiającym - należy przez to rozumieć osobę fizyczną, osobę prawną albo
     jednostkę organizacyjną nieposiadającą osobowości prawnej obowiązaną do
     stosowania ustawy;
  13) zamówieniach publicznych - należy przez to rozumieć umowy odpłatne
     zawierane między zamawiającym a wykonawcą, których przedmiotem są usługi,
     dostawy lub roboty budowlane.
                                        
                                     Art. 3.
1. Ustawę stosuje się do udzielania zamówień publicznych, zwanych dalej
  "zamówieniami", przez:
   1) jednostki sektora finansów publicznych w rozumieniu przepisów o finansach
     publicznych;
   2) inne, niż określone w pkt 1, państwowe jednostki organizacyjne
     nieposiadające osobowości prawnej;
   3) inne, niż określone w pkt 1, osoby prawne, utworzone w szczególnym celu
     zaspokajania potrzeb o charakterze powszechnym niemających charakteru
     przemysłowego ani handlowego, jeżeli podmioty, o których mowa w tym
     przepisie oraz w pkt 1 i 2, pojedynczo lub wspólnie, bezpośrednio lub
     pośrednio przez inny podmiot:
     a) finansują je w ponad 50%, lub
     b) posiadają ponad połowę udziałów albo akcji, lub
     c) sprawują nadzór nad organem zarządzającym, lub
     d) mają prawo do powoływania ponad połowy składu organu nadzorczego lub
       zarządzającego;
   4) inne, niż określone w pkt 1-3, podmioty, jeżeli zamówienie jest udzielane
     w celu wykonania jednego z rodzajów działalności, o której mowa w art.
     122, a działalność ta jest wykonywana na podstawie praw szczególnych lub
     wyłącznych albo jeżeli podmioty, o których mowa w pkt 1-3, pojedynczo lub
     wspólnie, bezpośrednio lub pośrednio przez inny podmiot wywierają na nie
     dominujący wpływ, w szczególności:
     a) finansują je w ponad 50%, lub
     b) posiadają ponad połowę udziałów albo akcji, lub
     c) sprawują nadzór nad organem zarządzającym, lub
     d) mają prawo do powoływania ponad połowy składu organu nadzorczego lub
       zarządzającego;
   5) inne, niż określone w pkt 1 i 2, podmioty, jeżeli ponad 50% wartości
     udzielanego przez nie zamówienia jest finansowane ze środków publicznych
     lub przez podmioty, o których mowa w pkt 1-3;
   6) inne, niż określone w pkt 1 i 2, podmioty, jeżeli zamówienie jest
     finansowane z udziałem środków, których przyznanie jest uzależnione od
     zastosowania procedury udzielania zamówienia określonej w ustawie;
   7) podmioty, którym podmioty, o których mowa w pkt 1-3, udzieliły koncesji
     na roboty budowlane, w zakresie, w jakim udzielają zamówienia w celu jej
     wykonania.
2. Prawami szczególnymi lub wyłącznymi, w rozumieniu ust. 1 pkt 4, są prawa
  przyznane w drodze ustawy lub decyzji administracyjnej polegające na
  zastrzeżeniu wykonywania określonej działalności dla jednego lub większej
  liczby podmiotów.
                                     Art. 4.
Ustawy nie stosuje się do:
   1) zamówień udzielanych na podstawie:
     a) procedury organizacji międzynarodowej lub międzynarodowej instytucji
       finansowej, jeżeli zamówienie ma być finansowane z udziałem środków,
       których przyznanie jest uzależnione od zastosowania procedur odmiennych
       niż określone w ustawie,
     b) umów zawieranych między rządem Rzeczypospolitej Polskiej i rządami
       państw członkowskich Paktu Północnoatlantyckiego dotyczących
       stacjonowania wojsk, jeżeli umowy te przewidują inne niż ustawa
       procedury udzielania zamówień,
     c) umowy międzynarodowej, której stroną jest Rzeczpospolita Polska,
       dotyczącej wdrożenia lub realizacji przedsięwzięcia przez strony tej
       umowy, jeżeli umowa ta przewiduje inne niż ustawa procedury udzielania
       zamówień;
   2) zamówień Narodowego Banku Polskiego związanych z:
     a) wykonywaniem zadań dotyczących realizacji polityki pieniężnej, a w
       szczególności zamówień na usługi finansowe związane z emisją, sprzedażą,
       kupnem i transferem papierów wartościowych lub innych instrumentów
       finansowych,
     b) obrotem papierami wartościowymi emitowanymi przez Skarb Państwa,
     c) obsługą zarządzania długiem krajowym i zadłużeniem zagranicznym,
     d) emisją znaków pieniężnych i gospodarką tymi znakami;
     e) gromadzeniem rezerw dewizowych  i zarządzaniem tymi rezerwami,
     f) gromadzeniem złota i metali szlachetnych,
     g) prowadzeniem rachunków bankowych i przeprowadzaniem bankowych rozliczeń
       pieniężnych;
   3) zamówień, których przedmiotem są:
     a) usługi arbitrażowe lub pojednawcze,
     b) usługi Narodowego Banku Polskiego,
     c) usługi telekomunikacyjne świadczone drogą satelitarną,
     d) usługi telefoniczne, teleksowe lub radiotelefoniczne,
     e) usługi w zakresie badań naukowych i prac rozwojowych, z wyjątkiem usług
       w całości opłacanych przez zamawiającego, zamawianych w celu prowadzenia
       jego własnej działalności, których rezultaty stanowią wyłącznie jego
       własność,
     f) uzbrojenie w rozumieniu ustawy z dnia 29 listopada 2000 r. o obrocie z
       zagranicą towarami, technologiami i usługami o znaczeniu strategicznym
       dla bezpieczeństwa państwa, a także dla utrzymania międzynarodowego
       pokoju i bezpieczeństwa oraz o zmianie niektórych ustaw (Dz.U. Nr 119,
       poz. 1250, z 2001 r. Nr 154, poz. 1789 oraz z 2002 r. Nr 41, poz. 365,
       Nr 77, poz. 676 i Nr 89, poz. 804),
     g) nabycie praw do transmisji programów przez nadawców radiowych lub
       telewizyjnych,
     h) zakup czasu antenowego,
     i) nabycie własności i innych praw do nieruchomości,
     j) usługi finansowe związane z emisją, obrotem lub transferem papierów
       wartościowych;
   4) umów z zakresu prawa pracy;
   5) zamówień objętych tajemnicą państwową zgodnie z przepisami o ochronie
     informacji niejawnych albo, jeżeli wymaga tego istotny interes
     bezpieczeństwa państwa;
   6) zamówień na usługi udzielane innemu zamawiającemu, o którym mowa w art. 3
     ust. 1 pkt 1 i 2, któremu przyznano, w drodze ustawy lub decyzji
     administracyjnej, wyłączne prawo do świadczenia tych usług;
   7) przyznawania dotacji ze środków publicznych, jeżeli dotacje te są
     przyznawane na podstawie ustaw;
   8) zamówień i konkursów, których wartość nie przekracza wyrażonej w złotych
     równowartości kwoty 6 000 euro.
                                     Art. 5.
1. W postępowaniach o udzielenie zamówienia, których przedmiotem są usługi:
   1) w zakresie ochrony, z wyjątkiem związanych z konwojowaniem pieniędzy i
     kosztowności;
   2) socjalne;
   3) hotelarskie;
   4) restauracyjne;
   5) transportu kolejowego;
   6) transportu morskiego i żeglugi śródlądowej;
   7) prawnicze;
   8) w zakresie doradztwa personalnego;
   9) w zakresie szkolenia;
   10) zdrowotne;
   11) w zakresie kultury;
   12) w zakresie sportu i rekreacji;
   13) detektywistyczne
 - zamawiający może nie stosować przepisów ustawy dotyczących wstępnych
  ogłoszeń informacyjnych, terminów, wadium, zakazu ustalania kryteriów oceny
  ofert na podstawie właściwości wykonawcy oraz innych niż dotyczące wartości
  zamówienia przesłanek wyboru trybu negocjacji z ogłoszeniem, negocjacji bez
  ogłoszenia, zapytania o cenę, a dla zamówień określonych w pkt 3-13 również
  przesłanek wyboru trybu zamówienia z wolnej ręki oraz obowiązku zatwierdzenia
  w tych przypadkach trybu przez Prezesa Urzędu Zamówień Publicznych, zwanego
  dalej "Prezesem Urzędu".
2. Jeżeli zamówienie obejmuje równocześnie usługi, o których mowa w ust. 1,
  oraz inne usługi, dostawy lub roboty budowlane, do udzielenia zamówienia
  stosuje się przepisy dotyczące tego przedmiotu zamówienia, którego
  wartościowy udział w danym zamówieniu jest największy.
3. Zamawiający nie może w celu uniknięcia procedur udzielania zamówień
  określonych ustawą łączyć innych zamówień z usługami, o których mowa w ust.
  1.
                                     Art. 6.
1. Jeżeli zamówienie obejmuje równocześnie dostawy oraz usługi albo roboty
  budowlane oraz usługi, do udzielenia zamówienia stosuje się przepisy
  dotyczące tego przedmiotu zamówienia, którego wartościowy udział w danym
  zamówieniu jest największy.
2. Jeżeli zamówienie obejmuje równocześnie dostawy oraz usługi polegające na
  rozmieszczeniu lub instalacji dostarczonej rzeczy lub innego dobra, do
  udzielenia takiego zamówienia stosuje się przepisy dotyczące dostaw.
3. Jeżeli zamówienie obejmuje równocześnie roboty budowlane oraz dostawy
  niezbędne do ich wykonania, do udzielenia takiego zamówienia stosuje się
  przepisy dotyczące robót budowlanych.
                                   Rozdział 2
                           Zasady udzielania zamówień
                                        
                                     Art. 7.
1. Zamawiający przygotowuje i przeprowadza postępowanie o udzielenie zamówienia
  w sposób zapewniający zachowanie uczciwej konkurencji oraz równe traktowanie
  wykonawców.
2. Czynności związane z przygotowaniem oraz przeprowadzeniem postępowania o
  udzielenie zamówienia wykonują osoby zapewniające bezstronność i obiektywizm.
3. Zamówienia udziela się wyłącznie wykonawcy wybranemu zgodnie z przepisami
  ustawy.
                                     Art. 8.
1. Postępowanie o udzielenie zamówienia jest jawne.
2. Zamawiający może ograniczyć dostęp do informacji związanych z postępowaniem
  o udzielenie zamówienia tylko w przypadkach określonych w ustawie.
                                     Art. 9.
1. Postępowanie o udzielenie zamówienia, z zastrzeżeniem wyjątków określonych w
  ustawie, prowadzi się z zachowaniem formy pisemnej.
2. Postępowanie o udzielenie zamówienia prowadzi się w języku polskim.
3. W szczególnie uzasadnionych przypadkach zamawiający może wyrazić zgodę na
  złożenie wniosku o dopuszczenie do udziału w postępowaniu o udzielenie
  zamówienia, oświadczeń, oferty oraz innych dokumentów również w jednym z
  języków powszechnie używanych w handlu międzynarodowym lub języku kraju, w
  którym zamówienie jest udzielane.
                                    Art. 10.
1. Podstawowymi trybami udzielania zamówienia są przetarg nieograniczony oraz
  przetarg ograniczony.
2. Zamawiający może udzielić zamówienia w trybie negocjacji z ogłoszeniem,
  negocjacji bez ogłoszenia, zamówienia z wolnej ręki, zapytania o cenę albo
  aukcji elektronicznej tylko w przypadkach określonych w ustawie.
                                   Rozdział 3
                                   Ogłoszenia
                                        
                                    Art. 11.
1. Ogłoszenia, o których mowa w ustawie, przekazywane Prezesowi Urzędu oraz
  Urzędowi Oficjalnych Publikacji Wspólnot Europejskich publikuje się
  odpowiednio w Biuletynie Zamówień Publicznych oraz w Dzienniku Urzędowym Unii
  Europejskiej.
2. Ogłoszenia przekazywane Prezesowi Urzędu publikuje się w Biuletynie Zamówień
  Publicznych w terminie 10 dni od dnia doręczenia do Urzędu Zamówień
  Publicznych, zwanego dalej "Urzędem".
3. Prezes Urzędu wzywa do sprostowania ogłoszenia opublikowanego w Biuletynie
  Zamówień Publicznych, jeżeli ogłoszenie nie spełnia wymagań określonych w
  przepisach ustawy dotyczących ogłoszeń oraz w przepisach rozporządzenia
  wydanego na podstawie ust. 6. Sprostowania przekazane Prezesowi Urzędu
  publikuje się w formie obwieszczenia w Biuletynie Zamówień Publicznych w
  terminie 10 dni od dnia doręczenia do Urzędu.
4. Prezes Urzędu z własnej inicjatywy lub na wniosek zamawiającego prostuje
  niezwłocznie, w formie obwieszczenia publikowanego w Biuletynie Zamówień
  Publicznych, błędy w ogłoszeniu opublikowanym w Biuletynie Zamówień
  Publicznych polegające na niezgodności tego ogłoszenia z treścią ogłoszenia
  przekazanego przez zamawiającego do publikacji.
5. Prezes Urzędu, na wniosek zamawiającego, może w uzasadnionych przypadkach
  opublikować w Biuletynie Zamówień Publicznych ogłoszenie, którego publikacja
  ze względu na wartość zamówienia nie jest obowiązkowa.
6. Prezes Rady Ministrów określi, w drodze rozporządzenia, wzory ogłoszeń
  przekazywanych Prezesowi Urzędu oraz Urzędowi Oficjalnych Publikacji Wspólnot
  Europejskich, mając na względzie rodzaj ogłoszenia oraz wartość zamówienia
  albo konkursu.
                                    Art. 12.
1. Prezesowi Urzędu ogłoszenia przekazuje się pisemnie, faksem lub drogą
  elektroniczną za pomocą formularza umieszczonego na stronie internetowej
  Urzędu.
2. Urzędowi Oficjalnych Publikacji Wspólnot Europejskich ogłoszenia przekazuje
  się pisemnie, faksem lub drogą elektroniczną.
3. Zamawiający jest obowiązany udokumentować dzień przekazania ogłoszenia
  Prezesowi Urzędu oraz Urzędowi Oficjalnych Publikacji Wspólnot Europejskich,
  w szczególności przechowywać dowód jego nadania.
                                    Art. 13.
1. Zamawiający niezwłocznie po zatwierdzeniu albo uchwaleniu planu finansowego
  zgodnie z obowiązującymi zamawiającego przepisami, statutem lub umową, a w
  przypadku zamawiających, którzy nie sporządzają planu finansowego - raz w
  roku, przekazuje Urzędowi Oficjalnych Publikacji Wspólnot Europejskich
  wstępne ogłoszenie informacyjne o planowanych w ciągu następnych 12 miesięcy
  zamówieniach, których wartość dla:
   1) robót budowlanych - przekracza wyrażoną w złotych równowartość kwoty 5
     000 000 euro;
   2) dostaw - zsumowana w ramach danej grupy określonej w rozporządzeniu nr
     2195/2002 z dnia 5 listopada 2002 r. w sprawie Wspólnego Słownika Zamówień
     (Dz.Urz. WE L 340 z 16.12.2002, str. 1 i n.), zwanym dalej "Wspólnym
     Słownikiem Zamówień", przekracza wyrażoną w złotych równowartość kwoty 750
     000 euro;
   3) usług - zsumowana w ramach danej kategorii Centralnej Klasyfikacji
     Produktów (CPC) określonej w załączniku nr 3 do Wspólnego Słownika
     Zamówień przekracza wyrażoną w złotych równowartość kwoty 750 000 euro.
2. Ogłoszenie, o którym mowa w ust. 1, niezwłocznie po przekazaniu Urzędowi
  Oficjalnych Publikacji Wspólnot Europejskich przekazuje się Prezesowi Urzędu.
                                    Dział II
                      Postępowanie o udzielenie zamówienia
                                        
                                   Rozdział 1
                             Zamawiający i wykonawcy
                                        
                                    Art. 14.
Do czynności podejmowanych przez zamawiającego i wykonawców w postępowaniu o
udzielenie zamówienia stosuje się przepisy ustawy z dnia 23 kwietnia 1964 r. Kodeks
cywilny (Dz.U. Nr 16, poz. 93, z późn. zm.)[1], jeżeli przepisy ustawy nie
stanowią inaczej.
                                    Art. 15.
1. Postępowanie o udzielenie zamówienia przygotowuje i przeprowadza
  zamawiający.
2. Zamawiający może powierzyć przygotowanie albo przygotowanie i
  przeprowadzenie postępowania o udzielenie zamówienia własnej jednostce
  organizacyjnej lub osobie trzeciej.
3. Podmioty, o których mowa w ust. 2, działają jako pełnomocnicy zamawiającego.
                                    Art. 16.
1. Zamawiający mogą wspólnie przeprowadzić postępowanie i udzielić zamówienia
  wyznaczając spośród siebie zamawiającego upoważnionego do przeprowadzenia
  postępowania i udzielenia zamówienia w ich imieniu i na ich rzecz.
2. Prezes Rady Ministrów może wyznaczyć, w drodze zarządzenia, spośród
  podległych mu jednostek organizacyjnych, jednostkę organizacyjną właściwą do
  przeprowadzenia postępowania i udzielenia zamówienia na rzecz tych jednostek.
3. Minister kierujący działem administracji rządowej może wyznaczyć, w drodze
  zarządzenia, spośród podległych mu jednostek organizacyjnych jednostkę
  organizacyjną właściwą do przeprowadzenia postępowania i udzielenia
  zamówienia na rzecz tych jednostek.
4. Organ wykonawczy jednostki samorządu terytorialnego może wyznaczyć spośród
  podległych samorządowych jednostek organizacyjnych jednostkę organizacyjną
  właściwą do przeprowadzenia postępowania i udzielenia zamówienia na rzecz
  tych jednostek.
5. Przepisy dotyczące zamawiającego stosuje się odpowiednio do zamawiających, o
  których mowa w ust. 1.
                                    Art. 17.
1. Osoby wykonujące czynności w postępowaniu o udzielenie zamówienia podlegają
  wyłączeniu, jeżeli:
   1) ubiegają się o udzielenie tego zamówienia;
   2) pozostają w związku małżeńskim, w stosunku pokrewieństwa lub powinowactwa
     w linii prostej, pokrewieństwa lub powinowactwa w linii bocznej do
     drugiego stopnia, lub są związane z tytułu przysposobienia, opieki lub
     kurateli z wykonawcą, jego zastępcą prawnym lub członkami organów
     zarządzających lub organów nadzorczych wykonawców ubiegających się o
     udzielenie zamówienia;
   3) przed upływem 3 lat od dnia wszczęcia postępowania o udzielenie
     zamówienia pozostawały w stosunku pracy lub zlecenia z wykonawcą lub były
     członkami organów zarządzających lub organów nadzorczych wykonawców
     ubiegających się o udzielenie zamówienia;
   4) pozostają z wykonawcą w takim stosunku prawnym lub faktycznym, że może to
     budzić uzasadnione wątpliwości co do bezstronności tych osób;
   5) zostały prawomocnie skazane za przestępstwo popełnione w związku z
     postępowaniem o udzielenie zamówienia, przestępstwo przekupstwa, prze
     stępstwo przeciwko obrotowi gospodarczemu lub inne przestępstwo popełnione
     w celu osiągnięcia korzyści majątkowych.
2. Osoby wykonujące czynności w postępowaniu o udzielenie zamówienia składają,
  pod rygorem odpowiedzialności karnej za fałszywe zeznania, pisemne
  oświadczenie o braku lub istnieniu okoliczności, o których mowa w ust. 1.
3. Czynności w postępowaniu o udzielenie zamówienia podjęte przez osobę
  podlegającą wyłączeniu po powzięciu przez nią wiadomości o okolicznościach, o
  których mowa w ust. 1, powtarza się z wyjątkiem otwarcia ofert oraz innych
  czynności faktycznych niewpływających na wynik postępowania.
                                    Art. 18.
1. Za przygotowanie i przeprowadzenie postępowania o udzielenie zamówienia
  odpowiada kierownik zamawiającego.
2. Za przygotowanie i przeprowadzenie postępowania o udzielenie zamówienia
  odpowiadają także inne osoby w zakresie, w jakim powierzono im czynności w
  postępowaniu oraz czynności związane z przygotowaniem postępowania. Kierownik
  zamawiającego może powierzyć pisemnie wykonywanie zastrzeżonych dla niego
  czynności, określonych w niniejszym rozdziale, pracownikom zamawiającego.
3. Jeżeli przygotowanie i przeprowadzenie postępowania o udzielenie zamówienia
  na podstawie przepisów odrębnych jest zastrzeżone dla organu innego niż
  kierownik zamawiającego, przepisy dotyczące kierownika zamawiającego stosuje
  się odpowiednio do tego organu.
                                    Art. 19.
1. Kierownik zamawiającego powołuje komisję do przeprowadzenia postępowania o
  udzielenie zamówienia, zwaną dalej "komisją przetargową", jeżeli wartość
  zamówienia przekracza wyrażoną w złotych równowartość kwoty 60 000 euro.
2. Jeżeli wartość zamówienia nie przekracza wyrażonej w złotych równowartości
  kwoty 60 000 euro, kierownik zamawiającego może powołać komisję przetargową.
  Przepisy niniejszego rozdziału stosuje się.
3. Komisja przetargowa może mieć charakter stały lub być powoływana do
  przygotowania i przeprowadzenia określonych postępowań.
                                    Art. 20.
1. Komisja przetargowa jest zespołem pomocniczym kierownika zamawiającego
  powoływanym do oceny spełniania przez wykonawców warunków udziału w
  postępowaniu o udzielenie zamówienia oraz do badania i oceny ofert.
2. Kierownik zamawiającego może także powierzyć komisji przetargowej dokonanie
  innych, niż określone w ust. 1, czynności w postępowaniu o udzielenie
  zamówienia oraz czynności związanych z przygotowaniem postępowania o
  udzielenie zamówienia. Przepisy niniejszego rozdziału stosuje się
  odpowiednio.
3. Komisja przetargowa w szczególności przedstawia kierownikowi zamawiającego
  propozycje wykluczenia wykonawcy, odrzucenia oferty oraz wyboru
  najkorzystniejszej oferty, a także w zakresie, o którym mowa w ust. 1,
  występuje z wnioskiem o unieważnienie postępowania o udzielenie zamówienia.
                                    Art. 21.
1. Członków komisji przetargowej powołuje i odwołuje kierownik zamawiającego.
2. Komisja przetargowa składa się z co najmniej trzech osób.
3. Kierownik zamawiającego określa organizację, skład, tryb pracy oraz zakres
  obowiązków członków komisji przetargowej, mając na celu zapewnienie
  sprawności jej działania, indywidualizacji odpowiedzialności jej członków za
  wykonywane czynności oraz przejrzystości jej prac.
4. Jeżeli dokonanie określonych czynności związanych z przygotowaniem i
  przeprowadzeniem postępowania o udzielenie zamówienia wymaga wiadomości
  specjalnych, kierownik zamawiającego, z własnej inicjatywy lub na wniosek
  komisji przetargowej, może powołać biegłych. Przepis art. 17 stosuje się.
                                    Art. 22.
1. O udzielenie zamówienia mogą ubiegać się wykonawcy, którzy:
   1) posiadają uprawnienia do wykonywania określonej działalności lub
     czynności, jeżeli ustawy nakładają obowiązek posiadania takich uprawnień;
   2) posiadają niezbędną wiedzę i doświadczenie oraz potencjał techniczny, a
     także dysponują osobami zdolnymi do wykonania zamówienia;
   3) znajdują się w sytuacji ekonomicznej i finansowej zapewniającej wykonanie
     zamówienia;
   4) nie podlegają wykluczeniu z postępowania o udzielenie zamówienia.
2. Zamawiający nie może określać warunków udziału w postępowaniu o udzielenie
  zamówienia w sposób, który mógłby utrudniać uczciwą konkurencję.
                                    Art. 23.
1. Wykonawcy mogą wspólnie ubiegać się o udzielenie zamówienia.
2. W przypadku, o którym mowa w ust. 1, wykonawcy ustanawiają pełnomocnika do
  reprezentowania ich w postępowaniu o udzielenie zamówienia albo
  reprezentowania w postępowaniu i zawarcia umowy w sprawie zamówienia
  publicznego.
3. Przepisy dotyczące wykonawcy stosuje się odpowiednio do wykonawców, o
  których mowa w ust. 1.
                                    Art. 24.
1. Z postępowania o udzielenie zamówienia wyklucza się:
   1) wykonawców, którzy w ciągu ostatnich 3 lat przed wszczęciem postępowania
     wyrządzili szkodę niewykonując zamówienia lub wykonując je nienależycie, a
     szkoda ta nie została dobrowolnie naprawiona do dnia wszczęcia
     postępowania, chyba że niewykonanie lub nienależyte wykonanie jest
     następstwem okoliczności, za które wykonawca nie ponosi odpowiedzialności;
   2) wykonawców, w stosunku do których otwarto likwidację lub których upadłość
     ogłoszono;
   3) wykonawców, którzy zalegają z uiszczeniem podatków, opłat lub składek na
     ubezpieczenie społeczne lub zdrowotne, z wyjątkiem przypadków gdy uzyskali
     oni przewidziane prawem zwolnienie, odroczenie, rozłożenie na raty
     zaległych płatności lub wstrzymanie w całości wykonania decyzji właściwego
     organu;
   4) osoby fizyczne, które prawomocnie skazano za przestępstwo popełnione w
     związku z postępowaniem o udzielenie zamówienia, przestępstwo przekupstwa,
     przestępstwo przeciwko obrotowi gospodarczemu lub inne przestępstwo
     popełnione w celu osiągnięcia korzyści majątkowych;
   5) spółki jawne, których wspólnika prawomocnie skazano za przestępstwo
     popełnione w związku z postępowaniem o udzielenie zamówienia, przestępstwo
     przekupstwa, przestępstwo przeciwko obrotowi gospodarczemu lub inne
     przestępstwo popełnione w celu osiągnięcia korzyści majątkowych;
   6) spółki partnerskie, których partnera lub członka zarządu prawomocnie
     skazano za przestępstwo popełnione w związku z postępowaniem o udzielenie
     zamówienia, przestępstwo przekupstwa, przestępstwo przeciwko obrotowi
     gospodarczemu lub inne przestępstwo popełnione w celu osiągnięcia korzyści
     majątkowych;
   7) spółki komandytowe oraz spółki komandytowo-akcyjne, których
     komplementariusza prawomocnie skazano za przestępstwo popełnione w związku
     z postępowaniem o udzielenie zamówienia, przestępstwo przekupstwa,
     przestępstwo przeciwko obrotowi gospodarczemu lub inne przestępstwo
     popełnione w celu osiągnięcia korzyści majątkowych;
   8) osoby prawne, których urzędującego członka organu zarządzającego
     prawomocnie skazano za przestępstwo popełnione w związku z postępowaniem o
     udzielenie zamówienia, przestępstwo przekupstwa, przestępstwo przeciwko
     obrotowi gospodarczemu lub inne przestępstwo popełnione w celu osiągnięcia
     korzyści majątkowych;
   9) podmioty zbiorowe, wobec których sąd orzekł zakaz ubiegania się o
     zamówienia, na podstawie przepisów o odpowiedzialności podmiotów
     zbiorowych za czyny zabronione pod groźbą kary;
  10) wykonawców, którzy nie spełniają warunków udziału w postępowaniu, o
     których mowa w art. 22 ust. 1 pkt 1-3.
2. Z postępowania o udzielenie zamówienia wyklucza się również wykonawców,
  którzy:
   1) wykonywali czynności związane z przygotowaniem prowadzonego postępowania,
     lub posługiwali się w celu sporządzenia oferty osobami uczestniczącymi w
     dokonywaniu tych czynności, z wyjątkiem autorów miejscowych planów
     zagospodarowania przestrzennego, jeżeli przedmiotem postępowania o
     udzielenie zamówienia są prace projektowe wynikające z miejscowych planów
     zagospodarowania przestrzennego, sporządzonych przez tych autorów;
   2) złożyli nieprawdziwe informacje mające wpływ na wynik prowadzonego
     postępowania;
   3) nie złożyli oświadczenia o spełnianiu warunków udziału w postępowaniu lub
     dokumentów potwierdzających spełnianie tych warunków;
   4) nie wnieśli wadium, w tym również na przedłużony okres związania ofertą,
     lub nie zgodzili się na przedłużenie okresu związania ofertą.
3. Zamawiający zawiadamia niezwłocznie wykonawcę o wykluczeniu z postępowania o
  udzielenie zamówienia, podając uzasadnienie faktyczne i prawne.
4. Ofertę wykonawcy wykluczonego uznaje się za odrzuconą.
                                    Art. 25.
W postępowaniu o udzielenie zamówienia zamawiający może żądać od wykonawców
wyłącznie oświadczeń i dokumentów niezbędnych do przeprowadzenia postępowania,
wskazanych w ogłoszeniu, specyfikacji istotnych warunków zamówienia lub
zaproszeniu do składania ofert.
                                    Art. 26.
1. Zamawiający żąda od wykonawcy dokumentów potwierdzających spełnianie
  warunków udziału w postępowaniu, jeżeli wartość zamówienia przekracza
  wyrażoną w złotych równowartość kwoty 60 000 euro.
2. Jeżeli wartość zamówienia nie przekracza wyrażonej w złotych równowartości
  kwoty 60 000 euro, zamawiający może żądać dokumentów potwierdzających
  spełnianie warunków udziału w postępowaniu.
3. Zamawiający wzywa wykonawców, którzy w wyznaczonym terminie nie złożyli
  dokumentów potwierdzających spełnienie warunków udziału w postępowaniu, do
  uzupełnienia tych dokumentów w określonym terminie, jeżeli ich
  nieuzupełnienie skutkowałoby unieważnieniem postępowania.
4. Prezes Rady Ministrów określi, w drodze rozporządzenia, rodzaje dokumentów
  potwierdzających spełnianie warunków udziału w postępowaniu o udzielenie
  zamówienia, jakich może żądać zamawiający od wykonawcy, mając na względzie,
  że potwierdzeniem spełniania tych warunków może być zamiast dokumentu również
  oświadczenie złożone przed właściwym organem oraz że potwierdzeniem
  niekaralności wykonawcy może być w szczególności informacja z Krajowego
  Rejestru Karnego.
                                    Art. 27.
1. W postępowaniach o udzielenie zamówienia, których wartość przekracza
  wyrażoną w złotych równowartość kwoty 60 000 euro, oświadczenia, wnioski,
  zawiadomienia oraz informacje zamawiający i wykonawcy przekazują pisemnie.
2. Oświadczenia, wnioski, zawiadomienia oraz informacje przekazane za pomocą
  teleksu, telefaksu lub drogą elektroniczną uważa się za złożone w terminie,
  jeżeli ich treść dotarła do adresata przed upływem terminu i została
  niezwłocznie potwierdzona pisemnie.
                                    Art. 28.
1. W postępowaniach o udzielenie zamówienia, których wartość nie przekracza
  wyrażonej w złotych równowartości kwoty 60 000 euro, oświadczenia, wnioski,
  zawiadomienia oraz informacje zamawiający i wykonawcy przekazują, zgodnie z
  wyborem zamawiającego, pisemnie, faksem lub drogą elektroniczną.
2. Jeżeli zamawiający lub wykonawca przekazują dokumenty lub informacje, o
  których mowa w ust. 1, faksem lub drogą elektroniczną, każda ze stron na
  żądanie drugiej niezwłocznie potwierdza fakt ich otrzymania.
3. Wybrany sposób przekazywania dokumentów oraz informacji, o których mowa w
  ust. 1, drogą elektroniczną nie może ograniczać konkurencji.
                                   Rozdział 2
                           Przygotowanie postępowania
                                        
                                    Art. 29.
1. Przedmiot zamówienia opisuje się w sposób jednoznaczny i wyczerpujący, za
  pomocą dostatecznie dokładnych i zrozumiałych określeń, uwzględniając
  wszystkie wymagania i okoliczności mogące mieć wpływ na sporządzenie oferty.
2. Przedmiotu zamówienia nie można opisywać w sposób, który mógłby utrudniać
  uczciwą konkurencję.
3. Przedmiotu zamówienia nie można opisywać przez wskazanie znaków towarowych,
  patentów lub pochodzenia, chyba że jest to uzasadnione specyfiką przedmiotu
  zamówienia lub zamawiający nie może opisać przedmiotu zamówienia za pomocą
  dostatecznie dokładnych określeń, a wskazaniu takiemu towarzyszą wyrazy "lub
  równoważne" lub inne równoznaczne wyrazy.
                                    Art. 30.
1. Zamawiający opisuje przedmiot zamówienia za pomocą cech technicznych i
  jakościowych, przy przestrzeganiu Polskich Norm przenoszących europejskie
  normy zharmonizowane.
2. W przypadku braku Polskich Norm przenoszących europejskie normy
  zharmonizowane uwzględnia się:
   1) europejskie aprobaty techniczne;
   2) wspólne specyfikacje techniczne;
   3) Polskie Normy przenoszące normy europejskie;
   4) normy państw członkowskich Unii Europejskiej przenoszące europejskie
     normy zharmonizowane;
   5) Polskie Normy wprowadzające normy międzynarodowe;
   6) Polskie Normy;
   7) polskie aprobaty techniczne.
3. Zamawiający może odstąpić od opisywania przedmiotu zamówienia z
  uwzględnieniem Polskich Norm przenoszących europejskie normy zharmonizowane,
  europejskich aprobat technicznych lub wspólnych specyfikacji technicznych,
  jeżeli:
   1) nie zawierają one żadnych wymagań dotyczących zapewnienia zgodności z
     wymaganiami zasadniczymi;
   2) ich stosowanie nakładałoby na zamawiającego obowiązek używania wyrobów
     niewspółdziałających z już stosowanymi urządzeniami lub
   3) ich stosowanie nie byłoby właściwe ze względu na innowacyjny charakter
     przedmiotu zamówienia.
4. Do opisu przedmiotu zamówienia stosuje się nazwy i kody określone we
  Wspólnym Słowniku Zamówień.
                                    Art. 31.
1. Zamawiający opisuje przedmiot zamówienia na roboty budowlane za pomocą
  dokumentacji projektowej oraz specyfikacji technicznej wykonania i odbioru
  robót budowlanych.
2. Jeżeli przedmiotem zamówienia jest zaprojektowanie i wykonanie robót
  budowlanych w rozumieniu ustawy z dnia 7 lipca 1994 r. - Prawo budowlane,
  zamawiający opisuje przedmiot zamówienia za pomocą programu funkcjonalnoużytkowego.

3. Program funkcjonalno-użytkowy obejmuje opis zadania budowlanego, w którym
  podaje się przeznaczenie ukończonych robót budowlanych oraz stawiane im
  wymagania techniczne, ekonomiczne, architektoniczne, materiałowe i
  funkcjonalne.
4. Minister właściwy do spraw budownictwa, gospodarki przestrzennej i
  mieszkaniowej określi, w drodze rozporządzenia, szczegółowy zakres i formę:
   1) dokumentacji projektowej;
   2) specyfikacji technicznych wykonania i odbioru robót budowlanych;
   3) programu funkcjonalno-użytkowego
 - mając na względzie rodzaj robót budowlanych, a także nazwy i kody Wspólnego
  Słownika Zamówień.
                                    Art. 32.
1. Podstawą ustalenia wartości zamówienia jest całkowite szacunkowe
  wynagrodzenie wykonawcy, bez podatku od towarów i usług, ustalone przez
  zamawiającego z należytą starannością.
2. Zamawiający nie może w celu uniknięcia stosowania przepisów ustawy dzielić
  zamówienia na części lub zaniżać jego wartości.
3. Jeżeli zamawiający przewiduje udzielenie zamówień uzupełniających, o których
  mowa w art. 67 ust. 1 pkt 6 i 7, przy ustalaniu wartości zamówienia
  uwzględnia się wartość zamówień uzupełniających.
4. Jeżeli zamawiający dopuszcza możliwość składania ofert częściowych albo
  udziela zamówienia w częściach, z których każda stanowi przedmiot odrębnego
  postępowania, wartością zamówienia jest łączna wartość poszczególnych części
  zamówienia.
5. Jeżeli wyodrębniona jednostka organizacyjna zamawiającego posiadająca
  samodzielność finansową udziela zamówienia związanego z jej własną
  działalnością, wartość udzielanego zamówienia ustala się odrębnie od wartości
  zamówień udzielanych przez inne jednostki organizacyjne tego zamawiającego
  posiadające samodzielność finansową.
                                    Art. 33.
1. Wartość zamówienia na roboty budowlane ustala się na podstawie:
   1) kosztorysu inwestorskiego sporządzanego na etapie opracowania
     dokumentacji projektowej albo na podstawie planowanych kosztów robót
     budowlanych określonych w programie funkcjonalno-użytkowym, jeżeli
     przedmiotem zamówienia jest wykonanie robót budowlanych w rozumieniu
     ustawy z dnia 7 lipca 1994 r. - Prawo budowlane;
   2) planowanych kosztów prac projektowych oraz planowanych kosztów robót
     budowlanych określonych w programie funkcjonalno-użytkowym, jeżeli
     przedmiotem zamówienia jest zaprojektowanie i wykonanie robót budowlanych
     w rozumieniu ustawy z dnia 7 lipca 1994 r. - Prawo budowlane.
2. Przy obliczaniu wartości zamówienia na roboty budowlane uwzględnia się także
  wartość dostaw związanych z wykonywaniem robót budowlanych oddanych przez
  zamawiającego do dyspozycji wykonawcy.
3. Minister właściwy do spraw budownictwa, gospodarki przestrzennej i
  mieszkaniowej określi, w drodze rozporządzenia:
   1) metody i podstawy sporządzania kosztorysu inwestorskiego;
   2) metody i podstawy obliczania planowanych kosztów prac projektowych oraz
     planowanych kosztów robót budowlanych określonych w programie funkcjonalnoużytkowym

 - uwzględniając dane techniczne, technologiczne i organizacyjne, mające wpływ
  na wartość zamówienia.
                                    Art. 34.
1. Podstawą ustalenia wartości zamówienia na usługi lub dostawy powtarzające
  się okresowo jest, zgodnie z wyborem zamawiającego łączna wartość zamówień:
   1) na usługi należące do tej samej kategorii lub dostawy należące do tej
     samej grupy określonej we Wspólnym Słowniku Zamówień, udzielonych w
     terminie poprzednich 12 miesięcy lub w poprzednim roku budżetowym, z
     uwzględnieniem zmian ilościowych zamawianych usług lub dostaw oraz
     prognozowanego na dany rok średniorocznego wskaźnika cen towarów i usług
     konsumpcyjnych ogółem albo
   2) których zamawiający zamierza udzielić w terminie 12 miesięcy
     następujących po pierwszej usłudze lub dostawie, albo w czasie realizacji
     umowy w sprawie zamówienia publicznego, jeżeli jest on dłuższy niż 12
     miesięcy.
2. Wybór podstawy ustalenia wartości zamówienia na usługi lub dostawy
  powtarzające się okresowo nie może być dokonany w celu uniknięcia stosowania
  przepisów ustawy.
3. Jeżeli zamówienia, o którym mowa w ust. 1, udziela się na czas nieoznaczony,
  podstawą ustalenia wartości zamówienia jest wartość ustalona zgodnie z ust.
  1, z uwzględnieniem okresu 48 miesięcy wykonywania zamówienia.
4. Jeżeli zamówienie obejmuje usługi bankowe lub inne usługi finansowe,
  wartością zamówienia są opłaty, prowizje, odsetki i inne podobne świadczenia.
5. Jeżeli zamówienie na usługi lub dostawy przewiduje prawo opcji, przy
  ustaleniu wartości zamówienia uwzględnia się największy możliwy zakres tego
  zamówienia z uwzględnieniem prawa opcji.
                                    Art. 35.
1. Ustalenia wartości zamówienia dokonuje się nie wcześniej niż 3 miesiące
  przed dniem wszczęcia postępowania o udzielenie zamówienia, jeżeli
  przedmiotem zamówienia są dostawy lub usługi, oraz nie wcześniej niż
  6 miesięcy przed dniem wszczęcia postępowania o udzielenie zamówienia, jeżeli
  przedmiotem zamówienia są roboty budowlane.
2. Jeżeli po ustaleniu wartości zamówienia nastąpiła zmiana okoliczności
  mających wpływ na dokonane ustalenie, zamawiający przed wszczęciem
  postępowania dokonuje zmiany wartości zamówienia.
3. Prezes Rady Ministrów co najmniej raz na dwa lata określi, w drodze
  rozporządzenia, średni kurs złotego w stosunku do euro stanowiący podstawę
  przeliczania wartości zamówień, uwzględniając średni kurs euro ogłaszany
  przez Narodowy Bank Polski w ciągu ostatnich 24 miesięcy.
                                    Art. 36.
1. Specyfikacja istotnych warunków zamówienia zawiera co najmniej:
   1) nazwę (firmę) oraz adres zamawiającego;
   2) tryb udzielenia zamówienia;
   3) opis przedmiotu zamówienia;
   4) opis części zamówienia, jeżeli zamawiający dopuszcza składanie ofert
     częściowych;
   5) informację o przewidywanych zamówieniach uzupełniających, o których mowa
     w art. 67 ust. 1 pkt 6 i 7;
   6) opis sposobu przedstawiania ofert wariantowych oraz minimalne warunki,
     jakim muszą odpowiadać oferty wariantowe, jeżeli zamawiający dopuszcza ich
     składanie;
   7) termin wykonania zamówienia;
   8) opis warunków udziału w postępowaniu oraz opis sposobu dokonywania oceny
     spełniania tych warunków;
   9) informację o oświadczeniach i dokumentach, jakie mają dostarczyć
     wykonawcy w celu potwierdzenia spełnienia warunków udziału w postępowaniu;
  10) informację o sposobie porozumiewania się zamawiającego z wykonawcami oraz
     przekazywania oświadczeń i dokumentów, z podaniem adresu poczty
     elektronicznej lub strony internetowej zamawiającego, jeżeli zamawiający
     dopuszcza porozumiewanie się drogą elektroniczną;
  11) wskazanie osób uprawnionych do porozumiewania się z wykonawcami;
  12) wymagania dotyczące wadium;
  13) termin związania ofertą;
  14) opis sposobu przygotowywania ofert;
  15) miejsce oraz termin składania i otwarcia ofert;
  16) opis sposobu obliczenia ceny;
  17) informacje dotyczące walut obcych, w jakich mogą być prowadzone
     rozliczenia między zamawiającym a wykonawcą;
  18) opis kryteriów, którymi zamawiający będzie się kierował przy wyborze
     oferty wraz z podaniem znaczenia tych kryteriów oraz sposobu oceny ofert;
  19) informację o formalnościach, jakie powinny zostać dopełnione po wyborze
     oferty w celu zawarcia umowy w sprawie zamówienia publicznego;
  20) wymagania dotyczące zabezpieczenia należytego wykonania umowy;
  21) istotne dla stron postanowienia, które zostaną wprowadzone do treści
     zawieranej umowy w sprawie zamówienia publicznego, ogólne warunki umowy
     albo wzór umowy, jeżeli zamawiający wymaga od wykonawcy, aby zawarł z nim
     umowę w sprawie zamówienia publicznego na takich warunkach;
  22) pouczenie o środkach ochrony prawnej przysługujących wykonawcy w toku
     postępowania o udzielenie zamówienia.
2. W postępowaniach, których wartość nie przekracza wyrażonej w złotych
  równowartości kwoty 60 000 euro, specyfikacja istotnych warunków zamówienia
  może nie zawierać informacji, o których mowa w ust. 1 pkt 12, 17, 19 i 20.
3. Zamawiający żąda wskazania przez wykonawcę w ofercie części zamówienia,
  której wykonanie zamierza powierzyć podwykonawcom.
4. Zamawiający może określić w specyfikacji istotnych warunków zamówienia,
  która część zamówienia nie może być powierzona podwykonawcom.
                                    Art. 37.
Specyfikację istotnych warunków zamówienia przekazuje się nieodpłatnie, z
zastrzeżeniem art. 42 ust. 2.
                                    Art. 38.
1. Wykonawca może zwrócić się do zamawiającego o wyjaśnienie treści
  specyfikacji istotnych warunków zamówienia. Zamawiający jest obowiązany
  niezwłocznie udzielić wyjaśnień, chyba że prośba o wyjaśnienie treści
  specyfikacji wpłynęła do zamawiającego na mniej niż 6 dni przed terminem
  składania ofert.
2. Zamawiający jednocześnie przekazuje treść wyjaśnienia wszystkim wykonawcom,
  którym doręczono specyfikację istotnych warunków zamówienia, bez ujawniania
  źródła zapytania.
3. Zamawiający może zwołać zebranie wszystkich wykonawców w celu wyjaśnienia
  wątpliwości dotyczących treści specyfikacji istotnych warunków zamówienia; w
  takim przypadku sporządza informację zawierającą zgłoszone na zebraniu
  zapytania o wyjaśnienie treści specyfikacji oraz odpowiedzi na nie, bez
  wskazywania źródeł zapytań. Informację z zebrania doręcza się niezwłocznie
  wykonawcom, którym przekazano specyfikację istotnych warunków zamówienia.
4. W szczególnie uzasadnionych przypadkach zamawiający może w każdym czasie,
  przed upływem terminu do składania ofert, zmodyfikować treść specyfikacji
  istotnych warunków zamówienia. Dokonaną w ten sposób modyfikację przekazuje
  się niezwłocznie wszystkim wykonawcom, którym przekazano specyfikację
  istotnych warunków zamówienia.
5. Modyfikacja treści specyfikacji istotnych warunków zamówienia nie może
  dotyczyć kryteriów oceny ofert, z zastrzeżeniem art. 58, a także warunków
  udziału w postępowaniu oraz sposobu oceny ich spełniania.
6. Zamawiający przedłuża termin składania ofert z uwzględnieniem czasu
  niezbędnego do wprowadzenia w ofertach zmian wynikających z modyfikacji
  treści specyfikacji istotnych warunków zamówienia, z zastrzeżeniem ust. 7. O
  przedłużeniu terminu składania ofert zamawiający niezwłocznie zawiadamia
  wszystkich wykonawców, którym przekazano specyfikację istotnych warunków
  zamówienia.
7. Jeżeli wartość zamówienia na roboty budowlane przekracza wyrażoną w złotych
  równowartość kwoty 5 000 000 euro, a na dostawy lub usługi - 130 000 euro,
  czas niezbędny do wprowadzenia zmian w ofertach wynosi co najmniej 7 dni.
                                        
                                   Rozdział 3
                            Tryby udzielania zamówień
                                        
                                    Oddział 1
                             Przetarg nieograniczony
                                        
                                    Art. 39.
Przetarg nieograniczony to tryb udzielenia zamówienia, w którym w odpowiedzi na
publiczne ogłoszenie o zamówieniu oferty mogą składać wszyscy zainteresowani
wykonawcy.
                                    Art. 40.
1. Zamawiający wszczyna postępowanie w trybie przetargu nieograniczonego
  zamieszczając ogłoszenie o zamówieniu w miejscu publicznie dostępnym w swojej
  siedzibie oraz na własnej stronie internetowej, jeżeli posiada taką stronę.
2. Jeżeli wartość zamówienia przekracza wyrażoną w złotych równowartość kwoty
  60 000 euro, zamawiający przekazuje ogłoszenie o zamówieniu Prezesowi Urzędu.
3. Jeżeli wartość zamówienia na roboty budowlane przekracza wyrażoną w złotych
  równowartość kwoty 5 000 000 euro, a na dostawy lub usługi - 130 000 euro,
  zamawiający przekazuje ogłoszenie o zamówieniu Urzędowi Oficjalnych
  Publikacji Wspólnot Europejskich. Niezwłocznie po przekazaniu Urzędowi
  Oficjalnych Publikacji Wspólnot Europejskich zamawiający przekazuje
  ogłoszenie o zamówieniu również Prezesowi Urzędu.
4. Jeżeli wartość zamówienia na roboty budowlane przekracza wyrażoną w złotych
  równowartość kwoty 10 000 000 euro, a na dostawy lub usługi - 5 000 000 euro,
  zamawiający zamieszcza ogłoszenie o zamówieniu również w dzienniku lub
  czasopiśmie o zasięgu ogólnopolskim.
5. Zamawiający może opublikować ogłoszenie o zamówieniu również w inny sposób.
6. Ogłoszenie o zamówieniu, odpowiednio zamieszczane lub publikowane w miejscu
  publicznie dostępnym w siedzibie zamawiającego, na stronie internetowej, o
  której mowa w ust. 1, w dzienniku lub czasopiśmie o zasięgu ogólnopolskim lub
  w inny sposób:
   1) nie może zostać odpowiednio zamieszczone lub opublikowane przed dniem
     jego przekazania Prezesowi Urzędu, a w przypadku, o którym mowa w ust. 3,
     Urzędowi Oficjalnych Publikacji Wspólnot Europejskich;
   2) nie może zawierać informacji innych niż przekazane Prezesowi Urzędu, a w
     przypadku, o którym mowa w ust. 3, Urzędowi Oficjalnych Publikacji
     Wspólnot Europejskich;
   3) zawiera informację o dniu jego przekazania Prezesowi Urzędu, a w
     przypadku, o którym mowa w ust. 3, Urzędowi Oficjalnych Publikacji
     Wspólnot Europejskich.
                                        
                                    Art. 41.
Ogłoszenie o zamówieniu, o którym mowa w art. 40 ust. 1, zawiera co najmniej:
   1) nazwę (firmę) i adres zamawiającego;
   2) określenie trybu zamówienia;
   3) określenie sposobu uzyskania specyfikacji istotnych warunków zamówienia,
     a także jej cenę, jeżeli jej udostępnienie jest odpłatne;
   4) opis przedmiotu oraz wielkości lub zakresu zamówienia, z podaniem
     informacji o możliwości składania ofert częściowych;
   5) informację o możliwości złożenia oferty wariantowej;
   6) termin wykonania zamówienia;
   7) opis warunków udziału w postępowaniu oraz opis sposobu dokonywania oceny
     spełniania tych warunków;
   8) informację na temat wadium;
   9) kryteria oceny ofert i ich znaczenie;
  10) miejsce i termin składania ofert;
  11) termin związania ofertą.
                                    Art. 42.
1. Zamawiający przekazuje wykonawcy specyfikację istotnych warunków zamówienia
  nie później niż w terminie 5 dni od dnia otrzymania wniosku o jej
  przekazanie.
2. Cena, jakiej wolno żądać za specyfikację istotnych warunków zamówienia, może
  pokrywać jedynie koszty jej druku oraz przekazania.
                                    Art. 43.
1. Jeżeli wartość zamówienia nie przekracza wyrażonej w złotych równowartości
  kwoty 60 000 euro, zamawiający wyznacza termin składania ofert z
  uwzględnieniem czasu niezbędnego na przygotowanie i złożenie oferty, z tym że
  termin ten nie może być krótszy niż 15 dni od dnia ogłoszenia.
2. Jeżeli wartość zamówienia przekracza wyrażoną w złotych równowartość kwoty
  60 000 euro, termin składania ofert nie może być krótszy niż 52 dni od dnia
  przekazania ogłoszenia Prezesowi Urzędu.
3. Jeżeli wartość zamówienia dla robót budowlanych przekracza wyrażoną w
  złotych równowartość kwoty 5 000 000 euro, a dla dostaw lub usług - 130 000
  euro, termin składania ofert nie może być krótszy niż 52 dni od dnia
  przekazania ogłoszenia Urzędowi Oficjalnych Publikacji Wspólnot Europejskich.
4. W przypadkach, o których mowa w ust. 2 i 3, zamawiający może wyznaczyć
  termin składania ofert nie krótszy niż 37 dni, jeżeli informacja o tym
  zamówieniu została zawarta we wstępnym ogłoszeniu informacyjnym dotyczącym
  zamówień planowanych w terminie 12 miesięcy, przekazanym co najmniej na 52
  dni przed dniem przekazania ogłoszenia o zamówieniu odpowiednio:
   1) Prezesowi Urzędu;
   2) Urzędowi Oficjalnych Publikacji Wspólnot Europejskich.
                                    Art. 44.
Wykonawca składa wraz z ofertą oświadczenie o spełnieniu warunków udziału w
postępowaniu, a jeżeli zamawiający żąda dokumentów potwierdzających spełnianie
tych warunków, również te dokumenty.
                                    Art. 45.
1. Zamawiający żąda od wykonawców wniesienia wadium, jeżeli wartość zamówienia
  przekracza wyrażoną w złotych równowartość kwoty 60 000 euro.
2. Jeżeli wartość zamówienia nie przekracza wyrażonej w złotych równowartości
  kwoty 60 000 euro, zamawiający może żądać od wykonawców wniesienia wadium.
3. Wadium wnosi się przed upływem terminu składania ofert.
4. Zamawiający określa kwotę wadium w granicach od 0,5% do 3% wartości
  zamówienia.
5. Jeżeli zamawiający dopuszcza składanie ofert częściowych, określa kwotę
  wadium dla każdej z części. Przepis ust. 4 stosuje się odpowiednio.
6. Wadium może być wnoszone w jednej lub kilku następujących formach:
   1) pieniądzu;
   2) poręczeniach bankowych;
   3) gwarancjach bankowych;
   4) gwarancjach ubezpieczeniowych;
   5) poręczeniach udzielanych przez podmioty, o których mowa w art. 6 ust. 3
     pkt 4 lit. b ustawy z dnia 9 listopada 2000 r. o utworzeniu Polskiej
     Agencji Rozwoju Przedsiębiorczości (Dz.U. Nr 109, poz. 1158 oraz z 2002 r.
     Nr 25, poz. 253, Nr 66, poz. 596 i Nr 216, poz. 1824).
7. Wadium wnoszone w pieniądzu wpłaca się przelewem na rachunek bankowy
  wskazany przez zamawiającego.
8. Wadium wniesione w pieniądzu zamawiający przechowuje na rachunku bankowym.
                                    Art. 46.
1. Zamawiający zwraca niezwłocznie wadium, jeżeli:
   1) upłynął termin związania ofertą;
   2) zawarto umowę w sprawie zamówienia publicznego i wniesiono zabezpieczenie
     należytego wykonania tej umowy;
   3) zamawiający unieważnił postępowanie o udzielenie zamówienia, a protesty
     zostały ostatecznie rozstrzygnięte lub upłynął termin do ich wnoszenia.
2. Zamawiający zwraca niezwłocznie wadium na wniosek wykonawcy:
   1) który wycofał ofertę przed upływem terminu składania ofert;
   2) który został wykluczony z postępowania;
   3) którego oferta została odrzucona.
3. Złożenie przez wykonawcę, którego oferta została odrzucona lub wykluczonego
  z postępowania, wniosku o zwrot wadium jest równoznaczne ze zrzeczeniem się
  przez wykonawcę prawa do wniesienia protestu.
4. Jeżeli wadium wniesiono w pieniądzu, zamawiający zwraca je wraz z odsetkami
  wynikającymi z umowy rachunku bankowego, na którym było ono przechowywane,
  pomniejszone o koszty prowadzenia rachunku bankowego oraz prowizji bankowej
  za przelew pieniędzy na rachunek bankowy wskazany przez wykonawcę.
5. Zamawiający zatrzymuje wadium wraz z odsetkami, jeżeli wykonawca, którego
  oferta została wybrana:
   1) odmówił podpisania umowy w sprawie zamówienia publicznego na warunkach
     określonych w ofercie;
   2) nie wniósł wymaganego zabezpieczenia należytego wykonania umowy;
   3) zawarcie umowy w sprawie zamówienia publicznego stało się niemożliwe z
     przyczyn leżących po stronie wykonawcy.
                                    Oddział 2
                              Przetarg ograniczony
                                        
                                    Art. 47.
Przetarg ograniczony to tryb udzielenia zamówienia, w którym, w odpowiedzi na
publiczne ogłoszenie o zamówieniu, wykonawcy składają wnioski o dopuszczenie do
udziału w przetargu, a oferty mogą składać wykonawcy zaproszeni do składania
ofert.
                                    Art. 48.
1. Do wszczęcia postępowania w trybie przetargu ograniczonego przepisy art. 40
  stosuje się odpowiednio.
2. Ogłoszenie o zamówieniu, o którym mowa w art. 47, zawiera co najmniej:
   1) nazwę (firmę) i adres zamawiającego;
   2) określenie trybu zamówienia;
   3) określenie przedmiotu zamówienia, z podaniem informacji o możliwości
     składania ofert częściowych;
   4) informację o możliwości złożenia oferty wariantowej;
   5) termin wykonania zamówienia;
   6) opis warunków udziału w postępowaniu wraz z podaniem ich znaczenia oraz
     opis sposobu dokonywania oceny spełniania tych warunków;
   7) informację o oświadczeniach i dokumentach, jakie mają dostarczyć
     wykonawcy w celu potwierdzenia spełnienia warunków udziału w postępowaniu;
   8) liczbę wykonawców, którzy zostaną zaproszeni do składania ofert;
   9) informację na temat wadium;
  10) kryteria oceny ofert i ich znaczenie;
  11) miejsce i termin składania wniosków o dopuszczenie do udziału w
     postępowaniu.
                                    Art. 49.
1. Jeżeli wartość zamówienia nie przekracza wyrażonej w złotych równowartości
  kwoty 60 000 euro, zamawiający w ogłoszeniu o zamówieniu wyznacza termin
  składania wniosków o dopuszczenie do udziału w przetargu z uwzględnieniem
  czasu niezbędnego na przygotowanie i złożenie wymaganych dokumentów, z tym że
  termin ten nie może być krótszy niż 15 dni od dnia ogłoszenia.
2. Jeżeli wartość zamówienia przekracza wyrażoną w złotych równowartość kwoty
  60 000 euro, termin składania wniosków o dopuszczenie do udziału w przetargu
  ograniczonym nie może być krótszy niż 37 dni od dnia przekazania Prezesowi
  Urzędu ogłoszenia o zamówieniu.
3. Jeżeli wartość zamówienia dla robót budowlanych przekracza wyrażoną w
  złotych równowartość kwoty 5 000 000 euro, a dla dostaw lub usług - 130 000
  euro, termin składania wniosków o dopuszczenie do udziału w przetargu
  ograniczonym nie może być krótszy niż 37 dni od dnia przekazania Urzędowi
  Oficjalnych Publikacji Wspólnot Europejskich ogłoszenia o zamówieniu.
4. Jeżeli zachodzi pilna potrzeba udzielenia zamówienia, zamawiający może, w
  przypadkach, o których mowa w ust. 2 i 3, wyznaczyć krótszy termin składania
  wniosków o dopuszczenie do udziału w przetargu ograniczonym, jednak nie
  krótszy niż 15 dni. W takim przypadku ogłoszenia przekazuje się Prezesowi
  Urzędu faksem lub za pomocą formularza umieszczanego na stronie internetowej
  Urzędu, a Urzędowi Oficjalnych Publikacji Wspólnot Europejskich - faksem lub
  drogą elektroniczną.
                                    Art. 50.
Wraz z wnioskiem o dopuszczenie do udziału w przetargu ograniczonym wykonawca
składa oświadczenie o spełnieniu warunków udziału w postępowaniu, a jeżeli
zamawiający żąda dokumentów potwierdzających spełnianie warunków, również te
dokumenty.
                                    Art. 51.
1. Zamawiający zaprasza do składania ofert wykonawców, którzy spełniają warunki
  udziału w postępowaniu, w liczbie określonej w ogłoszeniu zapewniającej
  konkurencję, nie mniejszej niż 5 i nie większej niż 20.
2. Jeżeli liczba wykonawców, którzy spełniają warunki udziału w postępowaniu,
  jest większa niż określona w ogłoszeniu, zamawiający zaprasza do składania
  ofert wykonawców, którzy otrzymali najwyższą ocenę spełniania tych warunków.
3. Jeżeli liczba wykonawców, którzy spełniają warunki udziału w postępowaniu,
  jest mniejsza niż określona w ogłoszeniu o zamówieniu, zamawiający zaprasza
  do składania ofert wszystkich wykonawców spełniających te warunki.
4. Wraz z zaproszeniem do składania ofert zamawiający przekazuje wykonawcy
  specyfikację istotnych warunków zamówienia oraz wskazuje dzień i miejsce
  opublikowania ogłoszenia o zamówieniu, o którym mowa w art. 47. Przepisów
  art. 36 ust. 1 pkt 8 i 9 nie stosuje się.
                                    Art. 52.
1. Jeżeli wartość zamówienia nie przekracza wyrażonej w złotych równowartości
  kwoty 60 000 euro, zamawiający wyznacza termin składania ofert z
  uwzględnieniem czasu niezbędnego na przygotowanie i złożenie oferty, z tym że
  termin ten nie może być krótszy niż 7 dni od dnia przekazania zaproszenia do
  składania ofert.
2. Jeżeli wartość zamówienia przekracza wyrażoną w złotych równowartość kwoty
  60 000 euro, termin składania ofert nie może być krótszy niż 40 dni od dnia
  przekazania zaproszenia do składania ofert.
3. W przypadkach o których mowa w ust. 2, zamawiający może wyznaczyć termin
  składania ofert nie krótszy niż 26 dni, jeżeli informacja o tym zamówieniu
  została zawarta we wstępnym ogłoszeniu informacyjnym dotyczącym zamówień
  planowanych w terminie 12 miesięcy, przekazanym co najmniej na 52 dni przed
  dniem przekazania ogłoszenia o zamówieniu:
   1) Prezesowi Urzędu;
   2) Urzędowi Oficjalnych Publikacji Wspólnot Europejskich - w przypadku gdy
     wartość zamówienia przekracza dla dostaw lub usług wyrażoną w złotych
     równowartość kwoty 130 000 euro, a dla robót budowlanych 5 000 000 euro.
4. Jeżeli zachodzi pilna potrzeba udzielenia zamówienia, zamawiający może w
  przypadkach, o których mowa w ust. 2, wyznaczyć krótszy termin składania
  ofert, z tym że termin ten nie może być krótszy niż 10 dni.
                                    Art. 53.
Do przetargu ograniczonego stosuje się przepisy art. 45 i 46.
                                    Oddział 3
                            Negocjacje z ogłoszeniem
                                        
                                    Art. 54.
Negocjacje z ogłoszeniem to tryb udzielenia zamówienia, w którym, po publicznym
ogłoszeniu o zamówieniu, zamawiający negocjuje warunki umowy w sprawie
zamówienia publicznego z wybranymi przez siebie wykonawcami, a następnie
zaprasza ich do składania ofert.
                                    Art. 55.
1. Zamawiający może udzielić zamówienia w trybie negocjacji z ogłoszeniem,
  jeżeli zachodzi co najmniej jedna z następujących okoliczności:
   1) w postępowaniu prowadzonym uprzednio w trybie przetargu nieograniczonego
     albo przetargu ograniczonego nie zostały złożone żadne oferty lub
     wszystkie oferty zostały odrzucone, a pierwotne warunki zamówienia nie
     zostały w istotny sposób zmienione;
   2) w wyjątkowych sytuacjach, gdy przedmiotem zamówienia są roboty budowlane
     lub usługi, których charakter lub związane z nimi ryzyko uniemożliwia
     wcześniejsze dokonanie ich wyceny;
   3) nie można z góry określić szczegółowych cech zamawianych usług w taki
     sposób, aby umożliwić wybór najkorzystniejszej oferty;
   4) przedmiotem zamówienia są roboty budowlane prowadzone wyłącznie w celach
     badawczych, doświadczalnych lub rozwojowych, a nie w celu zapewnienia
     zysku lub pokrycia poniesionych kosztów badań lub rozwoju;
   5) wartość zamówienia nie przekracza wyrażonej w złotych równowartości kwoty
     60 000 euro.
2. Jeżeli wartość zamówienia na roboty budowlane przekracza wyrażoną w złotych
  równowartość kwoty 10 000 000 euro, a na dostawy lub usługi - 5 000 000 euro,
  zastosowanie trybu negocjacji z ogłoszeniem wymaga uprzedniej zgody Prezesa
  Urzędu, wyrażonej w drodze decyzji administracyjnej.
                                    Art. 56.
1. Do wszczęcia postępowania w trybie negocjacji z ogłoszeniem przepisy art. 40
  stosuje się odpowiednio.
2. Ogłoszenie o zamówieniu, o którym mowa w art. 54, zawiera co najmniej:
   1) nazwę (firmę) i adres zamawiającego;
   2) określenie trybu zamówienia i podstawy prawnej jego zastosowania;
   3) określenie przedmiotu zamówienia, z podaniem informacji o możliwości
     składania ofert częściowych;
   4) informację o możliwości złożenia oferty wariantowej;
   5) termin wykonania zamówienia;
   6) opis warunków udziału w postępowaniu wraz z podaniem ich znaczenia oraz
     opis sposobu dokonywania oceny spełniania tych warunków;
   7) informację o oświadczeniach i dokumentach, jakie mają dostarczyć
     wykonawcy w celu potwierdzenia spełnienia warunków udziału w postępowaniu;
   8) liczbę wykonawców, którzy zostaną zaproszeni do negocjacji;
   9) informację na temat wadium;
  10) kryteria oceny ofert i ich znaczenie;
  11)miejsce i termin składania wniosków o dopuszczenie do udziału w
     postępowaniu.
3. Do składania wniosków o dopuszczenie do udziału w negocjacjach z ogłoszeniem
  przepisy art. 49 i 50 stosuje się odpowiednio.
                                    Art. 57.
1. Zamawiający zaprasza do negocjacji wykonawców, którzy spełniają warunki
  udziału w postępowaniu, w liczbie, określonej w ogłoszeniu, zapewniającej
  konkurencję, nie mniejszej niż 5, a jeżeli wartość zamówienia na roboty
  budowlane przekracza wyrażoną w złotych równowartość kwoty 10 000 000 euro, a
  na dostawy lub usługi - 5 000 000 euro, nie mniejszej niż 7.
2. Jeżeli liczba wykonawców, którzy spełniają warunki udziału w postępowaniu,
  jest większa niż określona w ogłoszeniu, zamawiający zaprasza do negocjacji
  wykonawców, którzy otrzymali najwyższą ocenę spełniania tych warunków.
3. Jeżeli liczba wykonawców, którzy spełniają warunki udziału w postępowaniu,
  jest mniejsza niż określona w ogłoszeniu, zamawiający zaprasza do negocjacji
  wszystkich wykonawców spełniających te warunki.
4. Wraz z zaproszeniem do negocjacji zamawiający przekazuje specyfikację
  istotnych warunków zamówienia. Przepisów art. 36 ust. 1 pkt 5, 8, 9, 13 i 15
  nie stosuje się.
5. Wszelkie wymagania, wyjaśnienia i informacje, a także dokumenty związane z
  negocjacjami są przekazywane wykonawcom na równych zasadach.
6. Prowadzone negocjacje mają charakter poufny. Żadna ze stron nie może bez
  zgody drugiej strony ujawnić informacji technicznych i handlowych związanych
  z negocjacjami.
                                    Art. 58.
Zamawiający może przed zaproszeniem do składania ofert dokonać zmiany, będących
przedmiotem negocjacji wymagań technicznych i jakościowych dotyczących
przedmiotu zamówienia oraz warunków umowy w sprawie zamówienia publicznego
określonych w specyfikacji istotnych warunków zamówienia, a także zmienić
kryteria oceny ofert oraz ich znaczenie.
                                    Art. 59.
1. Zamawiający zaprasza do składania ofert wykonawców, z którymi prowadził
  negocjacje.
2. W zaproszeniu do składania ofert zamawiający informuje wykonawców o:
   1) dniu i miejscu opublikowania ogłoszenia o zamówieniu, o którym mowa w
     art. 54;
   2) dokonanych zmianach specyfikacji istotnych warunków zamówienia;
   3) miejscu i terminie składania oraz otwarcia ofert;
   4) obowiązku wniesienia wadium;
   5) terminie związania ofertą.
3. Zamawiający wyznacza termin składania ofert z uwzględnieniem czasu
  niezbędnego na przygotowanie i złożenie oferty, z tym że termin ten nie może
  być krótszy niż 10 dni od dnia przekazania zaproszenia do składania ofert.
                                    Art. 60.
Do negocjacji z ogłoszeniem stosuje się przepisy art. 45 i 46.
                                    Oddział 4
                            Negocjacje bez ogłoszenia
                                        
                                    Art. 61.
Negocjacje bez ogłoszenia to tryb udzielenia zamówienia, w którym zamawiający
negocjuje warunki umowy w sprawie zamówienia publicznego z wybranymi przez
siebie wykonawcami, a następnie zaprasza ich do składania ofert.
                                    Art. 62.
1. Zamawiający może udzielić zamówienia w trybie negocjacji bez ogłoszenia,
  jeżeli zachodzi co najmniej jedna z następujących okoliczności:
   1) w postępowaniu prowadzonym uprzednio w trybie przetargu nieograniczonego
     albo przetargu ograniczonego nie zostały złożone żadne oferty lub
     wszystkie oferty zostały odrzucone, a pierwotne warunki zamówienia nie
     zostały w istotny sposób zmienione;
   2) został przeprowadzony konkurs, o którym mowa w art. 99, w którym nagrodą
     było zaproszenie do negocjacji bez ogłoszenia co najmniej dwóch autorów
     wybranych prac konkursowych;
   3) przedmiotem zamówienia są rzeczy wytwarzane wyłącznie w celach
     badawczych, doświadczalnych lub rozwojowych, a nie w celu zapewnienia
     zysku lub pokrycia poniesionych kosztów badań lub rozwoju;
   4) ze względu na pilną potrzebę udzielenia zamówienia niewynikającą z
     przyczyn leżących po stronie zamawiającego, której wcześniej nie można
     było przewidzieć, nie można zachować terminów określonych dla przetargu
     nieograniczonego, przetargu ograniczonego lub negocjacji z ogłoszeniem.
2. Jeżeli wartość zamówienia przekracza wyrażoną w złotych równowartość kwoty
  60 000 euro, zastosowanie trybu negocjacji bez ogłoszenia wymaga uzyskania
  uprzedniej zgody Prezesa Urzędu, wyrażonej w drodze decyzji administracyjnej.
3. Jeżeli wartość zamówienia dla robót budowlanych przekracza wyrażoną w
  złotych równowartość kwoty 5 000 000 euro, a dla dostaw lub usług - 130 000
  euro, zastosowanie trybu negocjacji bez ogłoszenia na podstawie ust. 1 pkt 1
  wymaga również uprzedniego przekazania Komisji Europejskiej informacji o
  unieważnieniu postępowania.
                                    Art. 63.
1. Zamawiający wszczyna postępowanie w trybie negocjacji bez ogłoszenia,
  przekazując wybranym przez siebie wykonawcom zaproszenie do negocjacji.
2. Zaproszenie do negocjacji bez ogłoszenia zawiera co najmniej:
   1) nazwę (firmę) i adres zamawiającego;
   2) określenie przedmiotu zamówienia, z podaniem informacji o możliwości
     składania ofert częściowych;
   3) informację o możliwości złożenia oferty wariantowej;
   4) termin wykonania zamówienia;
   5) opis warunków udziału w postępowaniu oraz opis sposobu dokonywania oceny
     spełniania tych warunków;
   6) określenie trybu zamówienia i podstawy prawnej jego zastosowania;
   7) kryteria oceny ofert i ich znaczenie;
   8) miejsce i termin negocjacji z zamawiającym.
3. Zamawiający zaprasza do negocjacji wykonawców w liczbie zapewniającej
  konkurencję, nie mniejszej niż 5, a jeżeli wartość zamówienia dla robót
  budowlanych przekracza wyrażoną w złotych równowartość kwoty 10 000 000 euro,
  a dla dostaw lub usług - 5 000 000 euro, nie mniejszej niż 7, chyba że ze
  względu na specjalistyczny charakter zamówienia liczba wykonawców mogących je
  wykonać jest mniejsza, jednak nie mniejsza niż 2.
4. W przypadku, o którym mowa w art. 62 ust. 1 pkt 1, zamawiający zaprasza do
  negocjacji co najmniej tych wykonawców, którzy złożyli oferty w przetargu
  nieograniczonym albo przetargu ograniczonym. Przepis ust. 3 stosuje się.
                                    Art. 64.
1. Zamawiający wyznacza termin składania ofert z uwzględnieniem czasu
  niezbędnego na przygotowanie i złożenie oferty.
2. Zapraszając do składania ofert zamawiający może żądać od wykonawców
  wniesienia wadium. Przepisy art. 45 ust. 3-8 i art. 46 stosuje się.
3. Wraz z zaproszeniem do składania ofert zamawiający przekazuje specyfikację
  istotnych warunków zamówienia. Przepisu art. 36 ust. 1 pkt 5 nie stosuje się.
                                    Art. 65.
Do negocjacji bez ogłoszenia przepisy art. 57 ust. 5 i 6, art. 58 oraz art. 59
ust. 1 i 2 stosuje się odpowiednio.
                                    Oddział 5
                            Zamówienie z wolnej ręki
                                        
                                    Art. 66.
Zamówienie z wolnej ręki to tryb udzielenia zamówienia, w którym zamawiający
udziela zamówienia po negocjacjach tylko z jednym wykonawcą.
                                    Art. 67.
1. Zamawiający może udzielić zamówienia z wolnej ręki, jeżeli zachodzi co
  najmniej jedna z następujących okoliczności:
   1) dostawy, usługi lub roboty budowlane mogą być świadczone tylko przez
     jednego wykonawcę:
     a) z przyczyn technicznych o obiektywnym charakterze,
     b) z przyczyn związanych z ochroną praw wyłącznych, wynikających z
       odrębnych przepisów,
     c) w przypadku udzielania zamówienia w zakresie działalności twórczej lub
       artystycznej;
   2) przeprowadzono konkurs, o którym mowa w art. 99, w którym nagrodą było
     zaproszenie do negocjacji w trybie zamówienia z wolnej ręki autora
     wybranej pracy konkursowej;
   3) ze względu na wyjątkową sytuację niewynikającą z przyczyn leżących po
     stronie zamawiającego, której nie mógł on przewidzieć, wymagane jest
     natychmiastowe wykonanie zamówienia, a nie można zachować terminów
     określonych dla innych trybów udzielenia zamówienia;
   4) w prowadzonych kolejno postępowaniach o udzielenie zamówienia, z których
     co najmniej jedno prowadzone było w trybie przetargu nieograniczonego albo
     przetargu ograniczonego, nie zostały złożone żadne oferty lub wszystkie
     oferty zostały odrzucone, a pierwotne warunki zamówienia nie zostały w
     istotny sposób zmienione;
   5) w przypadku udzielania dotychczasowemu wykonawcy usług lub robót
     budowlanych zamówień dodatkowych, nieobjętych zamówieniem podstawowym i
     nieprzekraczających łącznie 20% wartości realizowanego zamówienia, niezbęd
     nych do jego prawidłowego wykonania, których wykonanie stało się konieczne
     na skutek sytuacji niemożliwej wcześniej do przewidzenia, jeżeli:
     a) z przyczyn technicznych lub gospodarczych oddzielenie zamówienia
       dodatkowego od zamówienia podstawowego wymagałoby poniesienia
       niewspółmiernie wysokich kosztów, lub
     b) wykonanie zamówienia podstawowego jest uzależnione od wykonania
       zamówienia dodatkowego;
   6) w przypadku udzielania, w okresie 3 lat od udzielenia zamówienia
     podstawowego, dotychczasowemu wykonawcy usług lub robót budowlanych
     zamówień uzupełniających, stanowiących nie więcej niż 20% wartości
     zamówienia podstawowego i polegających na powtórzeniu tego samego rodzaju
     zamówień, jeżeli zamówienie podstawowe zostało udzielone w trybie
     przetargu nieograniczonego lub ograniczonego, a zamówienie uzupełniające
     było przewidziane w specyfikacji istotnych warunków zamówienia dla za
     mówienia podstawowego i dotyczy przedmiotu zamówienia w niej określonego;
   7) w przypadku udzielania, w okresie 3 lat od udzielenia zamówienia
     podstawowego, dotychczasowemu wykonawcy dostaw, zamówień uzupełniających,
     stanowiących nie więcej niż 20% wartości zamówienia podstawowego i po
     legających na rozszerzeniu dostawy, jeżeli zmiana wykonawcy powodowałaby
     konieczność nabywania rzeczy o innych parametrach technicznych, co
     powodowałoby niekompatybilność techniczną lub nieproporcjonalnie duże
     trudności techniczne w użytkowaniu i dozorze, jeżeli zamówienie podstawowe
     zostało udzielone w trybie przetargu nieograniczonego lub ograniczonego, a
     zamówienie uzupełniające było przewidziane w specyfikacji istotnych
     warunków zamówienia dla zamówienia podstawowego i dotyczy przedmiotu
     zamówienia w niej określonego.
2. Jeżeli wartość zamówienia przekracza wyrażoną w złotych równowartość kwoty
  60 000 euro, zastosowanie trybu z wolnej ręki wymaga uzyskania uprzedniej
  zgody Prezesa Urzędu, wyrażonej w drodze decyzji administracyjnej.
3. Przepisu ust. 2 nie stosuje się w przypadku zamówień, których przedmiotem
  są:
   1) dostawy wody za pomocą sieci wodno-kanalizacyjnej lub odprowadzanie
     ścieków do takiej sieci;
   2) dostawy energii elektrycznej z sieci elektroenergetycznej;
   3) dostawy gazu z sieci gazowej;
   4) dostawy ciepła z sieci ciepłowniczej;
   5) powszechne usługi pocztowe w rozumieniu ustawy z dnia 12 czerwca 2003 r.
     - Prawo pocztowe (Dz.U. Nr 130, poz. 1188);
   6) usługi przewozu kolejowego.
4. W przypadku, zamówień, o których mowa w ust. 3, nie stosuje się przepisów
  art. 19-21, 24, art. 26 ust. 1-3 i art. 68.
                                    Art. 68.
Najpóźniej z zawarciem umowy wykonawca składa oświadczenie, o spełnieniu
warunków udziału w postępowaniu, a jeżeli wartość zamówienia przekracza wyrażoną
w złotych równowartość kwoty 60 000 euro, również dokumenty potwierdzające
spełnianie tych warunków. Przepis art. 25 stosuje się odpowiednio.
                                    Oddział 6
                                Zapytanie o cenę
                                        
                                    Art. 69.
Zapytanie o cenę to tryb udzielenia zamówienia, w którym zamawiający kieruje
pytanie o cenę do wybranych przez siebie wykonawców i zaprasza ich do składania
ofert.
                                    Art. 70.
Zamawiający może udzielić zamówienia w trybie zapytania o cenę, jeżeli
przedmiotem zamówienia są dostawy lub usługi powszechnie dostępne o ustalonych
standardach jakościowych, a wartość zamówienia nie przekracza wyrażonej w
złotych równowartości kwoty 60 000 euro.
                                    Art. 71.
1. Zamawiający wszczyna postępowanie w trybie zapytania o cenę, zapraszając do
  składania ofert taką liczbę wykonawców świadczących w ramach prowadzonej
  przez nich działalności dostawy lub usługi będące przedmiotem zamówienia,
  która zapewnia konkurencję oraz wybór najkorzystniejszej oferty, nie mniej
  niż 5.
2. Wraz z zaproszeniem do składania ofert zamawiający przesyła specyfikację
  istotnych warunków zamówienia. Przepisu art. 36 ust. 1 pkt 5, 6, 12 i 20 nie
  stosuje się.
                                    Art. 72.
1. Każdy z wykonawców może zaproponować tylko jedną cenę i nie może jej
  zmienić. Nie prowadzi się negocjacji w sprawie ceny.
2. Zamawiający udziela zamówienia wykonawcy, który zaoferował najniższą cenę.
                                    Art. 73.
Do zapytania o cenę przepisy art. 44 i art. 64 ust. 1 stosuje się odpowiednio.
                                    Oddział 7
                              Aukcja elektroniczna
                                        
                                    Art. 74.
1. Aukcja elektroniczna to tryb udzielenia zamówienia, w którym za pomocą
  formularza umieszczonego na stronie internetowej, umożliwiającego
  wprowadzenie niezbędnych danych w trybie bezpośredniego połączenia z tą
  stroną, wykonawcy składają kolejne korzystniejsze oferty (postąpienia), podle
  gające automatycznej klasyfikacji.
2. Zamawiający może udzielić zamówienia w trybie aukcji elektronicznej, jeżeli
  przedmiotem zamówienia są dostawy powszechnie dostępne o ustalonych
  standardach jakościowych, a wartość zamówienia nie przekracza wyrażonej w
  złotych równowartości kwoty 60 000 euro.
                                    Art. 75.
1. Zamawiający wszczyna postępowanie w trybie aukcji elektronicznej,
  zamieszczając ogłoszenie o zamówieniu na swojej stronie internetowej oraz
  stronie, na której będzie prowadzona aukcja.
2. Ogłoszenie o zamówieniu, o którym mowa w ust. 1, zawiera co najmniej:
   1) nazwę (firmę) i adres zamawiającego;
   2) określenie trybu zamówienia;
   3) określenie przedmiotu zamówienia;
   4) wymagania dotyczące rejestracji i identyfikacji wykonawców, w tym
     wymagania techniczne urządzeń informatycznych;
   5) sposób postępowania w toku aukcji elektronicznej, w szczególności
     określenie minimalnych wysokości postąpień;
   6) informacje o liczbie etapów aukcji elektronicznej i czasie ich trwania;
   7) termin składania wniosków o dopuszczenie do udziału w aukcji
     elektronicznej;
   8) termin otwarcia oraz termin i warunki zamknięcia aukcji elektronicznej;
   9) opis warunków udziału w postępowaniu oraz opis sposobu dokonywania oceny
     spełniania tych warunków;
  10) informację o oświadczeniach i dokumentach, jakie mają dostarczyć
     wykonawcy w celu potwierdzenia spełnienia warunków udziału w postępowaniu;
  11) termin związania ofertą;
  12) termin wykonania zamówienia;
  13) wymagania dotyczące zabezpieczenia należytego wykonania umowy;
  14) istotne dla stron postanowienia, które zostaną wprowadzone do treści
     zawieranej umowy w sprawie zamówienia publicznego, albo ogólne warunki
     umowy, albo wzór umowy, jeżeli zamawiający wymaga od wykonawcy, aby zawarł
     z nim umowę w sprawie zamówienia publicznego na takich warunkach;
  15) adres strony internetowej, na której będzie prowadzona aukcja
     elektroniczna.
                                    Art. 76.
1. Zamawiający wyznacza termin składania wniosków o dopuszczenie do udziału w
  aukcji elektronicznej nie krótszy niż 15 dni od dnia ogłoszenia.
2. Zamawiający dopuszcza do udziału w aukcji elektronicznej i zaprasza do
  składania ofert wszystkich wykonawców spełniających warunki udziału w
  postępowaniu, określając w zaproszeniu termin związania ofertą wykonawcy,
  który zaoferuje najniższą cenę.
3. Zamawiający może żądać od wykonawców wniesienia wadium, w terminie przez
  niego określonym, nie później jednak niż przed upływem terminu otwarcia
  aukcji elektronicznej. Przepisy art. 45 i 46 stosuje się odpowiednio.
4. Zamawiający otwiera aukcję elektroniczną w terminie określonym w ogłoszeniu
  o zamówieniu, z tym że termin ten nie może być krótszy niż 5 dni od dnia
  przekazania wykonawcom zaproszenia do składania ofert.
                                    Art. 77.
Zamawiający i wykonawcy od momentu otwarcia do momentu zamknięcia aukcji
przekazują wnioski, oświadczenia i inne informacje drogą elektroniczną.
                                    Art. 78.
1. Ofertę składa się, pod rygorem nieważności, w postaci elektronicznej,
  opatrzoną bezpiecznym podpisem elektronicznym weryfikowanym przy pomocy
  ważnego kwalifikowanego certyfikatu.
2. Oferty składane przez wykonawców podlegają automatycznej klasyfikacji na
  podstawie ceny.
3. Oferta złożona w toku aukcji przestaje wiązać, gdy inny wykonawca złożył
  ofertę korzystniejszą.
                                    Art. 79.
1. Aukcja elektroniczna może być jednoetapowa albo wieloetapowa.
2. Zamawiający może, jeżeli zastrzegł to w ogłoszeniu, po zakończeniu każdego
  etapu aukcji elektronicznej nie zakwalifikować do następnego etapu aukcji
  elektronicznej tych wykonawców, którzy nie złożyli nowych postąpień,
  informując ich o tym niezwłocznie.
3. W toku każdego etapu aukcji elektronicznej zamawiający na bieżąco przekazuje
  wszystkim wykonawcom informacje o pozycji złożonych przez nich ofert, liczbie
  wykonawców biorących udział w każdym z etapów aukcji elektronicznej, a także
  o cenach złożonych przez nich ofert, z tym że do momentu zamknięcia aukcji
  elektronicznej nie ujawnia informacji umożliwiających identyfikację
  wykonawców.
                                    Art. 80.
1. Zamawiający zamyka aukcję elektroniczną:
   1) w terminie określonym w ogłoszeniu;
   2) jeżeli w ustalonym w ogłoszeniu okresie nie zostaną zgłoszone nowe
     postąpienia, lub
   3) po zakończeniu ostatniego, ustalonego w ogłoszeniu etapu.
2. Bezpośrednio po zamknięciu aukcji elektronicznej zamawiający podaje, pod
  ustalonym w ogłoszeniu o zamówieniu adresem internetowym, nazwę (firmę) oraz
  adres wykonawcy, którego ofertę wybrano.
3. Zamawiający udziela zamówienia wykonawcy, który zaoferował najniższą cenę.
                                    Art. 81.
Do aukcji elektronicznej przepisów art. 36-38 i 82-92 nie stosuje się.
                                   Rozdział 4
                         Wybór najkorzystniejszej oferty
                                        
                                    Art. 82.
1. Wykonawca może złożyć jedną ofertę.
2. Ofertę składa się, pod rygorem nieważności, w formie pisemnej albo, za zgodą
  zamawiającego, w postaci elektronicznej, opatrzoną bezpiecznym podpisem
  elektronicznym weryfikowanym przy pomocy ważnego kwalifikowanego certyfikatu.
3. Treść oferty musi odpowiadać treści specyfikacji istotnych warunków
  zamówienia.
                                    Art. 83.
1. Zamawiający może dopuścić możliwość złożenia oferty wariantowej, jeżeli cena
  nie jest jedynym kryterium wyboru.
2. Zamawiający może dopuścić możliwość złożenia oferty częściowej, jeżeli
  przedmiot zamówienia jest podzielny.
3. W przypadku, o którym mowa w ust. 2, wykonawca może złożyć oferty częściowe
  na jedną lub więcej części zamówienia, chyba że zamawiający określi
  maksymalną liczbę części zamówienia, na które oferty częściowe może złożyć
  jeden wykonawca.
                                    Art. 84.
1. Wykonawca może, przed upływem terminu do składania ofert, zmienić lub
  wycofać ofertę.
2. Ofertę złożoną po terminie zwraca się bez otwierania po upływie terminu
  przewidzianego na wniesienie protestu.
                                    Art. 85.
1. Wykonawca jest związany ofertą do upływu terminu określonego w specyfikacji
  istotnych warunków zamówienia, jednak nie dłużej niż:
   1) 30 dni - jeżeli wartość zamówienia nie przekracza wyrażonej w złotych
     równowartości kwoty 60 000 euro;
   2) 90 dni - jeżeli wartość zamówienia dla robót budowlanych przekracza
     wyrażoną w złotych równowartość kwoty 10 000 000 euro, a dla dostaw lub
     usług
     5 000 000 euro;
   3) 60 dni - jeżeli wartość zamówienia jest inna niż określona w pkt 1 i 2.
2. W uzasadnionych przypadkach na co najmniej 7 dni przed upływem terminu
  związania ofertą zamawiający może tylko raz zwrócić się do wykonawców o
  wyrażenie zgody na przedłużenie tego terminu o oznaczony okres, nie dłuższy
  jednak niż 30 dni.
3. Odmowa wyrażenia zgody, o której mowa w ust. 2, nie powoduje utraty wadium.
4. Zgoda wykonawcy na przedłużenie okresu związania ofertą jest dopuszczalna
  tylko z jednoczesnym przedłużeniem okresu ważności wadium albo, jeżeli nie
  jest to możliwe, z wniesieniem nowego wadium na przedłużony okres związania
  ofertą.
5. Bieg terminu związania ofertą rozpoczyna się wraz z upływem terminu
  składania ofert.
                                    Art. 86.
1. Z zawartością ofert nie można zapoznać się przed upływem terminu otwarcia
  ofert.
2. Otwarcie ofert jest jawne i następuje bezpośrednio po upływie terminu do ich
  składania, z tym że dzień, w którym upływa termin składania ofert, jest dniem
  ich otwarcia.
3. Bezpośrednio przed otwarciem ofert zamawiający podaje kwotę, jaką zamierza
  przeznaczyć na sfinansowanie zamówienia.
4. Podczas otwarcia ofert podaje się nazwy (firmy) oraz adresy wykonawców, a
  także informacje dotyczące ceny, terminu wykonania zamówienia, okresu
  gwarancji i warunków płatności zawartych w ofertach.
5. Informacje, o których mowa w ust. 3 i 4, przekazuje się niezwłocznie
  wykonawcom, którzy nie byli obecni przy otwarciu ofert, na ich wniosek.
                                    Art. 87.
1. W toku badania i oceny ofert zamawiający może żądać od wykonawców wyjaśnień
  dotyczących treści złożonych ofert. Niedopuszczalne jest prowadzenie między
  zamawiającym a wykonawcą negocjacji dotyczących złożonej oferty oraz, z
  zastrzeżeniem ust. 2, dokonywanie jakiejkolwiek zmiany w jej treści.
2. Zamawiający poprawia w tekście oferty oczywiste omyłki pisarskie oraz omyłki
  rachunkowe w obliczeniu ceny, niezwłocznie zawiadamiając o tym wszystkich
  wykonawców, którzy złożyli oferty.
                                    Art. 88.
Zamawiający poprawia omyłki rachunkowe w obliczeniu ceny w następujący sposób:
   1) w przypadku mnożenia cen jednostkowych i liczby jednostek miar:
     a) jeżeli obliczona cena nie odpowiada iloczynowi ceny jednostkowej oraz
       liczby jednostek miar, przyjmuje się, że prawidłowo podano liczbę
       jednostek miar oraz cenę jednostkową,
     b) jeżeli cenę jednostkową podano rozbieżnie słownie i liczbą, przyjmuje
       się, że prawidłowo podano liczbę jednostek miar i ten zapis ceny
       jednostkowej, który odpowiada dokonanemu obliczeniu ceny;
   2) w przypadku sumowania cen za poszczególne części zamówienia:
     a) jeżeli obliczona cena nie odpowiada sumie cen za części zamówienia,
       przyjmuje się, że prawidłowo podano ceny za części zamówienia,
     b) jeżeli cenę za część zamówienia podano rozbieżnie słownie i liczbą,
       przyjmuje się, że prawidłowo podano ten zapis, który odpowiada
       dokonanemu obliczeniu ceny,
     c) jeżeli ani cena za część zamówienia podana liczbą, ani podana słownie
       nie odpowiadają obliczonej cenie, przyjmuje się, że prawidłowo podano
       ceny za część zamówienia wyrażone słownie;
   3) w przypadku oferty z ceną określoną za cały przedmiot zamówienia albo
     jego część (cena ryczałtowa):
     a) przyjmuje się, że prawidłowo podano cenę ryczałtową bez względu na
       sposób jej obliczenia,
     b) jeżeli cena ryczałtowa podana liczbą nie odpowiada cenie ryczałtowej
       podanej słownie, przyjmuje się za prawidłową cenę ryczałtową podaną
       słownie,
     c) jeżeli obliczona cena nie odpowiada sumie cen ryczałtowych, przyjmuje
       się, że prawidłowo podano poszczególne ceny ryczałtowe.
                                    Art. 89.
1. Zamawiający odrzuca ofertę, jeżeli:
   1) jest niezgodna z ustawą;
   2) jej treść nie odpowiada treści specyfikacji istotnych warunków
     zamówienia;
   3) jej złożenie stanowi czyn nieuczciwej konkurencji w rozumieniu przepisów
     o zwalczaniu nieuczciwej konkurencji;
   4) zawiera rażąco niską cenę w stosunku do przedmiotu zamówienia;
   5) została złożona przez wykonawcę wykluczonego z udziału w postępowaniu o
     udzielenie zamówienia lub niezaproszonego do składania ofert;
   6) zawiera omyłki rachunkowe w obliczeniu ceny, których nie można poprawić
     na podstawie art. 88, lub błędy w obliczeniu ceny;
   7) wykonawca w terminie 7 dni od dnia otrzymania zawiadomienia nie zgodził
     się na poprawienie omyłki rachunkowej w obliczeniu ceny;
   8) jest nieważna na podstawie odrębnych przepisów.
2. Zamawiający zawiadamia równocześnie wszystkich wykonawców o odrzuceniu
  ofert, podając uzasadnienie faktyczne i prawne.
                                    Art. 90.
1. Zamawiający w celu ustalenia, czy oferta zawiera rażąco niską cenę w
  stosunku do przedmiotu zamówienia zwraca się do wykonawcy o udzielenie w
  określonym terminie wyjaśnień dotyczących elementów oferty mających wpływ na
  wysokość ceny.
2. Zamawiający, oceniając wyjaśnienia, bierze pod uwagę obiektywne czynniki, w
  szczególności oszczędność metody wykonania zamówienia, wybrane rozwiązania
  techniczne, wyjątkowo sprzyjające warunki wykonywania zamówienia dostępne dla
  wykonawcy, oryginalność projektu wykonawcy oraz wpływ pomocy publicznej
  udzielonej na podstawie odrębnych przepisów.
3. Zamawiający odrzuca ofertę wykonawcy, który nie złożył wyjaśnień lub jeżeli
  dokonana ocena wyjaśnień potwierdza, że oferta zawiera rażąco niską cenę w
  stosunku do przedmiotu zamówienia.
4. Jeżeli jedynym kryterium wyboru oferty jest cena, a wartość zamówienia dla
  robót budowlanych przekracza wyrażoną w złotych równowartość kwoty 5 000 000
  euro, a dla dostaw lub usług - 130 000 euro, zamawiający zawiadamia Prezesa
  Urzędu oraz Komisję Europejską o odrzuceniu ofert, które według zamawiającego
  zawierały rażąco niską cenę..
                                    Art. 91.
1. Zamawiający wybiera ofertę najkorzystniejszą na podstawie kryteriów oceny
  ofert określonych w specyfikacji istotnych warunków zamówienia.
2. Kryteriami oceny ofert są cena albo cena i inne kryteria odnoszące się do
  przedmiotu zamówienia, w szczególności jakość, funkcjonalność, parametry
  techniczne, zastosowanie najlepszych dostępnych technologii w zakresie
  oddziaływania na środowisko, koszty eksploatacji, serwis, wpływ sposobu
  wykonania zamówienia na rynek pracy w miejscu wykonywania zamówienia oraz
  termin wykonania zamówienia.
3. Kryteria oceny ofert nie mogą dotyczyć właściwości wykonawcy, a w
  szczególności jego wiarygodności ekonomicznej, technicznej lub finansowej.
4. Jeżeli nie można wybrać oferty najkorzystniejszej z uwagi na to, że dwie lub
  więcej ofert przedstawia taki sam bilans ceny i innych kryteriów oceny ofert,
  zamawiający spośród tych ofert wybiera ofertę z niższą ceną.
5. Jeżeli w postępowaniu o udzielenie zamówienia, w którym jedynym kryterium
  oceny ofert jest cena, nie można dokonać wyboru oferty najkorzystniejszej ze
  względu na to, że zostały złożone oferty o takiej samej cenie, zamawiający
  wzywa wykonawców, którzy złożyli te oferty, do złożenia w terminie określonym
  przez zamawiającego ofert dodatkowych.
6. Wykonawcy składając oferty dodatkowe nie mogą zaoferować cen wyższych niż
  zaoferowane w złożonych ofertach.
                                    Art. 92.
O wyborze oferty zamawiający zawiadamia niezwłocznie wykonawców, którzy ubiegali
się o udzielenie zamówienia, a jeżeli wartość zamówienia przekracza wyrażoną w
złotych równowartość kwoty 60 000 euro - również Prezesa Urzędu, za pomocą
formularza umieszczonego na stronie internetowej Urzędu, podając nazwę (firmę) i
adres wykonawcy, którego ofertę wybrano, oraz jej cenę.
                                    Art. 93.
1. Zamawiający unieważnia postępowanie o udzielenie zamówienia, jeżeli:
   1) nie złożono żadnej oferty niepodlegającej odrzuceniu albo nie wpłynął
     żaden wniosek o dopuszczenie do udziału w postępowaniu od wykonawcy
     niepodlegającego wykluczeniu, z zastrzeżeniem pkt 2 i 3;
   2) w postępowaniu prowadzonym w trybie zapytania o cenę nie złożono co
     najmniej dwóch ofert nie podlegających odrzuceniu;
   3) w postępowaniu prowadzonym w trybie aukcji elektronicznej wpłynęły mniej
     niż dwa wnioski o dopuszczenie do udziału w aukcji elektronicznej albo nie
     zostały złożone oferty przez co najmniej dwóch wykonawców;
   4) cena najkorzystniejszej oferty przewyższa kwotę, którą zamawiający może
     przeznaczyć na sfinansowanie zamówienia;
   5) w przypadkach, o których mowa w art. 91 ust. 5, zostały złożone oferty
     dodatkowe o takiej samej cenie;
   6) wystąpiła istotna zmiana okoliczności powodująca, że prowadzenie
     postępowania lub wykonanie zamówienia nie leży w interesie publicznym,
     czego nie można było wcześniej przewidzieć;
   7) postępowanie obarczone jest wadą uniemożliwiającą zawarcie ważnej umowy w
     sprawie zamówienia publicznego.
2. Jeżeli zamawiający dopuścił możliwość składania ofert częściowych, do
  unieważnienia w części postępowania o udzielenie zamówienia przepis ust. 1
  stosuje się odpowiednio.
3. O unieważnieniu postępowania o udzielenie zamówienia zamawiający zawiadamia
  równocześnie wszystkich wykonawców, którzy ubiegali się o udzielenie
  zamówienia, podając uzasadnienie faktyczne i prawne.
4. W przypadku unieważnienia postępowania o udzielenie zamówienia z przyczyn
  leżących po stronie zamawiającego, wykonawcom, którzy złożyli oferty nie
  podlegające odrzuceniu, przysługuje roszczenie o zwrot uzasadnionych kosztów
  uczestnictwa w postępowaniu, w szczególności kosztów przygotowania oferty.
                                    Art. 94.
1. Zamawiający zawiera umowę w sprawie zamówienia publicznego w terminie nie
  krótszym niż 7 dni od dnia przekazania zawiadomienia o wyborze oferty, nie
  później jednak niż przed upływem terminu związania ofertą.
2. Jeżeli wykonawca, którego oferta została wybrana, uchyla się od zawarcia
  umowy w sprawie zamówienia publicznego lub nie wnosi wymaganego
  zabezpieczenia należytego wykonania umowy, zamawiający wybiera ofertę
  najkorzystniejszą spośród pozostałych ofert, bez przeprowadzania ich ponownej
  oceny, chyba że zachodzą przesłanki, o których mowa w art. 93 ust 1.
                                    Art. 95.
1. Jeżeli wartość zamówienia przekracza wyrażoną w złotych równowartość kwoty
  60 000 euro, niezwłocznie po zawarciu umowy w sprawie zamówienia publicznego
  zamawiający przekazuje ogłoszenie o udzieleniu zamówienia Prezesowi Urzędu.
2. Jeżeli wartość zamówienia na roboty budowlane przekracza wyrażoną w złotych
  równowartość kwoty 5 000 000 euro, a na dostawy lub usługi - 130 000 euro,
  niezwłocznie po zawarciu umowy w sprawie zamówienia publicznego zamawiający
  przekazuje ogłoszenie o udzieleniu zamówienia Urzędowi Oficjalnych Publikacji
  Wspólnot Europejskich. Niezwłocznie po przekazaniu Urzędowi Oficjalnych
  Publikacji Wspólnot Europejskich zamawiający przekazuje ogłoszenie o
  udzieleniu zamówienia również Prezesowi Urzędu.
                                   Rozdział 5
                            Dokumentowanie postępowań
                                        
                                    Art. 96.
1. W trakcie prowadzenia postępowania o udzielenie zamówienia zamawiający
  sporządza pisemny protokół postępowania o udzielenie zamówienia, zwany dalej
  "protokołem", zawierający co najmniej:
   1) opis przedmiotu zamówienia;
   2) informację o trybie udzielenia zamówienia;
   3) informacje o wykonawcach;
   4) cenę i inne istotne elementy ofert;
   5) wskazanie wybranej oferty.
2. Oferty, opinie biegłych, oświadczenia, informacja z zebrania, o którym mowa
  w art. 38 ust. 3, zawiadomienia, wnioski, inne dokumenty i informacje
  składane przez zamawiającego i wykonawców oraz umowa w sprawie zamówienia
  publicznego stanowią załączniki do protokołu.
3. Protokół wraz z załącznikami jest jawny. Załączniki do protokołu udostępnia
  się po dokonaniu wyboru najkorzystniejszej oferty lub unieważnieniu
  postępowania, z tym że oferty są jawne od chwili ich otwarcia.
4. Nie ujawnia się informacji stanowiących tajemnicę przedsiębiorstwa w
  rozumieniu przepisów o zwalczaniu nieuczciwej konkurencji, jeżeli wykonawca,
  nie później niż w terminie składania ofert, zastrzegł, że nie mogą one być
  udostępniane. Wykonawca nie może zastrzec informacji, o których mowa w art.
  86 ust. 4.
5. Prezes Rady Ministrów określi, w drodze rozporządzenia:
   1) wzór protokołu oraz zakres dodatkowych informacji zawartych w protokole,
      mając na względzie wartość zamówienia, tryb postępowania o udzielenie
      zamówienia, a także mając na celu zapewnienie możliwości zgłaszania uwag
      do treści protokołu przez osoby wykonujące czynności związane z
      przeprowadzeniem postępowania o udzielenie zamówienia;
   2) sposób oraz formę udostępniania zainteresowanym protokołu wraz z
     załącznikami, mając na względzie zapewnienie jawności postępowania o
     udzielenie zamówienia.
   
                                    Art. 97.
1. Zamawiający przechowuje protokół wraz z załącznikami przez okres 4 lat od
  dnia zakończenia postępowania o udzielenie zamówienia, w sposób gwarantujący
  jego nienaruszalność.
2. Zamawiający zwraca wykonawcom, których oferty nie zostały wybrane, na ich
  wniosek, złożone przez nich plany, projekty, rysunki, modele, próbki, wzory,
  programy komputerowe oraz inne podobne materiały.
                                    Art. 98.
1. Zamawiający sporządza roczne sprawozdanie o udzielonych zamówieniach, zwane
  dalej "sprawozdaniem".
2. Sprawozdanie zamawiający przekazuje Prezesowi Urzędu w terminie do dnia 1
  marca każdego roku następującego po roku, którego dotyczy sprawozdanie.
3. Sprawozdanie dotyczące zamówień udzielonych na podstawie art. 136 ust. 1
  zamawiający przekazuje za pośrednictwem ministra właściwego do spraw
  zagranicznych.
4. Prezes Rady Ministrów określi, w drodze rozporządzenia, zakres informacji
  zawartych w sprawozdaniu oraz jego wzór, mając na względzie wartość
  udzielonych zamówień, tryb ich udzielania oraz sposób wykonania zamówień,
  których wartość przekracza wyrażoną w złotych równowartość kwoty 10 000 000
  euro dla robót budowlanych albo 5 000 000 euro dla dostaw lub usług.
                                    Dział III
                               Przepisy szczególne
                                        
                                   Rozdział 1
                                     Konkurs
                                        
                                    Art. 99.
Konkurs jest przyrzeczeniem publicznym, w którym przez publiczne ogłoszenie
zamawiający przyrzeka nagrodę za wykonanie i przeniesienie prawa do wybranej
przez sąd konkursowy pracy konkursowej, w szczególności z zakresu planowania
przestrzennego, projektowania urbanistycznego, architektoniczno-budowlanego oraz
przetwarzania danych.
                                    Art. 100.
1. Nagrodami w konkursie mogą być:
   1) nagroda pieniężna lub rzeczowa;
   2) zaproszenie do negocjacji w trybie negocjacji bez ogłoszenia co najmniej
     dwóch autorów wybranych prac konkursowych, lub
   3) zaproszenie do negocjacji w trybie zamówienia z wolnej ręki autora
     wybranej pracy konkursowej.
2. W przypadkach, o których mowa w ust. 1 pkt 2 i 3, przedmiotem zamówienia
  jest szczegółowe opracowanie pracy konkursowej.
3. Wartością konkursu jest wartość nagród.
4. Wartością konkursu, w którym nagrodą jest zaproszenie do udziału w
  postępowaniu o udzielenie zamówienia, jest wartość tego zamówienia oraz
  wartość nagród dodatkowych, jeżeli zamawiający przewidział takie nagrody.
5. Do ustalenia wartości konkursu przepisy art. 35 stosuje się odpowiednio.
                                    Art. 101.
1. Organizatorem konkursu jest zamawiający. Przepis art. 18 ust. 1 stosuje się
  odpowiednio.
2. Kierownik zamawiającego powołuje sąd konkursowy oraz określa organizację,
  skład i tryb pracy sądu konkursowego.
3. Sąd konkursowy składa się z co najmniej 3 osób powoływanych i odwoływanych
  przez kierownika zamawiającego.
4. Do członków sądu konkursowego art. 17 stosuje się odpowiednio.
5. Członkami sądu konkursowego są wyłącznie osoby posiadające kwalifikacje
  umożliwiające ocenę zgłoszonych prac konkursowych, z tym że, jeżeli przepisy
  szczególne wymagają posiadania uprawnień do opracowania pracy konkursowej, co
  najmniej 1/3 członków sądu konkursowego, w tym jego przewodniczący, posiada
  wymagane uprawnienia.
                                    Art. 102.
1. Sąd konkursowy jest zespołem pomocniczym kierownika zamawiającego powołanym
  do oceny spełniania przez uczestników konkursu wymagań określonych w
  regulaminie konkursu, oceny prac konkursowych oraz wyboru najlepszych prac
  konkursowych.
2. Sąd konkursowy w szczególności sporządza informacje o pracach konkursowych,
  przygotowuje uzasadnienie rozstrzygnięcia konkursu, a także, w zakresie, o
  którym mowa w ust. 1, występuje z wnioskiem o unieważnienie konkursu.
3. Sąd konkursowy w zakresie spraw, o których mowa w ust. 1 i 2, jest
  niezależny.
4. Kierownik zamawiającego może powierzyć sądowi konkursowemu inne niż
  określone w ust. 1 czynności związane z przygotowaniem oraz przeprowadzeniem
  konkursu.
                                    Art. 103.
Kierownik zamawiającego albo osoba przez niego upoważniona sprawuje nadzór nad
sądem konkursowym w zakresie zgodności konkursu z przepisami ustawy i
regulaminem konkursu, w szczególności:
   1) unieważnia konkurs;
   2) zatwierdza wynik konkursu.
                                    Art. 104.
1. Zamawiający zamieszcza ogłoszenie o konkursie w miejscu publicznie dostępnym
  w swojej siedzibie oraz na własnej stronie internetowej, jeżeli posiada taką
  stronę.
2. Jeżeli wartość konkursu przekracza wyrażoną w złotych równowartość kwoty 60
  000 euro, zamawiający przekazuje ogłoszenie o konkursie Prezesowi Urzędu.
3. Jeżeli wartość konkursu przekracza wyrażoną w złotych równowartość kwoty
  130 000 euro, zamawiający przekazuje ogłoszenie o konkursie Urzędowi
  Oficjalnych Publikacji Wspólnot Europejskich. Niezwłocznie po przekazaniu
  Urzędowi Oficjalnych Publikacji Wspólnot Europejskich zamawiający przekazuje
  ogłoszenie o konkursie również Prezesowi Urzędu.
4. Do przekazywania ogłoszeń o konkursie przepisy art. 40 ust. 5 i 6 oraz art.
  48 ust. 2 stosuje się odpowiednio.
                                    Art. 105.
1. Zamawiający przeprowadza konkurs na podstawie ustalonego przez siebie
  regulaminu konkursu.
2. Regulamin konkursu określa w szczególności:
   1) imię i nazwisko albo nazwę (firmę) oraz adres i miejsce zamieszkania
     (siedzibę) zamawiającego;
   2) formę konkursu;
   3) szczegółowy opis przedmiotu konkursu;
   4) maksymalny planowany łączny koszt wykonania prac realizowanych na
     podstawie pracy konkursowej;
   5) w przypadkach, o których mowa w art. 100 ust. 1 pkt 2 i 3, zakres
     szczegółowego opracowania pracy konkursowej stanowiącego przedmiot
     zamówienia udzielanego w trybie negocjacji bez ogłoszenia lub w trybie
     zamówienia z wolnej ręki;
   6) wymagania, jakie muszą spełniać uczestnicy konkursu, z tym że jeżeli
     nagrodą w konkursie jest zaproszenie do negocjacji w trybie negocjacji bez
     ogłoszenia co najmniej dwóch autorów wybranych prac konkursowych lub
     zaproszenie do negocjacji w trybie zamówienia z wolnej ręki autora
     wybranej pracy konkursowej, przepis art. 22 stosuje się odpowiednio;
   7) informację o oświadczeniach i dokumentach, jakie mają dostarczyć
     uczestnicy konkursu w celu potwierdzenia spełnienia stawianych im wymagań;
   8) sposób porozumiewania się zamawiającego z uczestnikami konkursu oraz
     przekazywania oświadczeń i dokumentów;
   9) miejsce i termin składania wniosków o dopuszczenie do udziału w
     konkursie;
  10) zakres rzeczowy i formę opracowania oraz sposób prezentacji pracy
     konkursowej;
  11) miejsce i termin składania prac konkursowych przez uczestników
     dopuszczonych do udziału w konkursie;
  12) kryteria oceny prac konkursowych wraz z podaniem znaczenia tych
     kryteriów;
  13) skład sądu konkursowego;
  14) rodzaj i wysokość nagród;
  15) termin wydania (wypłacenia) nagrody, a w przypadkach, o których mowa w
     art. 100 ust. 1 pkt 2 i 3, zaproszenia do negocjacji w trybie negocjacji
     bez ogłoszenia lub w trybie zamówienia z wolnej ręki;
  16) postanowienia dotyczące przejścia autorskich praw majątkowych do wybranej
     pracy wraz ze szczegółowym określeniem pól eksploatacji prac konkursowych,
     a w przypadkach, o których mowa w art. 100 ust 1 pkt 2 i 3, również
     istotne postanowienia które zostaną wprowadzone do umowy;
  17) sposób podania do publicznej wiadomości rozstrzygnięcia konkursu;
  18) sposób udzielania wyjaśnień dotyczących regulaminu konkursu;
  19) pouczenie o środkach ochrony prawnej przysługujących uczestnikom
     konkursu.
3. Zamawiający przekazuje uczestnikowi konkursu regulamin konkursu w terminie 5
  dni od dnia zgłoszenia wniosku o jego przekazanie.
4. Do porozumiewania się zamawiającego z uczestnikami konkursu przepisy art. 27
  i 28 stosuje się odpowiednio.
                                    Art. 106.
1. Konkurs może być zorganizowany jako jednoetapowy lub dwuetapowy.
2. W konkursie dwuetapowym w pierwszym etapie zostają wyłonione opracowania
  studialne, odpowiadające wymaganiom określonym w regulaminie konkursu. W
  drugim etapie sąd konkursowy, na podstawie kryteriów określonych w
  regulaminie konkursu, ocenia prace konkursowe wykonane na podstawie opracowań
  studialnych wyłonionych w pierwszym etapie.
                                    Art. 107.
1. Uczestnikami konkursu mogą być osoby fizyczne, osoby prawne oraz jednostki
  organizacyjne nieposiadające osobowości prawnej.
2. Jeżeli przepisy szczególne wymagają posiadania uprawnień do opracowania
  pracy konkursowej, uczestnikami konkursu mogą być wyłącznie osoby fizyczne
  posiadające wymagane uprawnienia lub podmioty posługujące się osobami
  fizycznymi posiadającymi wymagane uprawnienia.
3. Uczestnicy konkursu mogą wspólnie brać udział w konkursie. Przepisy
  dotyczące uczestnika konkursu stosuje się odpowiednio do uczestników konkursu
  biorących wspólnie udział w konkursie.
                                    Art. 108.
Zamawiający wyznacza termin składania wniosków o dopuszczenie do udziału w
konkursie z uwzględnieniem czasu na złożenie wymaganych dokumentów, z tym że
termin ten nie może być krótszy niż 21 dni od dnia przekazania ogłoszenia o
konkursie:
   1) Prezesowi Urzędu;
   2) Urzędowi Oficjalnych Publikacji Wspólnot Europejskich - jeżeli wartość
     konkursu przekracza wyrażoną w złotych równowartość kwoty 130 000 euro.
                                    Art. 109.
1. Zamawiający dopuszcza do udziału w konkursie i zaprasza do składania prac
  konkursowych uczestników konkursu spełniających wymagania określone w
  regulaminie konkursu.
2. Uczestnicy konkursu niespełniający wymagań określonych w regulaminie
  konkursu podlegają wykluczeniu.
                                    Art. 110.
1. Uczestnicy konkursu składają prace konkursowe wraz z informacjami o
  planowanych łącznych kosztach wykonania prac realizowanych na podstawie pracy
  konkursowej, z zastrzeżeniem ust. 2.
2. Uczestnicy konkursu składają prace konkursowe bez informacji, o których mowa
  w ust 1, jeżeli ze względu na specyfikę przedmiotu pracy konkursowej nie jest
  możliwe określenie kosztów.
                                    Art. 111.
Zamawiający zapewnia, że do rozstrzygnięcia konkursu przez sąd konkursowy
niemożliwe będzie zidentyfikowanie autorów prac konkursowych.
                                    Art. 112.
1. Sąd konkursowy ocenia prace konkursowe zgodnie z kryteriami określonymi w
  regulaminie konkursu.
2. Sąd konkursowy rozstrzyga konkurs wybierając najlepszą pracę konkursową lub
  najlepsze prace konkursowe.
3. Sąd konkursowy po wyborze najlepszej pracy konkursowej lub najlepszych prac
  konkursowych dokonuje identyfikacji wszystkich prac konkursowych.
                                    Art. 113.
Zamawiający niezwłocznie po rozstrzygnięciu konkursu zawiadamia o jego wyniku
uczestników konkursu, podając imię i nazwisko albo nazwę (firmę) oraz adres i
miejsce zamieszkania (siedzibę) autora wybranej pracy konkursowej albo autorów
wybranych prac konkursowych.
                                    Art. 114.
Zamawiający unieważnia konkurs, jeżeli nie został złożony żaden wniosek o
dopuszczenie do udziału w konkursie lub żadna praca konkursowa, a w przypadku, o
którym mowa w art. 100 ust. 1 pkt 2, co najmniej dwie prace konkursowe.
                                    Art. 115.
W terminie określonym w regulaminie konkursu, nie krótszym niż 15 dni od dnia
rozstrzygnięcia konkursu, zamawiający wydaje (wypłaca) nagrodę, a w przypadkach,
o których mowa w art. 100 ust. 1 pkt 2 i 3 - odpowiednio zaprasza do negocjacji
w trybie negocjacji bez ogłoszenia lub w trybie zamówienia z wolnej ręki.
                                    Art. 116.
1. Jeżeli wartość konkursu przekracza wyrażoną w złotych równowartość kwoty 60
  000 euro, zamawiający przekazuje, niezwłocznie po rozstrzygnięciu konkursu,
  ogłoszenie o jego wynikach Prezesowi Urzędu.
2. Jeżeli wartość konkursu przekracza wyrażoną w złotych równowartość kwoty 130
  000 euro, zamawiający przekazuje, niezwłocznie po rozstrzygnięciu konkursu,
  ogłoszenie o jego wynikach Urzędowi Oficjalnych Publikacji Wspólnot
  Europejskich. Niezwłocznie po przekazaniu Urzędowi Oficjalnych Publikacji
  Wspólnot Europejskich zamawiający przekazuje ogłoszenie o wynikach konkursu
  również Prezesowi Urzędu.
                                    Art. 117.
1. Zamawiający przechowuje dokumentację konkursu przez okres 4 lat od dnia
  rozstrzygnięcia konkursu w sposób gwarantujący jej nienaruszalność.
2. Zamawiający na wniosek uczestników konkursu, których prace konkursowe nie
  zostały wybrane, zwraca złożone przez nich prace konkursowe.
                                   Rozdział 2
              Udzielanie i wykonywanie koncesji na roboty budowlane
                                        
                                    Art. 118.
1. W postępowaniu mającym na celu udzielenie koncesji na roboty budowlane,
  zwanej dalej "koncesją", mogą uczestniczyć wykonawcy spełniający warunki
  udziału w postępowaniu określone przez zamawiającego.
2. Koncesji udziela się stosując odpowiednio przepisy o przetargu
  nieograniczonym, przetargu ograniczonym albo negocjacjach z ogłoszeniem.
  Przepisu art. 55 nie stosuje się.
3. Jeżeli wartość zamówienia przekracza wyrażoną w złotych równowartość kwoty
  60 000 euro, termin składania wniosków o dopuszczenie do udziału w
  postępowaniu nie może być krótszy niż 52 dni od dnia przekazania ogłoszenia
  Prezesowi Urzędu.
4. Jeżeli wartość zamówienia przekracza wyrażoną w złotych równowartość kwoty 5
  000 000 euro, termin składania wniosków o dopuszczenie do udziału w
  postępowaniu nie może być krótszy niż 52 dni od dnia przekazania ogłoszenia
  Urzędowi Oficjalnych Publikacji Wspólnot Europejskich.
                                    Art. 119.
W postępowaniu mającym na celu udzielenie koncesji do oceny ofert nie stosuje
się przepisu art. 91 ust. 3.
                                    Art. 120.
1. Zamawiający w specyfikacji istotnych warunków zamówienia może żądać, aby
  wykonawca, któremu udzielono koncesji (koncesjonariusz), zawarł z innymi
  podmiotami umowy o podwykonawstwo o wartości stanowiącej co najmniej 30%
  całkowitej wartości koncesji.
2. Umowy zawarte między wykonawcami w celu wspólnego ubiegania się o udzielenie
  zamówienia oraz umowy z przedsiębiorstwami pozostającymi z wykonawcą w
  stosunku zależności lub dominacji w rozumieniu ustawy z dnia 21 sierpnia 1997
  r. - Prawo o publicznym obrocie papierami wartościowymi (Dz.U. z 2002 r. Nr
  49, poz. 447, z późn. zm.)[2] nie są uważane za umowy o podwykonawstwo w
  rozumieniu ust. 1.
3. Wykonawca składa wraz z ofertą listę przedsiębiorstw, o których mowa w ust.
  2.
                                    Art. 121.
1. Koncesjonariusz, który jest zamawiającym w rozumieniu art. 3 ust. 1 pkt 1-3
  i 5, jest obowiązany stosować przepisy ustawy do udzielania zamówień
  wynikających z wykonywania koncesji.
2. Koncesjonariusz, który nie jest zamawiającym w rozumieniu art. 3 ust. 1 pkt
  1-3 i 5, przy udzielaniu zamówień wynikających z wykonywania koncesji jest
  obowiązany do:
   1) stosowania przepisów ustawy dotyczących ogłoszeń, z wyłączeniem wstępnego
     ogłoszenia informacyjnego;
   2) określania terminów składania wniosków o dopuszczenie do udziału w
     postępowaniu zgodnie z art. 49 ust. 1-3 oraz terminów składania ofert, o
     których mowa w art. 52 ust. 1 i 2;
   3) prowadzenia postępowań z zachowaniem zasad, o których mowa w art. 7 ust.
     1.
3. Przepisu ust. 2 nie stosuje się do udzielania zamówień przedsiębiorstwom
  pozostającym z wykonawcą w stosunku zależności lub dominacji w rozumieniu
  ustawy z dnia 21 sierpnia 1997 r. - Prawo o publicznym obrocie papierami
  wartościowymi oraz podmiotom, z którymi koncesjonariusz zawarł umowę w celu
  wspólnego ubiegania się o udzielenie koncesji.
                                   Rozdział 3
                              Zamówienia sektorowe
                                    Art. 122.
1. Przepisy niniejszego rozdziału stosuje się do zamówień udzielanych przez
  zamawiających, o których mowa w art. 3 ust. 1 pkt 3 i 4, zwanych dalej
  "zamówieniami sektorowymi", z zastrzeżeniem art. 3 ust. 1 pkt 5 i 6, jeżeli
  zamówienie jest udzielane w celu wykonywania jednego z następujących rodzajów
  działalności:
   1) poszukiwania, rozpoznawania miejsc występowania lub wydobywania gazu
     ziemnego, ropy naftowej oraz jej naturalnych pochodnych, węgla brunatnego,
     węgla kamiennego i innych paliw stałych;
   2) zarządzania lotniskami, portami morskimi lub śródlądowymi oraz
     udostępniania ich przewoźnikom powietrznym, morskim i śródlądowym;
   3) tworzenia stałych sieci przeznaczonych do świadczenia publicznych usług
   związanych z produkcją, transportem lub dystrybucją energii elektrycznej,
     gazu lub energii cieplnej lub dostarczania energii elektrycznej, gazu albo
     energii cieplnej do takich sieci lub kierowania takimi sieciami;
   4) tworzenia stałych sieci przeznaczonych do świadczenia publicznych usług
     związanych z produkcją lub dystrybucją wody pitnej lub dostarczania wody
     pitnej do takich sieci lub kierowania takimi sieciami;
   5) obsługi sieci świadczących publiczne usługi w zakresie transportu
     kolejowego, tramwajowego, trolejbusowego, kolei linowej lub systemów
     automatycznych;
   6) obsługi sieci świadczących publiczne usługi w zakresie transportu
     autobusowego;
   7) udostępniania lub obsługi publicznej sieci telekomunikacyjnej albo
     świadczenia jednej lub większej liczby usług telekomunikacyjnych za pomocą
     takiej sieci.
2. Zamawiający, o których mowa w ust. 1 pkt 4, stosują przepisy niniejszego
  rozdziału do zamówień związanych z kanalizacją i oczyszczaniem ścieków oraz
  działalnością związaną z pozyskiwaniem wody pitnej.
                                    Art. 123.
1. Do udzielania zamówień sektorowych ustawę stosuje się, jeżeli wartość
  zamówienia przekracza wyrażoną w złotych równowartość kwoty 400 000 euro dla
  dostaw lub usług oraz kwoty 5 000 000 euro dla robót budowlanych, z
  zastrzeżeniem ust. 2.
2. Do udzielania zamówień sektorowych, o których mowa w art. 122 ust. 1 pkt 7,
  ustawę stosuje się, jeżeli wartość zamówienia przekracza wyrażoną w złotych
  równowartość kwoty 600 000 euro dla dostaw lub usług oraz kwoty 5 000 000
  euro dla robót budowlanych.
                                    Art. 124.
1. Zamawiający może zawrzeć umowę ramową po przeprowadzeniu postępowania,
  stosując odpowiednio przepisy o przetargu ograniczonym lub negocjacjach z
  ogłoszeniem.
2. Umową ramową jest umowa zawarta między zamawiającym a jednym lub większą
  liczbą wykonawców, której celem jest ustalenie warunków dotyczących zamówień,
  jakie mogą zostać udzielone w danym okresie, w szczególności cen oraz
  przewidywanych ilości.
3. Jeżeli zamawiający dopuszcza zawarcie umowy ramowej z więcej niż jednym
  wykonawcą, określa w ogłoszeniu maksymalną liczbę wykonawców, z którymi
  zawrze umowę ramową.
                                    Art. 125.
1. Jeżeli zamawiający zawarł umowę ramową tylko z jednym wykonawcą, może
  udzielić zamówienia, którego przedmiot jest objęty umową ramową, w trybie
  zamówienia z wolnej ręki. Przepisu art. 67 ust. 2 nie stosuje się.
2. Jeżeli zamawiający zawarł umowę ramową z więcej niż jednym wykonawcą,
  zamówienia udziela się w trybie negocjacji bez ogłoszenia. Zamawiający
  zaprasza do negocjacji wszystkich wykonawców, z którymi zawarł umowę ramową.
  Przepisu art. 62 ust 2 nie stosuje się.
                                    Art. 126.
1. Umowę ramową zawiera się na okres nie dłuższy niż 3 lata, z tym że ze
  względu na przedmiot zamówienia lub szczególny interes zamawiającego umowa
  taka może być zawarta na okres do 5 lat.
 2. Zamawiający nie może wykorzystywać umowy ramowej do ograniczania
  konkurencji.
                                    Art. 127.
1. Zamówienia sektorowe mogą być udzielane w trybie przetargu nieograniczonego,
  przetargu ograniczonego oraz w trybie negocjacji z ogłoszeniem. Przepisu art.
  55 nie stosuje się.
2. Zamówienia sektorowego można udzielić w trybie negocjacji bez ogłoszenia,
  jeżeli:
   1) zachodzi jedna z okoliczności, o których mowa w art. 62 ust. 1;
   2) w postępowaniu prowadzonym uprzednio w trybie negocjacji z ogłoszeniem
     nie zostały złożone żadne oferty lub wszystkie oferty zostały odrzucone, a
     pierwotne warunki zamówienia nie zostały w istotny sposób zmienione.
3. Zamówienia sektorowego można udzielić w trybie zamówienia z wolnej ręki,
  jeżeli:
   1) zachodzi jedna z okoliczności, o których mowa w art. 67 ust. 1;
   2) w związku z likwidacją działalności innego podmiotu, postępowaniem
     egzekucyjnym albo upadłościowym możliwe jest udzielenie zamówienia na
     szczególnie korzystnych warunkach;
   3) w związku z trwającymi przez bardzo krótki okres szczególnie korzystnymi
     okolicznościami możliwe jest udzielenie zamówienia po cenie znacząco
     niższej od zwykłych cen rynkowych;
   4) zamówienie jest dokonywane na giełdzie towarowej, w rozumieniu przepisów
     o giełdach towarowych.
4. Do zamówień sektorowych udzielanych na podstawie ust. 3 pkt 2-4 oraz art. 67
  ust. 1 pkt 3 nie stosuje się przepisu art. 67 ust. 2.
                                    Art. 128.
1. Zamawiający, przynajmniej raz w roku, przekazuje Urzędowi Oficjalnych
  Publikacji Wspólnot Europejskich okresowe ogłoszenie informacyjne o
  planowanych w terminie najbliższych 12 miesięcy zamówieniach sektorowych,
  których wartość:
   1) dla robót budowlanych - przekracza wyrażoną w złotych równowartość kwoty
     5 000 000 euro;
   2) dla dostaw - zsumowana w ramach danej grupy Wspólnego Słownika Zamówień,
     z uwzględnieniem art. 123, przekracza wyrażoną w złotych równowartość
     kwoty 750 000 euro;
   3) dla usług - zsumowana w ramach danej kategorii CPC określonej w
     załączniku nr 3 do Wspólnego Słownika Zamówień, z uwzględnieniem art. 123,
     przekracza wyrażoną w złotych równowartość kwoty 750 000 euro.
2. Ogłoszenie, o którym mowa w ust. 1, niezwłocznie po przekazaniu Urzędowi
  Oficjalnych Publikacji Wspólnot Europejskich przekazuje się Prezesowi Urzędu.
3. Do ogłoszenia, o którym mowa w ust. 1, przepisy art. 12 ust. 3 i art. 43
  ust. 4 stosuje się odpowiednio.
4. Okresowe ogłoszenie informacyjne o planowanych zamówieniach sektorowych może
  zawierać zaproszenie do ubiegania się o zamówienie sektorowe. W takim
  przypadku zamawiający, udzielając zamówienia w trybie przetargu ograniczonego
  oraz negocjacji z ogłoszeniem, może:
   1) odstąpić od publikacji ogłoszenia o zamówieniu;
   2) skrócić termin składania ofert do 37 dni.
5. W postępowaniu prowadzonym w trybie przetargu ograniczonego lub negocjacji z
  ogłoszeniem zamawiający może wyznaczyć termin składania ofert nie krótszy niż
  10 dni, z uwzględnieniem czasu potrzebnego na przygotowanie i złożenie
  oferty.
6. W postępowaniu prowadzonym w trybie przetargu ograniczonego lub negocjacji z
  ogłoszeniem zamawiający, za zgodą wszystkich wykonawców, którzy złożyli
  wnioski o dopuszczenie do udziału w postępowaniu, może ustalić dowolny termin
  składania ofert.
                                    Art. 129.
1. Ustawy nie stosuje się do zamówień sektorowych na usługi udzielanych
  podmiotom:
   1) z którymi zamawiający sporządzają roczne skonsolidowane sprawozdania
     finansowe w rozumieniu przepisów o rachunkowości;
   2) w których zamawiający posiadają ponad połowę udziałów albo akcji,
     sprawują nadzór nad organem zarządzającym lub posiadają prawo mianowania
     ponad połowy składu organu nadzorczego lub zarządzającego;
   3) które posiadają ponad połowę udziałów albo akcji zamawiającego, sprawują
     nadzór nad jego organem zarządzającym lub posiadają prawo mianowania ponad
     połowy składu jego organu nadzorczego lub zarządzającego;
   4) które wspólnie z zamawiającym podlegają określonemu w pkt 3 wpływowi
     innego podmiotu
 - jeżeli w okresie poprzednich 3 lat co najmniej 80% przeciętnych przychodów
  tych podmiotów osiąganych ze świadczenia usług w państwach Unii Europejskiej
  pochodziło ze świadczenia usług na rzecz zamawiającego lub podmiotów, o
  których mowa w pkt 1-4.
2. Ustawy nie stosuje się do zamówień sektorowych na usługi udzielanych przez
  podmiot utworzony przez zamawiających w celu wspólnego wykonywania
  działalności, o której mowa w art. 122 ust. 1, jednemu z tych zamawiających
  lub podmiotom, o których mowa w ust. 1, jeżeli w okresie poprzednich 3 lat co
  najmniej 80% przeciętnych przychodów tego podmiotu osiąganych ze świadczenia
  usług w państwach Unii Europejskiej pochodziło ze świadczenia usług na rzecz
  zamawiającego lub podmiotów, o których mowa w  ust. 1.
3. Jeżeli spośród podmiotów, o których mowa w ust. 1, więcej niż jeden podmiot
  świadczy takie same lub podobne usługi na rzecz zamawiającego, uwzględnia się
  całkowity przychód wszystkich tych podmiotów.
                                    Art. 130.
1. Zamawiający prowadzący działalność, o której mowa w art. 122 ust. 1 pkt 3,
  nie stosują ustawy również do udzielania zamówień na:
   1) usługi przesyłowe energii elektrycznej, ciepła i paliw gazowych;
   2) dostawy energii elektrycznej, cieplnej i paliw gazowych;
   3) dostawy paliw do wytwarzania energii.
2. Zamawiający prowadzący działalność, o której mowa w art. 122 ust. 1 pkt 4,
  nie stosują ustawy również do udzielania zamówień na dostawy wody.
3. Zamawiający prowadzący działalność, o której mowa w art. 122 ust. 1 pkt 6,
  nie stosują ustawy, jeżeli przewozy regularne są świadczone także przez
  innego przewoźnika na tym samym obszarze i tych samych warunkach.
4. Zamawiający prowadzący działalność, o której mowa w art. 122 ust. 1 pkt 7,
  nie stosują ustawy, jeżeli te same usługi są świadczone także przez innego
  operatora na tym samym obszarze geograficznym i tych samych warunkach.
                                    Art. 131.
1. Udzielając zamówienia sektorowego kierownik zamawiającego może odstąpić od
  powołania komisji przetargowej.
2. Odstępując od powołania komisji przetargowej kierownik zamawiającego określa
  sposób prowadzenia postępowania zapewniający sprawność udzielania zamówień,
  indywidualizacje odpowiedzialności za wykonywane czynności oraz przejrzystość
  prac, a także odpowiednie stosowanie art. 178 ust. 1.
                                    Art. 132.
1. Zamawiający może:
   1) żądać przedstawienia także innych dokumentów niż określone w
     rozporządzeniu wydanym na podstawie art. 26 ust. 4, potwierdzających
     spełnienie warunków udziału w postępowaniu, jeżeli jest to niezbędne do
     oceny spełniania przez wykonawców tych warunków;
   2) w przypadku zamówienia na dostawy odrzucić ofertę, w której udział
     towarów pochodzących z państw członkowskich Unii Europejskiej lub państw,
     z którymi Unia Europejska zawarła umowy o równym traktowaniu
     przedsiębiorców, nie przekracza 50%.
2. Zamawiający w celu badania i oceny ofert dokonuje przeliczenia ceny oferty
  niepodlegającej odrzuceniu na podstawie ust. 1 pkt 2, odejmując od ceny
  przedstawionej w ofercie 3% ceny oferty.
3. Zamawiający może odstąpić od obowiązku żądania wadium oraz zabezpieczenia
  należytego wykonania umowy.
                                    Art. 133.
1. Wykonawcy ubiegający się o udzielenie zamówienia sektorowego, których
  interes prawny doznał lub może doznać uszczerbku w wyniku naruszenia przez
  zamawiającego przepisów ustawy lub prawa Unii Europejskiej dotyczącego
  zamówień publicznych, mogą wnioskować do Komisji Europejskiej o wszczęcie
  postępowania koncyliacyjnego, polegającego na rozpatrzeniu wniosku przez
  rozjemców akredytowanych przy Komisji Europejskiej.
2. Wniosek o wszczęcie postępowania koncyliacyjnego wnosi się na piśmie do
  Komisji Europejskiej za pośrednictwem Prezesa Urzędu. Prezes Urzędu wniosek o
  wszczęcie postępowania koncyliacyjnego przekazuje niezwłocznie Komisji
  Europejskiej.
                                    Art. 134.
1. Zamawiający mogą poddać swoje procedury związane z udzielaniem zamówień
  okresowemu badaniu w celu uzyskania świadectwa, że w danym czasie procedury
  te są zgodne z ustawą oraz prawem Unii Europejskiej dotyczącym udzielania
  zamówień.
2. Prezes Urzędu opracowuje i upowszechnia zasady przeprowadzania badania oraz
  prowadzi listę podmiotów uprawnionych do przeprowadzania badania, o którym
  mowa w ust. 1, z zachowaniem wymagań określonych w normie PN EN 45503 (Ocena
  i atestacja procedur udzielania zamówień w jednostkach działających w
  sektorach gospodarki wodnej, energii, transportu i telekomunikacji).
3. Podmiot dokonujący badania nie może pozostawać z zamawiającym w takim
  stosunku prawnym lub faktycznym, że może to budzić uzasadnione wątpliwości co
  do jego bezstronności.
4. Podmiot dokonujący badania, po jego przeprowadzeniu, przedstawia
  zamawiającemu pisemne sprawozdanie z wyników.
5. Przed przyznaniem świadectwa podmiot dokonujący badania jest obowiązany
  upewnić się, czy nieprawidłowości stwierdzone podczas badania zostały
  naprawione oraz że zostały podjęte działania zapobiegające powstawaniu
  nieprawidłowości w przyszłości.
6. Zamawiający, którzy uzyskali świadectwo, o którym mowa w ust. 1, do ogłoszeń
  publikowanych w Dzienniku Urzędowym Unii Europejskiej oraz Biuletynie
  Zamówień Publicznych mogą dołączyć informację w brzmieniu: "Zamawiający
  uzyskał atestację zgodnie z dyrektywą Rady 92/13/EWG, że w dniu (…) jego
  procedury i praktyki związane z udzielaniem zamówień były zgodne z prawem
  Wspólnoty oraz przepisami wprowadzającymi to prawo".
7. Zamawiający, którzy uzyskali świadectwo, o którym mowa w ust. 1, przez okres
  3 lat od jego przyznania nie są obowiązani do stosowania przepisów art. 40
  ust. 4, art. 167 ust. 2 i 3, art. 177 i 178.
                                    Art. 135.
1. Rada Ministrów określi, w drodze rozporządzenia:
   1) organy właściwe do stwierdzania, że podmioty prowadzące działalność, o
     której mowa w art. 122, działają na rynku konkurencyjnym albo nie prowadzą
     działalności na podstawie praw szczególnych lub wyłącznych;
   2) tryb postępowania przed organami, o których mowa w pkt 1
  - mając na względzie możliwość wnioskowania do Komisji Europejskiej o
  wyłączenie stosowania przez te podmioty przepisów o zamówieniach publicznych.
2. Podmioty, które zgodnie z opublikowaną decyzją Komisji Europejskiej działają
  na rynku konkurencyjnym albo nie prowadzą działalności na podstawie praw
  szczególnych lub wyłącznych, nie stosują przepisów ustawy.
                                   Rozdział 4
                      Postępowania na zasadach szczególnych
                                        
                                    Art. 136.
1. Na zasadach szczególnych mogą być prowadzone postępowania o zamówienia
  udzielane przez placówkę zagraniczną w rozumieniu przepisów o służbie
  zagranicznej, jeżeli w chwili ich udzielania w państwie przyjmującym,
  niebędącym państwem członkowskim Unii Europejskiej, w którym będzie udzielane
  i wykonywane zamówienie, występują szczególne warunki ekonomiczne
  uzasadniające udzielenie zamówienia z zastosowaniem przepisów niniejszego
  rozdziału.
2. Na zasadach szczególnych mogą być prowadzone postępowania o zamówienia
  udzielane w celu zapobieżenia bezpośrednim skutkom katastrof naturalnych lub
  awarii technicznych noszących znamiona klęski żywiołowej w rozumieniu
  przepisów o stanie klęski żywiołowej.
                                    Art. 137.
1. W postępowaniu prowadzonym na zasadach szczególnych, o którym mowa w art.
  136 ust. 1:
   1) zamawiający może odstąpić od obowiązku określenia przedmiotu zamówienia w
     sposób, o którym mowa w art. 29 ust. 3;
   2) nie stosuje się przepisów ustawy dotyczących obowiązku publikacji
     ogłoszeń, a zamawiający zaprasza wykonawców do udziału w postępowaniu,
     przekazując im specyfikację istotnych warunków zamówienia;
   3) zamawiający może udzielić zamówienia niezależnie od wystąpienia
     ustawowych przesłanek wyboru trybu udzielenia zamówienia;
   4) nie stosuje się przepisów o zatwierdzeniu przez Prezesa Urzędu wyboru
     trybu udzielenia zamówienia;
   5) nie stosuje się przepisów art. 167 ust. 2 i 3 oraz art. 177 i 178;
   6) nie przysługuje odwołanie od rozstrzygnięcia protestu.
2. O wszczęciu postępowania na zasadach szczególnych, o którym mowa w art. 136
  ust. 1, rozstrzyga minister właściwy do spraw zagranicznych na podstawie
  pisemnego wniosku zamawiającego, zawierającego:
   1) opis przedmiotu zamówienia i jego wartość;
   2) informację o przyczynach określenia przedmiotu zamówienia w sposób inny
     niż określony w art. 29 ust. 3;
   3) uzasadnienie udzielenia zamówienia na zasadach szczególnych;
   4) określenie trybu udzielenia zamówienia, z uzasadnieniem wyboru tego
     trybu.
                                    Art. 138.
1. W postępowaniu prowadzonym na zasadach szczególnych, o którym mowa w art.
  136 ust. 2, zamawiający może udzielić zamówienia w trybie zamówienia z wolnej
  ręki na podstawie art. 67 ust. 1 pkt 3 bez stosowania przepisów dotyczących:
   1) obowiązku żądania od wykonawców dokumentów potwierdzających spełnienie
     warunków udziału w postępowaniu;
   2) wymogu zatwierdzania przez Prezesa Urzędu wyboru trybu udzielenia
     zamówienia.
2. Decyzję o wszczęciu postępowania na zasadach szczególnych, o którym mowa w
  art. 136 ust. 2, podejmuje zamawiający i niezwłocznie zawiadamia o tym
  Prezesa Urzędu.
3. W zawiadomieniu, o którym mowa w ust. 2, zamawiający podaje następujące
  informacje:
   1) okoliczności uzasadniające wszczęcie postępowania na zasadach
     szczególnych;
   2) wartość i przedmiot zamówienia.
   
                                    Dział IV
                      Umowy w sprawach zamówień publicznych
                                        
                                    Art. 139.
1. Do umów w sprawach zamówień publicznych, zwanych dalej "umowami", stosuje
  się przepisy ustawy z dnia 23 kwietnia 1964 r. - Kodeks cywilny, jeżeli
  przepisy ustawy nie stanowią inaczej.
2. Umowa wymaga, pod rygorem nieważności, zachowania formy pisemnej, chyba że
  przepisy odrębne wymagają formy szczególnej.
3. Umowy są jawne i podlegają udostępnianiu na zasadach określonych w
  przepisach o dostępie do informacji publicznej.
                                    Art. 140.
1. Zakres świadczenia wykonawcy wynikający z umowy jest tożsamy z jego
  zobowiązaniem zawartym w ofercie.
2. Umowa jest nieważna w części wykraczającej poza określenie przedmiotu
  zamówienia zawarte w specyfikacji istotnych warunków zamówienia.
                                    Art. 141.
Wykonawcy, o których mowa w art. 23 ust. 1, ponoszą solidarną odpowiedzialność
za wykonanie umowy i wniesienie zabezpieczenia należytego wykonania umowy.
                                    Art. 142.
1. Umowę zawiera się na czas oznaczony.
2. Zawarcie umowy, której przedmiotem są świadczenia okresowe lub ciągłe, na
  okres dłuższy niż 3 lata, wymaga zgody Prezesa Urzędu wyrażonej w drodze
  decyzji administracyjnej, udzielonej przed wszczęciem postępowania o
  udzielenie zamówienia.
3. Udzielając zgody, o której mowa w ust. 2, Prezes Urzędu bierze pod uwagę w
  szczególności:
   1) zakres planowanych nakładów oraz okres niezbędny do ich spłaty lub
     zwrotu;
   2) zdolności płatnicze zamawiającego;
   3) czy wykonanie zamówienia w okresie wnioskowanym przez zamawiającego
     spowoduje oszczędności kosztów realizacji zamówienia w stosunku do okresu
     trzyletniego.
4. Zgody, o której mowa w ust. 2, nie wymaga zawarcie umów:
   1) kredytu i pożyczki;
   2) rachunku bankowego, jeżeli okres umowy nie przekracza 5 lat;
   3) ubezpieczenia, jeżeli okres umowy nie przekracza 5 lat;
   4) obsługi emisji papierów wartościowych, na okres obsługi emisji;
   5) koncesji.
                                    Art. 143.
1. Na czas nieoznaczony może być zawierana umowa, której przedmiotem są
  dostawy:
   1) wody za pomocą sieci wodno-kanalizacyjnej lub odprowadzanie ścieków do
     takiej sieci;
   2) energii elektrycznej z sieci elektroenergetycznej;
   3) gazu z sieci gazowej;
   4) ciepła z sieci ciepłowniczej.
2. Przepisu art. 142 ust. 2 nie stosuje się.
                                    Art. 144.
1. Zakazuje się zmian postanowień zawartej umowy w stosunku do treści oferty,
  na podstawie której dokonano wyboru wykonawcy, chyba że konieczność
  wprowadzenia takich zmian wynika z okoliczności, których nie można było
  przewidzieć w chwili zawarcia umowy lub zmiany te są korzystne dla
  zamawiającego.
2. Zmiana umowy dokonana z naruszeniem przepisu ust. 1 jest nieważna.
                                    Art. 145.
1. W razie zaistnienia istotnej zmiany okoliczności powodującej, że wykonanie
  umowy nie leży w interesie publicznym, czego nie można było przewidzieć w
  chwili zawarcia umowy, zamawiający może odstąpić od umowy w terminie 30 dni
  od powzięcia wiadomości o tych okolicznościach.
2. W przypadku, o którym mowa w ust. 1, wykonawca może żądać wyłącznie
  wynagrodzenia należnego z tytułu wykonania części umowy.
                                    Art. 146.
1. Z zastrzeżeniem przepisów odrębnych, umowa jest nieważna, jeżeli:
   1) zamawiający nie dopełnił obowiązku przekazania ogłoszenia o zamówieniu
     Prezesowi Urzędu lub Urzędowi Oficjalnych Publikacji Wspólnot
     Europejskich;
   2) zamawiający udzielił zamówienia bez uzyskania wymaganej decyzji
     administracyjnej, w szczególności zawarł umowę bez wymaganej zgody przed
     ostatecznym rozstrzygnięciem protestu;
   3) zamawiający zawarł umowę przed zakończeniem kontroli, o której mowa w
     art. 167;
   4) zamawiający zawarł umowę przed upływem terminu do wszczęcia kontroli, o
     której mowa w art. 167;
   5) zamawiający dokonał wyboru oferty z rażącym naruszeniem ustawy;
   6) w postępowaniu o udzielenie zamówienia doszło do naruszenia przepisów
     określonych w ustawie, które miało wpływ na wynik tego postępowania.
2. Prezes Urzędu może wystąpić do sądu o stwierdzenie nieważności:
   1) umowy, o której mowa w ust. 1;
   2) części umowy, o której mowa w art. 140 ust. 2;
   3) zmian umowy dokonanych z naruszeniem art. 144 ust. 1.
                                    Art. 147.
1. Zamawiający może żądać od wykonawcy zabezpieczenia należytego wykonania
  umowy, zwanego dalej "zabezpieczeniem".
2. Zabezpieczenie służy pokryciu roszczeń z tytułu niewykonania lub
  nienależytego wykonania umowy. Jeżeli wykonawca jest jednocześnie gwarantem,
  zabezpieczenie służy także pokryciu roszczeń z tytułu gwarancji jakości.
3. Zamawiający żąda od wykonawcy wniesienia zabezpieczenia, jeżeli:
   1) wartość zamówienia na roboty budowlane przekracza wyrażoną w złotych
     równowartość kwoty 60 000 euro;
   2) wartość zamówienia na dostawy lub usługi przekracza wyrażoną w złotych
     równowartość kwoty 5 000 000 euro;
   3) umowa ma zostać zawarta na okres dłuższy niż 3 lata, z wyjątkiem umów, o
     których mowa w art. 142 ust. 4 i art. 143.
4. W wyjątkowych sytuacjach, w szczególności, gdy żądanie wniesienia
  zabezpieczenia mogłoby uniemożliwić udzielenie zamówienia lub spowodować
  znaczący wzrost cen ofert, zamawiający, za zgodą Prezesa Urzędu wyrażoną w
  drodze decyzji administracyjnej, może odstąpić od żądania wniesienia
  zabezpieczenia.
                                    Art. 148.
1. Zabezpieczenie może być wnoszone według wyboru wykonawcy w jednej lub w
  kilku następujących formach:
   1) pieniądzu;
   2) poręczeniach bankowych;
   3) gwarancjach bankowych;
   4) gwarancjach ubezpieczeniowych;
   5) poręczeniach udzielanych przez podmioty, o których mowa w art. 6 ust. 3
     pkt 4 lit. b ustawy z dnia 9 listopada 2000 r. o utworzeniu Polskiej
     Agencji Rozwoju Przedsiębiorczości.
2. Za zgodą zamawiającego zabezpieczenie może być wnoszone również:
   1) w wekslach z poręczeniem wekslowym banku;
   2) przez ustanowienie zastawu na papierach wartościowych emitowanych przez
     Skarb Państwa lub jednostkę samorządu terytorialnego;
   3) przez ustanowienie zastawu rejestrowego na zasadach określonych w
     przepisach o zastawie rejestrowym i rejestrze zastawów.
3. Zabezpieczenie wnoszone w pieniądzu wykonawca wpłaca przelewem na rachunek
  bankowy wskazany przez zamawiającego.
4. W przypadku wniesienia wadium w pieniądzu wykonawca może wyrazić zgodę na
  zaliczenie kwoty wadium na poczet zabezpieczenia.
5. Jeżeli zabezpieczenie wniesiono w pieniądzu, zamawiający przechowuje je na
  oprocentowanym rachunku bankowym. Zamawiający zwraca zabezpieczenie wniesione
  w pieniądzu z odsetkami wynikającymi z umowy rachunku bankowego, na którym
  było ono przechowywane, pomniejszone o koszt prowadzenia tego rachunku oraz
  prowizji bankowej za przelew pieniędzy na rachunek bankowy wykonawcy.
                                    Art. 149.
1. W trakcie realizacji umowy wykonawca może dokonać zmiany formy
  zabezpieczenia na jedną lub kilka form, o których mowa w art. 148 ust. 1.
2. Za zgodą zamawiającego wykonawca może dokonać zmiany formy zabezpieczenia na
  jedną lub kilka form, o których mowa w art. 148 ust. 2.
3. Zmiana formy zabezpieczenia jest dokonywana z zachowaniem ciągłości
  zabezpieczenia i bez zmniejszenia jego wysokości.
                                    Art. 150.
1. Wysokość zabezpieczenia ustala się w stosunku procentowym do ceny całkowitej
  podanej w ofercie albo maksymalnej wartości nominalnej zobowiązania
  zamawiającego wynikającego z umowy, jeżeli w ofercie podano cenę jednostkową
  lub ceny jednostkowe.
2. Zabezpieczenie ustala się w wysokości od 2% do 10% ceny całkowitej podanej w
  ofercie albo maksymalnej wartości nominalnej zobowiązania zamawiającego
  wynikającego z umowy.
3. Jeżeli okres realizacji zamówienia jest dłuższy niż rok, zabezpieczenie, za
  zgodą zamawiającego, może być tworzone przez potrącenia z należności za
  częściowo wykonane dostawy, usługi lub roboty budowlane.
4. W przypadku, o którym mowa w ust. 3, w dniu zawarcia umowy wykonawca jest
  obowiązany wnieść co najmniej 30% kwoty zabezpieczenia.
5. Zamawiający wpłaca kwoty potrącane na rachunek bankowy w tym samym dniu, w
  którym dokonuje zapłaty faktury.
6. W przypadku, o którym mowa w ust. 3, wniesienie pełnej wysokości
  zabezpieczenia nie może nastąpić później niż do połowy okresu, na który
  została zawarta umowa.
                                    Art. 151.
1. Zamawiający zwraca zabezpieczenie w terminie 30 dni od dnia wykonania
  zamówienia i uznania przez zamawiającego za należycie wykonane.
2. Kwota pozostawiona na zabezpieczenie roszczeń z tytułu rękojmi za wady lub
  gwarancji jakości nie może przekraczać 30% wysokości zabezpieczenia.
3. Kwota, o której mowa w ust. 2, jest zwracana nie później niż w 15 dniu po
  upływie okresu rękojmi za wady lub gwarancji jakości.
                                     Dział V
                       Prezes Urzędu Zamówień Publicznych
                                        
                                   Rozdział 1
                                Zakres działania
                                        
                                    Art. 152.
1. Centralnym organem administracji rządowej właściwym w sprawach zamówień
  publicznych jest Prezes Urzędu.
2. Nadzór nad Prezesem Urzędu sprawuje Prezes Rady Ministrów.
3. Obsługę Prezesa Urzędu zapewnia Urząd.
4. Organizację Urzędu określa statut nadany, w drodze zarządzenia, przez
  Prezesa Rady Ministrów.
                                        
                                    Art. 153.
1. Prezesa Urzędu powołuje Prezes Rady Ministrów spośród kandydatów wyłonionych
  w drodze otwartego konkursu.
2. Prezesem Urzędu może być wyłącznie osoba, która spełnia następujące warunki:
   1) jest obywatelem polskim;
   2) posiada wyższe wykształcenie;
   3) posiada wiedzę o funkcjonowaniu systemu zamówień publicznych;
   4) cieszy się nieposzlakowaną opinią;
   5) korzysta z pełni praw publicznych;
   6) nie była prawomocnie skazana za przestępstwo umyślne.
3. Prezes Urzędu jest powoływany na pięcioletnią kadencję i może być ponownie
  powołany tylko raz. Prezes Urzędu pełni obowiązki do dnia powołania jego
  następcy.
4. Kadencja Prezesa Urzędu wygasa w razie jego śmierci albo odwołania.
5. Prezes Rady Ministrów może odwołać Prezesa Urzędu w razie:
   1) rezygnacji ze stanowiska;
   2) utraty zdolności do pełnienia powierzonych obowiązków z powodu choroby
     trwającej co najmniej 6 miesięcy lub innej długotrwałej przeszkody
     uniemożliwiającej sprawowanie funkcji Prezesa Urzędu;
   3) skazania prawomocnym wyrokiem za przestępstwo umyślne;
   4) trwającego dłużej niż 6 miesięcy zawieszenia, o którym mowa w ust. 6;
   5) rażącego naruszenia ustawy.
6. Prezes Rady Ministrów może zawiesić Prezesa Urzędu w pełnieniu obowiązków w
  razie postawienia mu zarzutu popełnienia przestępstwa umyślnego, powierzając
  pełnienie obowiązków Prezesa Wiceprezesowi Urzędu.
7. Okres zawieszenia, o którym mowa w ust. 6, trwa do czasu zakończenia
  postępowania karnego.
8. W okresie zawieszenia Prezes Urzędu zachowuje prawo do wynagrodzenia.
9. Członkiem komisji konkursowej może być wyłącznie osoba dająca rękojmię
  bezstronnego pełnienia funkcji w interesie publicznym.
10. Prezes Rady Ministrów określi, w drodze rozporządzenia, tryb przeprowadzania
  konkursu, o którym mowa w ust. 1, sposób powoływania komisji konkursowej oraz
  wymagania wobec jej członków, mając na względzie zapewnienie otwartego
  charakteru konkursu, obiektywizm wyboru kandydatów oraz jawność prac komisji
  konkursowej.
                                    Art. 154.
Prezes Urzędu:
   1) opracowuje projekty aktów normatywnych dotyczących zamówień;
   2) podejmuje rozstrzygnięcia w indywidualnych sprawach przewidzianych
     ustawą;
   3) wydaje Biuletyn Zamówień Publicznych, w którym publikuje ogłoszenia
     przewidziane ustawą;
   4) prowadzi i ogłasza w Biuletynie Zamówień Publicznych listę arbitrów
     rozpatrujących odwołania od oddalenia lub odrzucenia protestów wnoszonych
     w postępowaniach o udzielenie zamówienia;
   5) prowadzi i ogłasza w Biuletynie Zamówień Publicznych listę organizacji
     uprawnionych do wnoszenia środków ochrony prawnej;
   6) zapewnia funkcjonowanie systemu środków ochrony prawnej;
   7) opracowuje programy szkoleń, organizuje oraz inspiruje szkolenia z
     zakresu zamówień;
   8) przygotowuje i upowszechnia przykładowe kryteria oceny merytorycznego
     poziomu szkoleń;
   9) na wniosek podmiotu prowadzącego szkolenie dokonuje oceny spełniania
     przez ten podmiot kryteriów, o których mowa w pkt 8, oraz upowszechnia jej
     wyniki;
  10) upowszechnia przykładowe wzory umów w sprawach zamówień publicznych,
     regulaminów oraz innych dokumentów stosowanych przy udzielaniu zamówień;
  11) czuwa nad przestrzeganiem zasad systemu zamówień, w szczególności
     dokonuje kontroli procesu udzielania zamówień w zakresie przewidzianym
     ustawą;
  12) upowszechnia zasady etyki zawodowej osób wykonujących zadania w systemie
     zamówień;
  13) dąży do zapewnienia jednolitego stosowania przepisów o zamówieniach, przy
     uwzględnieniu orzecznictwa sądów oraz Trybunału Konstytucyjnego;
  14) prowadzi współpracę międzynarodową w sprawach związanych z zamówieniami;
  15) dokonuje analiz funkcjonowania systemu zamówień;
  16) opracowuje i przedstawia Radzie Ministrów oraz Komisji Europejskiej
     roczne sprawozdania o funkcjonowaniu systemu zamówień.
                                    Art. 155.
1. Prezes Urzędu wykonuje zadania wynikające z ustawy przy pomocy nie więcej
  niż dwóch Wiceprezesów Urzędu.
2. Wiceprezesów Urzędu powołuje i odwołuje Prezes Rady Ministrów na wniosek
  Prezesa Urzędu. Do Wiceprezesa Urzędu stosuje się przepis art. 153 ust. 2.
                                    Art. 156.
1. Tworzy się środki specjalne Urzędu, zwane dalej "środkami specjalnymi".
2. Środki specjalne są tworzone z następujących źródeł:
   1) wpisów uiszczonych przez odwołujących się;
   2) wpłat uczestników postępowania odwoławczego z tytułu różnicy wpisu i
     kosztów orzeczonych przez zespoły arbitrów rozpatrujących odwołania;
   3) odsetek od środków, o których mowa w pkt 1 i 2.
3. Ze środków specjalnych są finansowane:
   1) wynagrodzenia arbitrów;
   2) zwrot wydatków należnych arbitrom;
   3) zwrot wpisu;
   4) wydatki Urzędu związane z postępowaniami odwoławczymi;
   5) wydatki związane ze szkoleniem arbitrów.
4. Ze środków specjalnych pochodzących ze źródeł, o których mowa w ust. 2 pkt
  3, mogą być finansowane ponadto koszty postępowań sądowych zasądzone od
  Prezesa Urzędu w związku z wykonywaniem przez niego uprawnień wynikających z
  ustawy oraz inne koszty funkcjonowania kontroli i systemu środków ochrony
  prawnej.
                                   Rozdział 2
                            Rada Zamówień Publicznych
                                        
                                    Art. 157.
1. Tworzy się Radę Zamówień Publicznych, zwaną dalej "Radą", która jest organem
  doradczo-opiniodawczym Prezesa Urzędu.
2. Rada w szczególności:
   1) wyraża opinie w szczególnie istotnych sprawach systemu zamówień,
     przedstawionych jej przez Prezesa Urzędu;
   2) opiniuje projekty aktów normatywnych dotyczących zamówień;
   3) opiniuje roczne sprawozdania Prezesa Urzędu o funkcjonowaniu systemu
     zamówień;
   4) ustala zasady etyki zawodowej osób wykonujących określone w ustawie
     zadania w systemie zamówień.
      
                                    Art. 158.
1. W skład Rady wchodzi od 10 do 15 członków powoływanych przez Prezesa Rady
  Ministrów.
2. Uprawnionymi do zgłaszania kandydatów są w szczególności kluby
  parlamentarne, ogólnokrajowe organizacje samorządu terytorialnego oraz
  ogólnokrajowe organizacje przedsiębiorców.
3. Prezes Rady Ministrów powołuje członków Rady spośród osób, które:
   1) są obywatelami polskimi;
   2) korzystają z pełni praw publicznych;
   3) nie były karane za przestępstwo popełnione w związku z  postępowaniem o
     udzielenie zamówienia, przestępstwo przekupstwa lub inne przestępstwo
     popełnione w  celu osiągnięcia korzyści majątkowych;
   4) posiadają wiedzę i autorytet dające rękojmię prawidłowej realizacji zadań
     Rady.
4. Prezes Rady Ministrów powołuje spośród osób, o których mowa w ust. 1,
  przewodniczącego Rady. Rada wybiera wiceprzewodniczącego Rady ze swojego
  grona.
5. Członkom Rady przysługuje wynagrodzenie za udział w  pracach Rady.
6. Tryb pracy Rady określa regulamin przyjęty przez Radę.
      
                                    Art. 159.
1. Kadencja Rady upływa wraz z upływem kadencji Prezesa Urzędu.
2. Członkostwo w Radzie wygasa w przypadku upływu kadencji Rady, śmierci
  członka Rady, jego odwołania albo rezygnacji.
3. Prezes Rady Ministrów odwołuje członka Rady, jeżeli przestał on odpowiadać
  jednemu z warunków określonych w art. 158 ust. 3 pkt  1-3, a na wniosek
  Prezesa Urzędu w razie:
   1) niewykonywania obowiązków członka Rady;
   2) utraty autorytetu dającego rękojmię prawidłowej realizacji zadań Rady;
   3) choroby uniemożliwiającej sprawowanie funkcji członka Rady.
      
                                    Art. 160.
1. Obsługę prac Rady zapewnia Urząd.
2. Prezes Rady Ministrów określi, w drodze rozporządzenia, wysokość
  wynagrodzenia przewodniczącego, wiceprzewodniczącego i pozostałych członków
  Rady, mając na względzie pełnioną funkcję oraz zakres obowiązków
  przewodniczącego, wiceprzewodniczącego i pozostałych członków Rady.
                                   Rozdział 3
                          Kontrola udzielania zamówień
                                        
                                    Art. 161.
1. Prezes Urzędu przeprowadza kontrolę udzielania zamówień.
2. Celem kontroli jest sprawdzenie zgodności postępowania o udzielenie
  zamówienia z przepisami ustawy.
3. Kontrolę przeprowadza się w siedzibie Urzędu.
                                    Art. 162.
1. Od udziału w kontroli wyłączony jest pracownik Urzędu, który:
   1) uczestniczył w kontrolowanym postępowaniu lub czynnościach bezpośrednio
     związanych z jego przygotowaniem po stronie zamawiającego lub wykonawcy;
   2) pozostaje w związku małżeńskim, faktycznym pożyciu albo w stosunku
     pokrewieństwa lub powinowactwa w linii prostej, pokrewieństwa lub
     powinowactwa w linii bocznej do drugiego stopnia albo jest związany z
     tytułu przysposobienia, opieki lub kurateli z osobą występującą w
     kontrolowanym postępowaniu po stronie zamawiającego lub wykonawcą, jego
     zastępcą prawnym lub członkami władz osób prawnych ubiegających się o
     udzielenie kontrolowanego zamówienia;
   3) przed upływem 3 lat od dnia wszczęcia kontrolowanego postępowania
     pozostawał w stosunku pracy lub zlecenia z zamawiającym lub wykonawcą albo
     był członkiem władz osób prawnych ubiegających się o udzielenie kontrolowa
     nego zamówienia;
   4) pozostaje z osobą występującą w kontrolowanym postępowaniu po stronie
     zamawiającego lub wykonawcy w takim stosunku prawnym lub faktycznym, że
     może to budzić uzasadnione wątpliwości co do jego bezstronności.
2. Pracownik Urzędu informuje Prezesa Urzędu o przyczynach powodujących jego
  wyłączenie od udziału w kontroli.
3. Prezes Urzędu rozstrzyga o wyłączeniu pracownika w drodze postanowienia.
                                    Art. 163.
1. Wszczęcie kontroli następuje przez doręczenie zamawiającemu żądania
  przekazania kopii dokumentacji postępowania o udzielenie zamówienia
  potwierdzonych za zgodność z oryginałem przez kierownika zamawiającego, z
  zastrzeżeniem art. 167 ust. 3.
2. Stan faktyczny sprawy ustala się na podstawie zebranych dowodów.
3. Dowodami są w szczególności dokumenty i wyjaśnienia, o których mowa w art.
  164 ust. 2, oraz opinie biegłych.
4. Dowody stanowią załącznik do protokołu kontroli, o którym mowa w art. 165.
                                    Art. 164.
1. Prezes Urzędu może żądać od kierownika zamawiającego niezwłocznego
  przekazania kopii dokumentów związanych z postępowaniem o udzielenie
  zamówienia potwierdzonych za zgodność z oryginałem przez kierownika
  zamawiającego.
2. Prezes Urzędu może żądać od kierownika zamawiającego oraz od pracowników
  zamawiającego udzielenia, w terminie przez niego wyznaczonym, pisemnych
  wyjaśnień w sprawach dotyczących przedmiotu kontroli.
3. Jeżeli ustalenie lub ocena stanu faktycznego sprawy lub dokonanie innych
  czynności kontrolnych wymaga wiadomości specjalnych, Prezes Urzędu może
  zasięgnąć opinii biegłych.
                                    Art. 165.
1. Z kontroli sporządza się protokół kontroli.
2. Protokół kontroli zawiera w szczególności:
   1) nazwę (firmę) i adres zamawiającego;
   2) datę rozpoczęcia i zakończenia kontroli;
   3) imiona i nazwiska kontrolujących;
   4) oznaczenie postępowania o udzielenie zamówienia, które było przedmiotem
     kontroli;
   5) informację o stwierdzeniu naruszeń oraz wskazanie osób za nie
     odpowiedzialnych;
   6) wyszczególnienie załączników.
   
                                    Art. 166.
1. Po przeprowadzeniu kontroli Prezes Urzędu niezwłocznie przesyła
  zamawiającemu informację o jej wyniku.
2. Informacja o wyniku kontroli stanowi załącznik do protokołu kontroli oraz do
  protokołu, o którym mowa w art. 96.
                                    Art. 167.
1. Prezes Urzędu może przeprowadzać kontrolę udzielanych zamówień przed
  zawarciem umowy (kontrola uprzednia).
2. Prezes Urzędu przeprowadza kontrolę uprzednią, jeżeli wartość zamówienia:
   1) dla robót budowlanych - przekracza wyrażoną w złotych równowartość kwoty
     10 000 000 euro;
   2) dla dostaw lub usług - przekracza wyrażoną w złotych równowartość kwoty
     5 000 000 euro.
3. W przypadku postępowania, o którym mowa w ust. 2, niezwłocznie po wyborze
  najkorzystniejszej oferty, a jeżeli wniesiono protest na wybór
  najkorzystniejszej oferty po ostatecznym rozstrzygnięciu protestu, a przed
  zawarciem umowy, zamawiający przekazuje Prezesowi Urzędu kopie dokumentacji
  postępowania o udzielenie zamówienia potwierdzone za zgodność z oryginałem
  przez kierownika zamawiającego, w celu przeprowadzenia kontroli uprzedniej.
                                    Art. 168.
1. Wszczęcie kontroli uprzedniej następuje nie później niż w terminie 7 dni od
  dnia przekazania Prezesowi Urzędu informacji o wyborze najkorzystniejszej
  oferty, z zastrzeżeniem art. 167 ust. 3.
2. W przypadku wniesienia protestu po wszczęciu kontroli uprzedniej, Prezes
  Urzędu wstrzymuje jej wykonanie do czasu ostatecznego rozstrzygnięcia
  protestu.
3. W przypadku wszczęcia kontroli uprzedniej, aż do jej zakończenia, nie można
  zawrzeć umowy.
4. Wszczęcie kontroli uprzedniej zawiesza bieg terminu związania ofertą do
  czasu jej zakończenia.
5. O zawieszeniu biegu terminu związania ofertą zamawiający informuje
  niezwłocznie uczestników postępowania.
6. W przypadku upływu terminu ważności wadium w trakcie kontroli przepisu art.
  24 ust. 2 pkt 4 nie stosuje się.
                                    Art. 169.
1. Zakończeniem kontroli uprzedniej jest doręczenie zamawiającemu informacji o
  wyniku kontroli uprzedniej.
2. Informacja o wyniku kontroli uprzedniej zawiera:
   1) określenie postępowania o udzielenie zamówienia, które było przedmiotem
     kontroli;
   2) informację o stwierdzeniu naruszeń lub ich braku;
   3) zalecenia pokontrolne.
3. Doręczenie informacji o wyniku kontroli uprzedniej następuje nie później niż
  w terminie 14 dni od dnia doręczenia żądanych dokumentów i wyjaśnień.
4. W zaleceniach pokontrolnych Prezes Urzędu wskazuje na powinność dokonania
  określonej czynności lub powtórzenia czynności, która została dokonana z
  naruszeniem przepisów ustawy.
5. O wykorzystaniu zaleceń pokontrolnych kierownik zamawiającego informuje
  niezwłocznie Prezesa Urzędu oraz wykonawcę, którego oferta została uznana za
  najkorzystniejszą.
6. W przypadku nieuwzględnienia przez zamawiającego zaleceń pokontrolnych
  wskazujących na nieważność umowy wykonawca może odmówić jej podpisania.
  Przepisu art. 46 ust. 5 pkt 1 nie stosuje się.
                                    Art. 170.
1. Prezes Urzędu może przeprowadzić kontrolę udzielonego zamówienia w terminie
  3 lat od dnia jego udzielenia (kontrola następcza).
2. Po zakończeniu kontroli następczej Prezes Urzędu przesyła kontrolowanemu
  informację o wyniku kontroli następczej zawierającą:
   1) określenie przedmiotu zamówienia, które było przedmiotem kontroli;
   2) informację o stwierdzeniu naruszeń lub ich braku.
                                    Art. 171.
W przypadku ujawnienia naruszenia przepisów ustawy Prezes Urzędu może:
   1) zawiadomić właściwego rzecznika dyscypliny finansów publicznych o
     naruszeniu dyscypliny finansów publicznych;
   2) nałożyć karę pieniężną, o której mowa w dziale VII;
   3) wystąpić do sądu o stwierdzenie nieważności umowy w całości lub w części.
                                   Rozdział 4
                                    Arbitrzy
                                        
                                    Art. 172.
1. Prezes Urzędu prowadzi i ogłasza w Biuletynie Zamówień Publicznych listę
  arbitrów rozpatrujących odwołania od oddalenia lub odrzucenia protestów
  wnoszonych w postępowaniu o udzielenie zamówienia.
2. Ogłoszeniu podlegają następujące dane osobowe arbitra:
   1) imię i nazwisko;
   2) wykształcenie;
   3) zawód;
   4) stopień lub tytuł naukowy.
3. Prezes Urzędu gromadzi i przetwarza ponadto następujące dane osobowe
  arbitra:
   1) datę i miejsce urodzenia;
   2) imiona rodziców i nazwisko rodowe matki;
   3) miejsce zamieszkania i adres do korespondencji;
   4) dane o posiadanym wykształceniu i przebiegu pracy zawodowej;
   5) numer NIP;
   6) numer rachunku bankowego;
   7) dane o karalności.
                                        
                                    Art. 173.
1. Arbitrem może być osoba, która:
   1) jest obywatelem polskim;
   2) posiada wyższe wykształcenie;
   3) posiada pełną zdolność do czynności prawnych;
   4) korzysta z pełni praw publicznych;
   5) nie była prawomocnie skazana za przestępstwo umyślne;
   6) w ciągu ostatnich 5 lat nie została skreślona z listy arbitrów z powodu
     rażącego naruszenia obowiązków arbitra.
2. Prezes Urzędu wpisuje na listę arbitrów osoby spełniające warunki, o których
  mowa w ust. 1, które z najlepszymi wynikami zdały egzamin ze znajomości
  przepisów związanych z udzielaniem zamówień przed komisją egzaminacyjną
  powołaną przez Prezesa Urzędu. Wpis na listę arbitrów następuje w drodze
  decyzji administracyjnej.
3. Arbiter składa Prezesowi Urzędu co roku do dnia 31 marca oświadczenie o:
   1) toczących się przeciwko niemu postępowaniach karnych wraz z informacją
     dotyczącą przedmiotu postępowania;
   2) swoim stanie majątkowym według stanu na dzień 31 grudnia roku
     poprzedniego.
4. Oświadczenie, o którym mowa w ust. 3 pkt 2, arbiter składa na formularzu,
  którego wzór jest określony w przepisach o ograniczeniu prowadzenia
  działalności gospodarczej przez osoby pełniące funkcje publiczne.
5. Kadencja arbitra trwa 6 lat, licząc od daty wpisu na listę arbitrów.
6. Arbitra skreśla się z listy arbitrów przed upływem kadencji wyłącznie w
  następujących okolicznościach:
   1) utraty obywatelstwa polskiego;
   2) utraty lub ograniczenia zdolności do czynności prawnych;
   3) utraty pełni praw publicznych;
   4) prawomocnego skazania za przestępstwo umyślne;
   5) rażącego naruszenia lub uporczywego naruszania obowiązków arbitra;
   6) odmowy złożenia ślubowania;
   7) niezłożenia oświadczeń, o których mowa w ust. 3;
   8) złożenia przez arbitra wniosku o skreślenie z listy.
7. Za rażące naruszenie obowiązków arbitra, o którym mowa w ust. 6 pkt 5,
  należy rozumieć pełnienie funkcji arbitra w sposób stronniczy, występowanie
  jako pełnomocnik w postępowaniu odwoławczym w sprawach zamówień, niezłożenie
  wniosku o wyłączenie z udziału w postępowaniu w przypadku wystąpienia
  okoliczności uniemożliwiających wykonywanie arbitrowi jego obowiązków.
8. Skreślenia z listy arbitrów dokonuje Prezes Urzędu w drodze decyzji
  administracyjnej.
9. Prezes Urzędu, w drodze decyzji administracyjnej, zawiesza arbitra w jego
  prawach i obowiązkach w przypadku postawienia arbitrowi zarzutu popełnienia
  przestępstwa przekupstwa lub innego przestępstwa popełnionego w celu
  osiągnięcia korzyści majątkowych.
10. O wpisie na listę arbitrów, skreśleniu z listy arbitrów, wygaśnięciu
  kadencji arbitra albo zawieszeniu w prawach i obowiązkach arbitra Prezes
  Urzędu ogłasza w Biuletynie Zamówień Publicznych.
                                    Art. 174.
1. Prezes Urzędu prowadzi nabór na listę arbitrów raz na trzy lata.
2. Ogłoszenie o naborze zamieszcza się w Biuletynie Zamówień Publicznych.
3. Ogłoszenie zawiera w szczególności:
   1) informację o limicie osób, które zostaną wpisane na listę arbitrów w
     danym naborze;
   2) termin przyjmowania zgłoszeń kandydatów na arbitrów, nie krótszy niż 30
     dni od dnia ogłoszenia w Biuletynie Zamówień Publicznych;
   3) wykaz dokumentów, które należy dołączyć do zgłoszenia kandydata;
   4) termin przeprowadzenia egzaminu, o którym mowa w art. 173 ust. 2, oraz
     informację o minimalnej liczbie punktów zaliczającej ten egzamin.
4. Uprawnionymi do zgłaszania kandydatów na arbitrów są:
   1) Prezes Urzędu;
   2) ministrowie, kierownicy urzędów centralnych i wojewodowie;
   3) organizacje, o których mowa w art. 179 ust. 2;
   4) ogólnokrajowe organizacje samorządu terytorialnego;
   5) regionalne izby obrachunkowe;
   6) okręgowe izby radców prawnych;
   7) okręgowe rady adwokackie.
                                    Art. 175.
1. Przed podjęciem obowiązków arbiter jest obowiązany złożyć przed Prezesem
  Urzędu ślubowanie, powtarzając słowa: "Ślubuję sumiennie wypełniać obowiązki
  arbitra, orzekać bezstronnie, zgodnie z przepisami prawa, dochowywać zasad
  etyki arbitra, a w postępowaniu kierować się zasadami godności i uczciwości".
  Złożenie ślubowania arbiter potwierdza podpisem pod jego treścią.
2. Arbiter jest obowiązany postępować zgodnie z zasadami etyki arbitra, w
  szczególności pełnić swoją funkcję z godnością i najwyższą starannością, w
  sposób bezstronny. Przy rozpatrywaniu odwołania arbiter nie jest
  reprezentantem żadnego z uczestników postępowania ani Prezesa Urzędu.
3. Osoba wpisana na listę arbitrów nie może występować jako pełnomocnik w
  postępowaniu odwoławczym w sprawach zamówień.
4. Arbiter podlega ochronie prawnej przewidzianej dla funkcjonariuszy
  publicznych.
5. Pracodawca jest obowiązany zwolnić arbitra na czas niezbędny do wywiązania
  się ze sprawowanej funkcji, w tym funkcji obserwatora, bez zachowania prawa
  do wynagrodzenia za ten czas.
6. Arbitrowi przysługuje wynagrodzenie za wykonywane czynności.
                                    Art. 176.
Rada Ministrów określi, w drodze rozporządzenia, tryb wpisu na listę arbitrów,
sposób powoływania komisji egzaminacyjnej i przeprowadzania egzaminu oraz zakres
egzaminu - biorąc pod uwagę zapewnienie obiektywnego sprawdzenia przygotowania
kandydatów, sprawnego przeprowadzania postępowań odwoławczych oraz okoliczność,
że potwierdzeniem spełnienia warunków, o których mowa w art. 173 ust. 1, mogą
być dokumenty zawierające informacje podlegające ochronie danych osobowych, w
szczególności informacja z Krajowego Rejestru Karnego.
                                   Rozdział 5
                                   Obserwator
                                        
                                    Art. 177.
1. Postępowania, w których wartość zamówienia:
   1) dla robót budowlanych - przekracza wyrażoną w złotych równowartość kwoty
     10 000 000 euro;
   2) dla dostaw lub usług - przekracza wyrażoną w złotych równowartość kwoty
     5 000 000 euro
 - są poddane obowiązkowej kontroli polegającej na udziale niezależnego
  obserwatora.
 2. Zamawiający w terminie 3 dni od wszczęcia postępowania, o którym mowa w ust.
  1, zawiadamia Prezesa Urzędu o jego wszczęciu.
3. Obserwator jest wyznaczany przez Prezesa Urzędu spośród osób wpisanych na
  listę arbitrów.
4. Obserwatorem nie może być osoba, która pozostaje z zamawiającym w takim
  stosunku prawnym lub faktycznym, który może budzić uzasadnione wątpliwości co
  do bezstronności obserwatora.
5. Arbiter nie może być wyznaczony do rozpoznania odwołania wniesionego w
  postępowaniu, w którym brał udział jako obserwator.
                                    Art. 178.
1. Obserwator jest obecny w trakcie prac komisji przetargowej od otwarcia
  ofert.
2. Obserwator sporządza informację o przebiegu prac komisji przetargowej, którą
  przedstawia kierownikowi zamawiającego oraz Prezesowi Urzędu.
3. Informacja, o której mowa w ust. 2, stanowi załącznik do protokołu.
4. Wynagrodzenie za czynności obserwatora pokrywa Prezes Urzędu.
5. Prezes Rady Ministrów określi, w drodze rozporządzenia:
   1) tryb wyznaczania obserwatora oraz tryb wykonywania czynności obserwatora;
   2) wysokość wynagrodzenia za czynności obserwatora
 - mając na względzie konieczność zapewnienia bezstronności i sprawności
  udzielania zamówień.
   
                                    Dział VI
                             Środki ochrony prawnej
                                        
                                   Rozdział 1
                                Przepisy wspólne
                                        
                                    Art. 179.
1. Środki ochrony prawnej określone w niniejszym dziale przysługują wykonawcom
  i uczestnikom konkursu, a także innym osobom, jeżeli ich interes prawny w
  uzyskaniu zamówienia doznał lub może doznać uszczerbku w wyniku naruszenia
  przez zamawiającego przepisów ustawy.
2. Przed upływem terminu do składania ofert w przypadku naruszenia przez
  zamawiającego przepisów ustawy środki ochrony prawnej przysługują również
  organizacjom zrzeszającym wykonawców wpisanym na listę organizacji
  uprawnionych do wnoszenia środków ochrony prawnej, prowadzoną przez Prezesa
  Urzędu.
3. Przez organizacje zrzeszające wykonawców, o których mowa w ust. 2, należy
  rozumieć podmioty działające na podstawie przepisów o:
   1) izbach gospodarczych;
   2) rzemiośle;
   3) samorządzie zawodowym niektórych przedsiębiorców;
   4) organizacjach pracodawców;
   5) samorządach zawodowych architektów, inżynierów budownictwa oraz
     urbanistów.
4. Wpisu na listę, odmowy wpisu lub skreślenia z listy, o której mowa w ust. 2,
  dokonuje Prezes Urzędu w drodze decyzji administracyjnej.
5. Lista organizacji, o której mowa w ust. 2, podlega ogłoszeniu w Biuletynie
  Zamówień Publicznych.
                                   Rozdział 2
                                     Protest
                                        
                                    Art. 180.
1. Wobec czynności podjętych przez zamawiającego w toku postępowania oraz w
  przypadku zaniechania przez zamawiającego czynności, do której jest
  obowiązany na podstawie ustawy, można wnieść pisemny protest do
  zamawiającego.
2. Protest wnosi się w terminie 7 dni od dnia, w którym wykonawca powziął lub
  mógł powziąć wiadomość o okolicznościach stanowiących podstawę jego
  wniesienia, z zastrzeżeniem ust. 3. Protest uważa się za wniesiony z chwilą,
  gdy doszedł on do zamawiającego w taki sposób, że mógł zapoznać się z jego
  treścią. Do uczestników konkursu oraz organizacji, o których mowa w art. 179
  ust. 2, przepis stosuje się odpowiednio.
3. Protest dotyczący postanowień specyfikacji istotnych warunków zamówienia
  wnosi się nie później niż 3 dni przed upływem terminu składania ofert.
4. Wniesienie protestu jest dopuszczalne tylko przed zawarciem umowy.
5. Zamawiający odrzuca protest wniesiony po terminie lub wniesiony przez
  podmiot nieuprawniony.
6. Protest powinien wskazywać oprotestowaną czynność lub zaniechanie
  zamawiającego, a także zawierać żądanie, zwięzłe przytoczenie zarzutów oraz
  okoliczności faktycznych i prawnych uzasadniających wniesienie protestu.
                                    Art. 181.
1. W przypadku wniesienia protestu po upływie terminu składania ofert bieg
  terminu związania ofertą ulega zawieszeniu do czasu ostatecznego
  rozstrzygnięcia protestu.
2. O zawieszeniu biegu terminu związania ofertą zamawiający informuje
  niezwłocznie wykonawców, którzy złożyli oferty, wzywając ich, pod rygorem
  wykluczenia z postępowania, do przedłużenia ważności wadium lub wniesienia
  nowego wadium na wydłużony okres.
3. O wniesieniu protestu oraz jego treści i zarzutach zamawiający zawiadamia
  niezwłocznie wykonawców uczestniczących w postępowaniu.
4. Uczestnikami postępowania protestacyjnego stają się także wykonawcy
  uczestniczący w postępowaniu, którzy przystąpią do protestu w terminie 2 dni
  od dnia otrzymania zawiadomienia, o którym mowa w ust. 3.
5. Wykonawca, który nie przystąpił do protestu, nie może następnie wnieść
  protestu powołując się na te same okoliczności.
                                    Art. 182.
1. Do czasu ostatecznego rozstrzygnięcia protestu zamawiający nie może zawrzeć
  umowy.
 2. Protest jest ostatecznie rozstrzygnięty:
   1) jeżeli nie wniesiono odwołania - z upływem terminu do wniesienia
     odwołania;
   2) w przypadku wniesienia odwołania:
     a) z dniem doręczenia postanowienia kończącego postępowanie odwoławcze
       albo wyroku zespołu arbitrów, albo
     b) z dniem wydania wyroku lub postanowienia kończącego postępowanie w
       sprawie przez sąd okręgowy, o którym mowa w art. 195 ust. 1, albo z
       upływem terminu do wniesienia skargi, jeżeli wartość zamówienia dla
       robót budowlanych przekracza wyrażoną w złotych równowartość kwoty
       10 000 000 euro, a dla dostaw lub usług - 5 000 000 euro.
3. Na wniosek zamawiającego Prezes Urzędu, w drodze decyzji administracyjnej,
  może wyrazić zgodę na zawarcie umowy przed ostatecznym rozstrzygnięciem
  protestu, jeżeli ze względów społecznych lub gospodarczych zachodzi pilna
  potrzeba udzielenia zamówienia, której wcześniej nie można było przewidzieć,
  a nie wynikła ona z winy zamawiającego.
                                    Art. 183.
1. Zamawiający rozstrzyga protest nie później niż w terminie 5 dni od dnia jego
  wniesienia. Brak rozstrzygnięcia protestu w tym terminie uznaje się za jego
  oddalenie.
2. Rozstrzygnięcie protestu wraz z jego uzasadnieniem oraz pouczeniem o
  sposobie i terminie wniesienia odwołania zamawiający przekazuje podmiotowi,
  który wniósł protest, oraz wykonawcom, którzy przyłączyli się do protestu.
3. W przypadku uwzględnienia protestu zamawiający powtarza oprotestowaną
  czynność lub dokonuje czynności bezprawnie zaniechanej.
4. O powtórzeniu lub dokonaniu czynności zamawiający informuje niezwłocznie
  wszystkich wykonawców.
 
                                   Rozdział 3
                                    Odwołanie
                                        
                                    Art. 184.
1. Od oddalenia lub odrzucenia protestu przysługuje odwołanie.
2. Odwołanie wnosi się do Prezesa Urzędu w terminie 5 dni od dnia doręczenia
  rozstrzygnięcia protestu lub upływu terminu do rozstrzygnięcia protestu,
  jednocześnie informując o wniesieniu odwołania zamawiającego. Złożenie
  odwołania w placówce pocztowej operatora publicznego jest równoznaczne z
  wniesieniem go do Prezesa Urzędu.
3. Do postępowania odwoławczego stosuje się odpowiednio przepisy ustawy z dnia
  17 listopada 1964 r. - Kodeks postępowania cywilnego (Dz.U. Nr 43, poz. 296,
  z późn. zm.)[3] o sądzie polubownym, jeżeli ustawa nie stanowi inaczej.
                                        
                                    Art. 185.
1. Odwołanie podlega rozpoznaniu, jeżeli uiszczono wpis. Dowód uiszczenia wpisu
  dołącza się do odwołania.
2. Wysokość wpisu nie może przekraczać kosztów postępowania.
3. Jeżeli wpis nie został uiszczony, Prezes Urzędu zwraca odwołanie. O zwrocie
  odwołania rozstrzyga Prezes Urzędu w drodze postanowienia.
                                    Art. 186.
1. Odwołanie rozpoznaje zespół trzech arbitrów wskazanych przez Prezesa Urzędu
  z listy, o której mowa w art. 172 ust. 1.
2. Prezes Urzędu wyznacza arbitrów w drodze jawnego losowania komputerowego, z
  tym że przewodniczący zespołu arbitrów losowany jest spośród osób
  posiadających wykształcenie prawnicze.
3. Arbiter zawiadamia Prezesa Urzędu o okolicznościach uniemożliwiających
  wykonywanie obowiązków, a w szczególności o przyczynach uzasadniających jego
  wyłączenie. Jeżeli zachodzą okoliczności uniemożliwiające wykonanie przez
  arbitra jego obowiązku, Prezes Urzędu wyznacza innego arbitra na zasadach, o
  których mowa w ust. 2.
4. Strony oraz arbitrzy mogą żądać wyłączenia arbitra z przyczyn określonych w
art. 703 § 1 ustawy z dnia 17 listopada 1964 r. - Kodeks postępowania
  cywilnego. O wyłączeniu albo odmowie wyłączenia arbitra rozstrzyga Prezes
  Urzędu w drodze postanowienia. Na postanowienia o wyłączeniu lub odmowie
  wyłączenia zażalenie nie przysługuje.
                                    Art. 187.
1. Zespół arbitrów rozpoznaje odwołanie w terminie 15 dni od dnia jego
  wniesienia.
2. Zespół arbitrów rozpoznaje odwołanie na jawnej rozprawie, chyba że odwołanie
  podlega odrzuceniu, z zastrzeżeniem ust. 3.
3. Na wniosek strony lub z urzędu zespół arbitrów wyłącza jawność rozprawy w
  całości lub w części, jeżeli przy rozpatrywaniu odwołania może być ujawniona
  informacja stanowiąca tajemnicę ustawowo chronioną. Rozprawa odbywa się
  wówczas wyłącznie z udziałem stron oraz ich pełnomocników.
4. Zespół arbitrów odrzuca odwołanie na posiedzeniu niejawnym, jeżeli
  stwierdzi, że:
   1) w sprawie nie mają zastosowania przepisy ustawy;
   2) odwołanie nie zostało poprzedzone protestem;
   3) protest lub odwołanie zostały wniesione przez podmiot nieuprawniony;
   4) protest lub odwołanie zostały wniesione z uchybieniem terminów
     określonych w ustawie;
   5) odwołujący się powołuje się na te same okoliczności, które były
     przedmiotem rozstrzygnięcia przez zespół arbitrów w sprawie innego
     odwołania wniesionego przez tego samego odwołującego się w tym samym
     postępowaniu;
   6) postępowanie jest prowadzone na zasadach, o których mowa w art. 136 ust.
     1.
5. Jeżeli zespół arbitrów uzna to za konieczne, może dopuścić do udziału w
  posiedzeniu niejawnym strony, świadków lub biegłych.
6. W razie stwierdzenia, że nie zachodzą podstawy do odrzucenia odwołania,
  przewodniczący zespołu arbitrów zamyka posiedzenie i otwiera rozprawę.
                                    Art. 188.
1. Strony są obowiązane wskazywać dowody do stwierdzenia faktów, z których
  wywodzą skutki prawne. Dowody na poparcie swych twierdzeń lub odparcie
  twierdzeń strony przeciwnej strony mogą przedstawić aż do zamknięcia
  rozprawy.
2. Zespół arbitrów może dopuścić dowód niewskazany przez stronę.
3. Dowodami są w szczególności dokumenty, wyjaśnienia świadków, opinie biegłych
  oraz zeznania stron.
4. Fakty powszechnie znane nie wymagają dowodu. Nie wymagają też dowodu fakty
  przyznane w toku postępowania przez stronę przeciwną, jeżeli zespół arbitrów
  uzna, że przyznanie nie budzi wątpliwości co do swej zgodności z rzeczywistym
  stanem rzeczy.
5. Zespół arbitrów odmawia przeprowadzenia wnioskowanych dowodów, jeżeli fakty
  będące ich przedmiotem zostały już stwierdzone innymi dowodami lub gdy
  zostały powołane jedynie dla zwłoki.
6. Zespół arbitrów ocenia wiarygodność i moc dowodów według własnego
  przekonania, na podstawie wszechstronnego rozważenia zebranego materiału.
                                    Art. 189.
1. Odwołujący się może cofnąć odwołanie. W razie cofnięcia odwołania zespół
  arbitrów umarza postępowanie odwoławcze.
2. Jeżeli cofnięcie odwołania nastąpiło przed otwarciem rozprawy, odwołującemu
  zwraca się połowę wpisu.
                                    Art. 190.
1. Przewodniczący zespołu arbitrów zamyka rozprawę, jeżeli zespół arbitrów
  uzna, że sprawa została dostatecznie wyjaśniona.
2. Wydając wyrok zespół arbitrów bierze za podstawę stan rzeczy ustalony w toku
  postępowania.
3. Przewodniczący zespołu arbitrów otworzy na nowo zamknięte posiedzenie lub
  rozprawę, jeżeli po ich zamknięciu ujawniły się okoliczności istotne dla
  rozstrzygnięcia odwołania.
4. Wyrok może być wydany jedynie przez zespół arbitrów, przed którym toczyło
  się postępowanie.
                                        
                                    Art. 191.
1. O oddaleniu odwołania lub jego uwzględnieniu zespół arbitrów orzeka
  wyrokiem. W pozostałych przypadkach zespół arbitrów wydaje postanowienie.
2. Uwzględniając odwołanie zespół arbitrów może nakazać dokonanie lub
  powtórzenie czynności zamawiającego albo ją unieważnić.
3. Zespół arbitrów nie może orzekać co do zarzutów, które nie były zawarte w
  proteście. Okoliczności skutkujące unieważnieniem postępowania o udzielenie
  zamówienia zespół arbitrów bierze pod uwagę z urzędu.
4. Zespół arbitrów nie może nakazać zawarcia umowy.
5. W wyroku oraz w postanowieniu kończącym postępowanie odwoławcze zespół
  arbitrów rozstrzyga o kosztach postępowania odwoławczego.
6. Strony ponoszą koszty postępowania stosownie do jego wyniku.
                                    Art. 192.
1. Zespół arbitrów z urzędu sporządza uzasadnienie wyroku oraz postanowienia
  kończącego postępowanie odwoławcze.
2. Uzasadnienie, o którym mowa w ust. 1, zawiera wskazanie podstawy faktycznej
  rozstrzygnięcia, w tym ustalenie faktów, które zespół arbitrów uznał za
  udowodnione, dowodów, na których się oparł, i przyczyn, dla których innym
  dowodom odmówił wiarygodności i mocy dowodowej, oraz wskazanie podstawy
  prawnej wyroku z przytoczeniem przepisów prawa.
3. Bezpośrednio po sporządzeniu wyroku albo postanowienia kończącego
  postępowanie odwoławcze przewodniczący zespołu arbitrów ogłasza orzeczenie.
  Ogłoszenie następuje na posiedzeniu jawnym. Nieobecność stron nie wstrzymuje
  ogłoszenia.
4. W sprawie zawiłej zespół arbitrów może odroczyć ogłoszenie wyroku albo
  postanowienia kończącego postępowanie odwoławcze na czas nie dłuższy niż 5
  dni. W postanowieniu o odroczeniu ogłoszenia wyroku zespół arbitrów wyznacza
  termin jego ogłoszenia. Jeżeli ogłoszenie było odroczone, może go dokonać sam
  przewodniczący.
5. Odpisy wyroku lub postanowienia kończącego postępowanie odwoławcze wraz z
  uzasadnieniem doręcza się niezwłocznie stronom lub ich pełnomocnikom.
                                    Art. 193.
Prezes Rady Ministrów określi, w drodze rozporządzenia:
   1) regulamin postępowania przy rozpatrywaniu odwołań, mając na względzie
     zapewnienie sprawnej organizacji posiedzenia i rozprawy, szybkiego
     przebiegu postępowania odwoławczego oraz jawności rozpraw;
   2) wysokość wynagrodzenia za czynności arbitrów, mając na względzie, że
     podstawę do ustalania wynagrodzenia za czynności arbitrów przy
     rozpoznawaniu odwołań wnoszonych w postępowaniu o udzielenie zamówienia
     publicznego powinna stanowić kwota bazowa, ustalona w ustawie budżetowej
     na dany rok, na podstawie art. 9 ust. 1 pkt 2 ustawy z dnia 23 grudnia
     1999 r. o kształtowaniu wynagrodzeń w państwowej sferze budżetowej oraz o
     zmianie niektórych ustaw (Dz.U. Nr 110, poz. 1255, z późn. zm.)[4] dla
     pracowników państwowej sfery budżetowej, o których mowa w art. 5 pkt 1
     lit. b tej ustawy;
   3) wysokość i szczegółowe zasady pobierania wpisu od odwołania oraz
     szczegółowe zasady rozliczania kosztów w postępowaniu odwoławczym, mając
     na względzie zasadność zwrotu stronie kosztów koniecznych do celowego
     dochodzenia praw lub do celowej obrony.
   
                                   Rozdział 4
                                 Skarga do sądu
                                        
                                    Art. 194.
1. Na wyrok zespołu arbitrów oraz postanowienia zespołu arbitrów kończące
  postępowanie odwoławcze przysługuje skarga do sądu.
2. W postępowaniu toczącym się wskutek wniesienia skargi stosuje się
  odpowiednio przepisy ustawy z dnia 17 listopada 1964 r. - Kodeks postępowania
  cywilnego o apelacji, jeżeli przepisy niniejszego rozdziału nie stanowią
  inaczej.
                                    Art. 195.
1. Skargę wnosi się do sądu okręgowego właściwego dla siedziby albo miejsca
  zamieszkania zamawiającego.
2. Skargę wnosi się za pośrednictwem Prezesa Urzędu w terminie 7 dni od dnia
  doręczenia orzeczenia zespołu arbitrów, przesyłając jednocześnie jej odpis
  przeciwnikowi skargi.
3. Prezes Urzędu przekazuje skargę wraz z aktami postępowania odwoławczego
  sądowi właściwemu w terminie 7 dni od dnia jej otrzymania.
4. W terminie 21 dni od dnia wydania orzeczenia skargę może wnieść także Prezes
  Urzędu. Do czynności podejmowanych przez Prezesa Urzędu stosuje się
  odpowiednio przepisy ustawy z dnia 17 listopada 1964 r. - Kodeks postępowania
  cywilnego o prokuratorze.
                                    Art. 196.
1. Skarga powinna czynić zadość wymaganiom przewidzianym dla pisma procesowego
  oraz zawierać oznaczenie zaskarżonego orzeczenia, przytoczenie zarzutów,
  zwięzłe ich uzasadnienie, wskazanie dowodów, a także wniosek o zmianę
  orzeczenia w całości lub w części.
2. Jeżeli wartość zamówienia dla robót budowlanych przekracza wyrażoną w
  złotych równowartość kwoty 10 000 000 euro, a dla dostaw lub usług - 5 000
  000 euro, zamawiający w skardze lub w odpowiedzi na skargę może wnosić o
  uchylenie zakazu zawarcia umowy przed ostatecznym rozstrzygnięciem protestu.
  Wniosek o uchylenie zakazu zawarcia umowy przed ostatecznym rozstrzygnięciem
  protestu sąd rozpoznaje niezwłocznie, nie później jednak niż w terminie 7 dni
  od dnia jego złożenia.
3. Sąd na posiedzeniu niejawnym może uchylić zakaz zawarcia umowy przed
ostatecznym rozstrzygnięciem protestu, jeżeli stan postępowania o udzielenie
  zamówienia pozwala na to, a zamawiający uprawdopodobni, że zaskarżone
  orzeczenie zespołu arbitrów w sposób rażący narusza przepisy o postępowaniu
  odwoławczym.
                                    Art. 197.
1. Sąd na posiedzeniu niejawnym odrzuca skargę wniesioną po upływie terminu lub
  niedopuszczalną z innych przyczyn, jak również skargę, której braków strona
  nie uzupełniła w terminie.
2. Jeżeli strona nie dokonała w terminie czynności procesowej nie ze swojej
  winy, sąd na jej wniosek przywraca termin. Postanowienie w tej sprawie może
  być wydane na posiedzeniu niejawnym.
3. Pismo z wnioskiem o przywrócenie terminu wnosi się do sądu w terminie 7 dni
  od dnia ustania przyczyny uchybienia terminowi.
                                        
                                    Art. 198.
1. Sąd rozpoznaje skargę niezwłocznie, nie później jednak niż w terminie 3
  miesięcy od dnia wpłynięcia skargi do sądu.
2. Sąd oddala skargę, jeżeli jest ona bezzasadna. W razie uwzględnienia skargi
  sąd zmienia zaskarżone orzeczenie i orzeka co do istoty sprawy.
3. Jeżeli odwołanie zostaje odrzucone albo zachodzi podstawa do umorzenia
  postępowania, sąd uchyla wyrok oraz odrzuca odwołanie lub umarza
  postępowanie.
4. Od wyroku sądu kasacja nie przysługuje.
                                    Dział VII
                 Odpowiedzialność za naruszenie przepisów ustawy
                                        
                                    Art. 199.
Przepisów niniejszego działu nie stosuje się do zamawiających, o których mowa w
art. 3 ust. 1 pkt 1, 5 i 6.
                                    Art. 200.
Zamawiający, który:
   1) udziela zamówienia:
     a) z naruszeniem przepisów ustawy określających przesłanki stosowania
       poszczególnych trybów udzielenia zamówienia,
     b) bez wymaganego ogłoszenia;
   2) unieważnia postępowanie o udzielenie zamówienia z naruszeniem przepisów
     ustawy określających przesłanki unieważnienia;
   3) dokonuje czynności przewidzianych w ustawie bez wymaganej zgody Prezesa
     Urzędu;
   4) dokonuje zmian w zawartej umowie z naruszeniem przepisów ustawy;
    - podlega karze pieniężnej.
                                    Art. 201.
1. Wysokość kary pieniężnej, o której mowa w art. 200, ustala się w zależności
  od wartości zamówienia.
2. Jeżeli wartość zamówienia:
   1) nie przekracza wyrażonej w złotych równowartości kwoty 60 000 euro - kara
     pieniężna wynosi 3 000 złotych;
   2) przekracza wyrażoną w złotych równowartość kwoty 60 000 euro, a nie
     przekracza 5 000 000 euro dla dostaw lub usług oraz 10 000 000 euro dla
     robót budowlanych - kara pieniężna wynosi 30 000 złotych;
   3) przekracza wyrażoną w złotych równowartość kwoty 5 000 000 euro dla
     dostaw lub usług oraz 10 000 000 euro dla robót budowlanych - kara
     pieniężna wynosi 150 000 złotych.
                                    Art. 202.
1. Karę pieniężną nakłada Prezes Urzędu w drodze decyzji administracyjnej.
2. Decyzji o nałożeniu kary pieniężnej nie można nadać klauzuli natychmiastowej
  wykonalności.
                                    Art. 203.
1. Środki z kary pieniężnej stanowią dochód budżetu państwa.
2. Kary pieniężne podlegają ściągnięciu w trybie przepisów o postępowaniu
  egzekucyjnym w administracji w zakresie egzekucji obowiązków o charakterze
  pieniężnym.
                                   Dział VIII
                       Zmiany w przepisach obowiązujących
                                        
                                    Art. 204.
W ustawie z dnia 5 lipca 1996 r. o zawodach pielęgniarki i położnej (Dz.U. z
2001 r. Nr 57, poz. 602 i Nr 89, poz. 969 oraz z 2003 r. Nr 109, poz. 1029) w
art. 10w ust. 3 otrzymuje brzmienie:
    "3. Wyboru organizatora kształcenia prowadzącego specjalizację finansowaną
      ze środków publicznych dokonuje minister właściwy do spraw zdrowia,
      stosując przepisy o zamówieniach publicznych.".
                                        
                                    Art. 205.
 W ustawie z dnia 21 sierpnia 1997 r. o gospodarce nieruchomościami (Dz.U. z
2000 r. Nr 46, poz. 543, z późn. zm.)[5] w art. 189 ust. 2 otrzymuje brzmienie:
   "2. Wyłonienie zarządcy lub przedsiębiorcy, o których mowa w ust. 1,
      następuje na podstawie przepisów o zamówieniach publicznych.".
                                    Art. 206.
W ustawie z dnia 4 września 1997 r. o działach administracji rządowej (Dz.U. z
2003 r. Nr 159, poz. 1548, Nr 162, poz. 1568 i Nr 190, poz. 1864) wprowadza się
następujące zmiany:
1) w art. 6 ust. 2 otrzymuje brzmienie:
     "2. Minister właściwy do spraw administracji publicznej sprawuje nadzór
     nad Prezesem Wyższego Urzędu Górniczego oraz na podstawie kryterium
       zgodności z prawem nad działalnością regionalnych izb obrachunkowych.";
2) w art. 33a w ust. 1 w pkt 12 kropkę zastępuje się przecinkiem i dodaje się
  pkt 13 w brzmieniu:
     "13) Urząd Zamówień Publicznych.".
                                    Art. 207.
W ustawie z dnia 13 października 1998 r. o systemie ubezpieczeń społecznych
(Dz.U. Nr 137, poz. 887, z późn. zm.)[6] wprowadza się następujące zmiany:
1) w art. 64 ust. 2 otrzymuje brzmienie:
     "2. Wybór zarządzającego środkami FRD odbywa się w trybie negocjacji z
       ogłoszeniem lub negocjacji bez ogłoszenia. Przepisy o zamówieniach
       publicznych stosuje się odpowiednio.";
2) w art. 68 ust. 2 otrzymuje brzmienie:
     "2. W ramach realizacji zadania określonego w ust. 1 pkt 1 lit. f) Zakład
       udziela zamówień, których wartość nie przekracza wyrażonej w złotych
       równowartości 60 000 euro na dodatkowe opinie lekarza konsultanta lub
       psychologa oraz wyniki obserwacji szpitalnej - zgodnie z potrzebami
       orzecznictwa lekarskiego z wyłączeniem przepisów o zamówieniach
       publicznych.".
                                    Art. 208.
W ustawie z dnia 26 listopada 1998 r. o finansach publicznych (Dz.U. z 2003 r.
Nr 15, poz. 148, z późn. zm.)[7] wprowadza się następujące zmiany:
1) w art. 28 ust. 4 otrzymuje brzmienie:
     "4. Jednostki sektora finansów publicznych dokonują zakupów dostaw, usług
       i robót budowlanych na zasadach określonych w przepisach o zamówieniach
       publicznych.";
2) art. 44 otrzymuje brzmienie:
    "Art. 44. Do zaciągania pożyczek i kredytów przez Skarb Państwa, emisji
           skarbowych papierów wartościowych oraz innych operacji związanych
           bezpośrednio z zarządzaniem państwowym długiem publicznym nie
           stosuje się przepisów, o których mowa w art. 28 ust. 4.";
3) w art. 92 pkt 5 otrzymuje brzmienie:
     "5) zlecanie zadań powinno następować na zasadzie wyboru
       najkorzystniejszej oferty z uwzględnieniem przepisów o zamówieniach
       publicznych, a w odniesieniu do podmiotów niedziałających w celu
       osiągnięcia zysku w trybie jawnego wyboru najkorzystniejszej oferty w
       rozumieniu przepisów o zamówieniach publicznych, z odpowiednim
       zastosowaniem art. 25 i art. 71,";
4) w art. 138 w ust. 1 pkt 12 otrzymuje brzmienie:
     "12) naruszenie zasady lub trybu postępowania przy udzieleniu zamówienia
         publicznego ustalonych przepisami, o których mowa w art. 28 ust. 4,".
                                    Art. 209.
W ustawie z dnia 10 września 1999 r. o niektórych umowach kompensacyjnych
zawieranych w związku z umowami dostaw na potrzeby obronności i bezpieczeństwa
państwa (Dz.U. Nr 80, poz. 903, z późn. zm.)[8] w art. 9 ust. 1a otrzymuje
brzmienie:
     "1a. Jeżeli złożona oferta offsetowa nie spełnia wymagań określonych w
         ustawie lub specyfikacji istotnych warunków zamówienia, minister
         właściwy do spraw gospodarki może żądać jej uzupełnienia, określając
         termin i zakres tego uzupełnienia. Jeżeli oferta nie zostanie
         uzupełniona w terminie, minister właściwy do spraw gospodarki
         zawiadamia prowadzącego postępowanie o udzielenie zamówienia
         publicznego o zaistnieniu okoliczności określonych w art. 24 ust. 1
         pkt 10 i ust. 2 pkt 3 i 4 ustawy z dnia 29 stycznia 2004 r. - Prawo
         zamówień publicznych (Dz.U. Nr ..., poz. ...) i przekazuje stosowną
         dokumentację.".
                                    Art. 210.
W ustawie z dnia 7 października 1999 r. o wspieraniu restrukturyzacji
przemysłowego potencjału obronnego i modernizacji technicznej Sił Zbrojnej
Rzeczypospolitej Polskiej (Dz.U. Nr 83, poz. 932, z późn. zm.)[9] w art. 16 pkt 4
otrzymuje brzmienie:
     "4) przepisu art. 24 ust. 1 pkt 3 ustawy z dnia 29 stycznia 2004 r. Prawo
zamówień publicznych (Dz.U. Nr ..., poz. ...).".
                                    Art. 211.
W ustawie z dnia 21 stycznia 2000 r. o zmianie niektórych ustaw związanych z
funkcjonowaniem administracji publicznej (Dz.U. Nr 12, poz. 136, z późn. zm.)[10]
wprowadza się następujące zmiany:
1) w art. 67 ust. 2 otrzymuje brzmienie:
     "2. Do porozumienia, o którym mowa w ust. 1, nie stosuje się przepisów
       art. 33 i 34 ustawy o administracji rządowej w województwie oraz
       przepisów o zamówieniach publicznych.";
2) uchyla się art. 68.
                                    Art. 212.
W ustawie z dnia 15 grudnia 2000 r. o spółdzielniach mieszkaniowych (Dz.U. z
2003 Nr 119, poz. 1116) w art. 41 ust. 6 otrzymuje brzmienie:
     "6. Przy wyborze wykonawcy prac, o których mowa w ust. 1, spółdzielnia
       stosuje przepisy o zamówieniach publicznych.".
                                    Art. 213.
W ustawie z dnia 11 stycznia 2001 r. o regulacji rynku skrobi ziemniaczanej
(Dz.U. Nr 11, poz. 83) w art. 16 ust. 2 otrzymuje brzmienie:
     "2. Do przetargu na eksport skrobi z dopłatą nie stosuje się przepisów o
       zamówieniach publicznych.".
                                    Art. 214.
W ustawie z dnia 25 maja 2001 r. o przebudowie i modernizacji technicznej oraz
finansowaniu Sił Zbrojnych Rzeczypospolitej Polskiej w latach 2001-2006 (Dz.U.
Nr 76, poz. 804, z późn. zm.)[11] w art. 5 w ust. 2 pkt 1 otrzymuje brzmienie:
     "1) mogą być zawierane umowy wieloletnie, do których nie stosuje się
       przepisu art. 29 ust. 6 ustawy z dnia 26 listopada 1998 r. o finansach
       publicznych (Dz.U. z 2003 r. Nr 15, poz. 148, Nr 45, poz. 391, Nr 65,
       poz. 594, Nr 96, poz. 874, Nr 166, poz. 1611 i Nr 189, poz. 1851) i art.
       143 ustawy z dnia 29 stycznia 2004 r. - Prawo zamówień publicznych
       (Dz.U. Nr ..., poz. ...).".
                                        
                                    Art. 215.
W ustawie z dnia 27 kwietnia 2001 r. - Prawo ochrony środowiska (Dz.U. Nr 62,
poz. 627, z późn. zm.)[12] w art. 213 ust. 2 otrzymuje brzmienie:
     "2. Zlecenie, o którym mowa w ust. 1, dokonywane jest w trybie przepisów o
       zamówieniach publicznych, na okres od 5 do 8 lat.".
                                        
                                    Art. 216.
W ustawie z dnia 5 grudnia 2002 r. o dopłatach do oprocentowania kredytów
mieszkaniowych o stałej stopie procentowej (Dz.U. Nr 230, poz. 1922) w art. 11
ust. 2 otrzymuje brzmienie:
     "2. Do wyboru banków nie mają zastosowania przepisy o zamówieniach
       publicznych.".
                                    Art. 217.
W ustawie z dnia 23 stycznia 2003 r. o powszechnym ubezpieczeniu zdrowotnym w
Narodowym Funduszu Zdrowia (Dz.U. Nr 45, poz. 391, z późn. zm.)[13] w art. 76 ust.
2 otrzymuje brzmienie:
     "2. Przy zawieraniu umów o udzielanie świadczeń zdrowotnych stosuje się
       odpowiednio art. 29 i 30 ustawy z dnia 29 stycznia 2004 r. - Prawo
       zamówień publicznych (Dz.U. Nr ..., poz. ...).".
                                        
                                    Art. 218.
W ustawie z dnia 12 czerwca 2003 r. o terminach zapłaty w transakcjach
handlowych (Dz.U. Nr 139, poz. 1323) w art. 3 wprowadza się następujące zmiany:
1) pkt 3 otrzymuje brzmienie:
     "3) podmioty, o których mowa w art. 3 ustawy z dnia 29 stycznia 2004 r. Prawo
zamówień publicznych (Dz.U. Nr ..., poz. ...);";
2) uchyla się pkt 4.
                                    Art. 219.
W ustawie z dnia 9 lipca 2003 r. o Wojskowych Służbach Informacyjnych (Dz.U. Nr
139, poz. 1326 i Nr 179, poz. 1750) w art. 12 ust. 2 otrzymuje brzmienie:
     "2. Koszty realizacji zadań WSI, w zakresie których - ze względu na
       wyłączenie ich jawności - nie mogą być stosowane przepisy o finansach
       publicznych, przepisy o rachunkowości oraz przepisy o zamówieniach
       publicznych, są finansowane z utworzonego na ten cel funduszu
       operacyjnego WSI.".
                                        
                                    Dział IX
                         Przepisy przejściowe i końcowe
                                        
                                    Art. 220.
1. Do postępowań o udzielenie zamówienia wszczętych przed dniem wejścia w życie
  ustawy oraz postępowań odwoławczych i kontroli, które ich dotyczą stosuje się
  przepisy dotychczasowe.
2. Do umów w sprawach zamówień publicznych zawartych przed dniem wejścia w
  życie ustawy stosuje się przepisy dotychczasowe.
                                    Art. 221.
1. W terminie 6 miesięcy od dnia wejścia w życie ustawy Prezes Rady Ministrów
  ogłosi konkurs, o którym mowa w art. 153 ust. 1.
2. Do czasu powołania Prezesa Urzędu wyłonionego w drodze konkursu obowiązki
  Prezesa Urzędu pełni Prezes Urzędu powołany na dotychczasowych zasadach.
                                    Art. 222.
W terminie 6 miesięcy od dnia wejścia w życie ustawy Prezes Rady Ministrów
powoła Radę, o której mowa w art. 157 ust. 1.
                                    Art. 223.
1. Przez okres 6 miesięcy od dnia wejścia w życie ustawy odwołania rozpoznają
  arbitrzy wpisani na listę arbitrów prowadzoną przez Prezesa Urzędu przed
  dniem wejścia w życie ustawy.
2. Lista arbitrów, o której mowa w ust. 1, traci moc po upływie 6 miesięcy od
  dnia wejścia w życie ustawy.
                                    Art. 224.
Prezes Urzędu wpisuje na listę arbitrów na pierwszą kadencję osoby, o których
mowa w art. 173 ust. 2, z tym że kadencja osób, które zdały egzamin z liczbą
punktów niższą od połowy limitu osób, które zostaną wpisane na listę arbitrów,
trwa 3 lata.
                                    Art. 225.
Traci moc ustawa z dnia 10 czerwca 1994 r. o zamówieniach publicznych (Dz.U. z
2002 r. Nr 72, poz. 664, Nr 113, poz. 984 i Nr 197, poz. 1661 oraz z 2003 r. Nr
2, poz. 16, Nr 130, poz. 1188 i Nr 165, poz. 1591).
                                    Art. 226.
Dotychczasowe przepisy wykonawcze wydane na podstawie art. 12, art. 14a ust. 6
pkt 1, art. 22 ust. 9, art. 25 ust. 3, art. 35 ust. 3 pkt 1, art. 86a ust. 2 i
art. 92 ust. 1 pkt 3 ustawy z dnia 10 czerwca 1994 r. o zamówieniach publicznych
zachowują moc do czasu wydania nowych przepisów wykonawczych na podstawie art.
11 ust. 6, art. 26 ust. 4, art. 33 ust. 3, art. 96 ust. 5, art. 152 ust. 4 i
art. 193 ustawy, nie dłużej jednak niż przez 9  miesięcy od dnia wejścia w życie
ustawy.
                                    Art. 227.
Ustawa wchodzi w życie po upływie 21 dni od dnia ogłoszenia, z wyjątkiem:
   1) art. 13 w zakresie dotyczącym przekazywania wstępnego ogłoszenia
     informacyjnego Urzędowi Oficjalnych Publikacji Wspólnot Europejskich;
   2) art. 30 ust. 2 pkt 4 i ust. 4, art. 31 ust. 4, art. 34 ust. 1 pkt 1, art.
     40 ust. 3, art. 43 ust. 3 i ust. 4 pkt 2, art. 49 ust. 3;
   3) art. 49 ust. 4 w zakresie dotyczącym przekazywania ogłoszenia o
     zamówieniu Urzędowi Oficjalnych Publikacji Wspólnot Europejskich;
   4) art. 52 ust. 3 pkt 2, art. 62 ust. 3, art. 90 ust. 4, art. 92 w zakresie
     dotyczącym zawiadamiania o wyborze oferty Prezesa Urzędu, art. 95 ust. 2,
     art. 104 ust. 3, art. 108 pkt 2, art. 116 ust. 2, art. 118 ust. 4;
   5) art. 128 w zakresie dotyczącym przekazywania okresowego ogłoszenia
     informacyjnego Urzędowi Oficjalnych Publikacji Wspólnot Europejskich;
   6) art. 132 ust. 1 pkt 2 i ust. 2, art. 133, art. 134, art. 135;
   7) art. 146 ust. 1 pkt 1 w zakresie dotyczącym niedopełnienia obowiązku
     przekazania ogłoszenia o zamówieniu Urzędowi Oficjalnych Publikacji
     Wspólnot Europejskich;
   8) art. 154 pkt 16 w zakresie przedstawiania Komisji Europejskiej rocznego
     sprawozdania o funkcjonowaniu systemu zamówień;
   9) art. 167, art. 168, art. 169, art. 177, art. 178
- które wchodzą w życie z dniem 1 maja 2004 r.
                                                                                
_______________________________
[1]  Zmiany  wymienionej ustawy zostały ogłoszone w Dz.U. z 1971 r. Nr  27,  poz.
252,  z 1976 r. Nr 19, poz. 122, z 1982 r. Nr 11, poz. 81, Nr 19, poz. 147 i  Nr
30, poz. 210, z 1984 r. Nr 45, poz. 242, z 1985 r. Nr 22, poz. 99, z 1989 r.  Nr
3,  poz.  11,  z 1990 r. Nr 34, poz. 198, Nr 55, poz. 321 i Nr 79, poz.  464,  z
1991  r. Nr 107, poz. 464 i Nr 115, poz. 496, z 1993 r. Nr 17, poz. 78,  z  1994
r.  Nr  27,  poz.  96, Nr 85, poz. 388 i Nr 105, poz. 509,  z  1995  r.  Nr  83,
poz.  417,  z 1996 r. Nr 114, poz. 542, Nr 139, poz. 646 i Nr 149, poz.  703,  z
1997  r. Nr 117, poz. 741 i poz. 751, z 1998 r. Nr 106, poz. 668 i Nr 117,  poz.
758,  z  1999 r. Nr 52, poz. 532, z 2000 r. Nr 22, poz. 271, Nr 74, poz.  855  i
poz.  857, Nr 88, poz. 983 i Nr 114, poz. 1191, z 2001 r. Nr 71, poz. 733  i  Nr
130,  poz. 1450, z 2002 r. Nr 113, poz. 984 i Nr 141, poz. 1176 oraz z  2003  r.
Nr 49, poz. 408, Nr 60, poz. 535 i Nr 64, poz. 592.
[2] Zmiany tekstu jednolitego wymienionej ustawy zostały ogłoszone w Dz.U. z 2002
 r.  Nr 240, poz. 2055 oraz z 2003 r. Nr 50, poz. 424, Nr 84, poz. 774, Nr  124,
 poz. 1151, Nr 170, poz. 1651 i Nr 223, poz. 2216.
[3]  Zmiany  wymienionej ustawy zostały ogłoszone w Dz.U. z 1965 r. Nr  15,  poz.
113,  z 1974 r. Nr 27, poz. 157 i Nr 39, poz. 231, z 1975 r. Nr 45, poz. 234,  z
1982 r. Nr 11, poz. 82 i Nr 30, poz. 210, z 1983 r. Nr 5, poz. 33, z 1984 r.  Nr
45,  poz. 241 i 242, z 1985 r. Nr 20, poz. 86, z 1987 r. Nr 21, poz. 123, z 1988
r.  Nr 41, poz. 324, z 1989 r. Nr 4, poz. 21 i Nr 33, poz. 175, z 1990 r. Nr 14,
poz.  88,  Nr 34, poz. 198, Nr 53, poz. 306, Nr 55, poz. 318 i Nr 79, poz.  464,
z  1991  r. Nr 7, poz. 24, Nr 22, poz. 92 i Nr 115, poz. 496, z 1993 r.  Nr  12,
poz.  53,  z 1994 r. Nr 105, poz. 509, z 1995 r. Nr 83, poz. 417, z 1996  r.  Nr
24, poz. 110, Nr 43, poz. 189, Nr 73, poz. 350 i Nr 149, poz. 703, z 1997 r.  Nr
43,  poz. 270, Nr 54, poz. 348, Nr 75, poz. 471, Nr 102, poz. 643, Nr 117,  poz.
752,  Nr  121, poz. 769 i 770, Nr 133, poz. 882, Nr 139, poz. 934, Nr 140,  poz.
940  i  Nr 141, poz. 944, z 1998 r. Nr 106, poz. 668 i Nr 117, poz. 757, z  1999
r.  Nr 52, poz. 532, z 2000 r. Nr 22, poz. 269 i 271, Nr 48, poz. 552 i 554,  Nr
73,  poz. 852, Nr 94, poz. 1037, Nr 114, poz. 1191 i Nr 122, poz. 1314,  1319  i
1322,  z  2001 r. Nr 4, poz. 27, Nr 49, poz. 508, Nr 63, poz. 635, Nr  98,  poz.
1069,  1070 i 1071, Nr 123, poz. 1353, Nr 125, poz. 1368 i Nr 138, poz. 1546,  z
2002  r. Nr 25, poz. 253, Nr 26, poz. 265, Nr 74, poz. 676, Nr 126, poz. 1069  i
1070,  Nr 129, poz. 1102 i Nr 240, poz. 2058 oraz z 2003 r. Nr 42, poz. 363,  Nr
60,  poz. 535, Nr 109, poz. 1035, Nr 119, poz. 1121, Nr 130, poz. 1188, Nr  139,
poz. 1323, Nr 199, poz. 1939 i Nr 228, poz. 2255.
[4]  Zmiany  wymienionej ustawy zostały ogłoszone w Dz.U. z 2000 r. Nr  19,  poz.
239, z 2001 r. Nr 85, poz. 924, Nr 100, poz. 1080 i Nr 154, poz. 1784 i 1799,  z
2002  r.  Nr 74, poz. 676, Nr 152, poz. 1267, Nr 213, poz. 1802 i Nr  214,  poz.
1805 oraz z 2003 r. Nr 149, poz. 1454, Nr 166, poz. 1609, Nr 179, poz. 1750,  Nr
199, poz. 1939 i Nr 228, poz. 2256.
[5] Zmiany tekstu jednolitego wymienionej ustawy zostały ogłoszone w Dz.U. z 2001
r.  Nr  129,  poz. 1447 i Nr 154, poz. 1800, z 2002 r. Nr 25, poz. 253,  Nr  74,
poz.  676, Nr 113, poz. 984, Nr 126, poz. 1070, Nr 130, poz. 1112, Nr 153,  poz.
1271, Nr 200, poz. 1682 i Nr 240, poz. 2058 oraz z 2003 r. Nr 1, poz.15, Nr  80,
poz.  717, 720 i 721, Nr 96, poz. 874, Nr 122, poz. 1143, Nr 124, poz. 1152,  Nr
162, poz. 1568, Nr 203, poz. 1966 i Nr 217, poz. 2124.
[6]  Zmiany  wymienionej ustawy zostały ogłoszone w Dz.U. z 1998 r. Nr 162,  poz.
1118  i  1126, z 1999 r. Nr 26, poz. 228, Nr 60, poz. 636, Nr 72, poz.  802,  Nr
78,  poz.  875 i Nr 110, poz. 1256, z 2000 r. Nr 9, poz. 118, Nr 95, poz.  1041,
Nr  104,  poz. 1104 i Nr 119, poz. 1249, z 2001 r. Nr 8, poz. 64,  Nr  27,  poz.
298, Nr 39, poz. 459, Nr 72, poz. 748, Nr 100, poz. 1080, Nr 110, poz. 1189,  Nr
111,  poz.  1194, Nr 130, poz. 1452 i Nr 154, poz. 1792, z 2002 r. Nr  25,  poz.
253, Nr 41, poz. 365, Nr 74, poz. 676, Nr 155, poz. 1287, Nr 169, poz. 1387,  Nr
199,  poz.  1673, Nr 200, poz. 1679 i Nr 241, poz. 2074 oraz z 2003  r.  Nr  56,
poz.  498,  Nr 65, poz. 595, Nr 135, poz. 1268, Nr 149, poz. 1450, Nr 166,  poz.
1609,  Nr  170, poz. 1651, Nr 190, poz. 1864, Nr 210, poz. 2037,  Nr  223,  poz.
2217, Nr 228, poz. 2255.
[7] Zmiany tekstu jednolitego wymienionej ustawy zostały ogłoszone w Dz.U. z 2003
 r.  Nr 45, poz. 391, Nr 65, poz. 594, Nr 96, poz. 874, Nr 166, poz. 1611  i  Nr
 189, poz. 1851.
[8]  Zmiany  wymienionej ustawy zostały ogłoszone w Dz.U. z 2000 r. Nr 119,  poz.
 1250,  z  2001 r. Nr 89, poz. 972 oraz z 2002 r. Nr 37, poz. 332, Nr  74,  poz.
 676 i Nr 81, poz. 733.
[9]  Zmiany  wymienionej ustawy zostały ogłoszone w Dz.U. z 2000 r. Nr 119,  poz.
1250, z 2001 r. Nr 76, poz. 805 i Nr 100, poz. 1080 oraz z 2002 r. Nr 240,  poz.
2053.
[10]  Zmiany wymienionej ustawy zostały ogłoszone w Dz.U. z 2000 r. Nr  95,  poz.
1041  i  Nr 122, poz. 1323, z 2001 r. Nr 111, poz. 1194 i Nr 154, poz.  1802,  z
2002 r. Nr 208, poz. 1763 oraz z 2003 r. Nr 137, poz. 1304 i Nr 203, poz. 1966.
[11] Zmiany wymienionej ustawy zostały ogłoszone w Dz.U. z 2001 r. Nr 85, poz. 925
 i  Nr  154, poz. 1802, z 2002 r. Nr 205, poz. 1731 oraz z 2003 r. Nr 180,  poz.
 1759.
[12]  Zmiany wymienionej ustawy zostały ogłoszone w Dz.U. z 2001 r. Nr 115,  poz.
 1229, z 2002 r. Nr 74, poz. 676, Nr 113, poz. 984, Nr 153, poz. 1271 i Nr  233,
 poz.  1957 oraz z 2003 r. Nr 46, poz. 392, Nr 80, poz. 717 i 721, Nr 162,  poz.
 1568, Nr 175, poz. 1693, Nr 190, poz. 1865 i Nr 217, poz. 2124.
[13]  Zmiany wymienionej ustawy zostały ogłoszone w Dz.U. z 2003 r. Nr  73,  poz.
 660,  Nr 96, poz. 874, Nr 122, poz. 1143, Nr 128, poz. 1176, Nr 135, poz. 1268,
 Nr 166, poz. 1609 i Nr 190, poz. 1864.
