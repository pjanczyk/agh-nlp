



Dz.U. z 2001 r. Nr 98, poz. 1070
                                        
                                        
                                        
                                        
                                     USTAWA
                             z dnia 27 lipca 2001 r.
                                        
                       Prawo o ustroju sądów powszechnych
                                        
                                        
                                     Dział I
                                 Sądy powszechne
                                        
                                   Rozdział 1
                                 Przepisy ogólne
                                        
                                     Art. 1.
 §1. Sądami powszechnymi są sądy rejonowe, sądy okręgowe oraz sądy apelacyjne.
 §2. Sądy powszechne sprawują wymiar sprawiedliwości w zakresie nienależącym do
     sądów administracyjnych, sądów wojskowych oraz Sądu Najwyższego.
 §3. Sądy powszechne wykonują również zadania z zakresu ochrony prawnej,
     powierzone w drodze ustaw.
 §4. Ilekroć w dalszych przepisach jest mowa o sądach bez bliższego ich
     określenia, rozumie się przez to sądy powszechne.
 
                                     Art. 2.
 §1. Zadania z zakresu wymiaru sprawiedliwości wykonują sędziowie.
 §2. Zadania z zakresu ochrony prawnej w sądach rejonowych wykonują także
     referendarze sądowi.
 §3. Zadania, o których mowa w § 1 i 2, mogą wykonywać asesorzy sądowi,
     w zakresie udzielonego im upoważnienia.
                                        
                                     Art. 3.
Sędziowie tworzą samorząd sędziowski. Organami samorządu sędziowskiego są:
zgromadzenie ogólne sędziów okręgu oraz zgromadzenie ogólne sędziów apelacji.
       
                                     Art. 4.
 §1. W sprawowaniu wymiaru sprawiedliwości obywatele biorą udział przez
     uczestnictwo ławników w rozpoznawaniu spraw przed sądami w pierwszej
     instancji, chyba że ustawy stanowią inaczej.
 §2. Przy rozstrzyganiu spraw ławnicy mają równe prawa z sędziami.
 
                                     Art. 5.
 §1. Językiem urzędowym przed sądami jest język polski.
 §2. Osoba niewładająca w wystarczającym stopniu językiem polskim ma prawo do
     występowania przed sądem w znanym przez nią języku i bezpłatnego
     korzystania z pomocy tłumacza.
 §3. O przyznaniu tłumacza osobie, o której mowa w § 2, orzeka sąd właściwy do
     rozpoznania sprawy w pierwszej instancji. Wniosek o przyznanie tłumacza
     zgłoszony w toku sprawy rozpoznaje sąd tej instancji, w której sprawa się
     toczy.
                                        
                                     Art. 6.
Osoby pozostające ze sobą w stosunku pokrewieństwa w linii prostej lub
powinowactwa w linii prostej albo w stosunku przysposobienia, małżonkowie oraz
rodzeństwo nie mogą być sędziami, asesorami sądowymi ani referendarzami sądowymi
w tym samym wydziale sądu.
                                     Art. 7.
Nadzór nad działalnością sądów w zakresie orzekania sprawuje Sąd Najwyższy, w
trybie określonym ustawami.
                                     Art. 8.
 §1. Działalność administracyjna sądów ma na celu zapewnienie sądom
     odpowiednich warunków wykonywania ich zadań, o których mowa w art. 1 § 2 i
     3.
 §2. Działalność administracyjna sądów należy do organów sądów oraz do
     urzędników; czynności z zakresu działalności administracyjnej sądów należą
     także do sędziów, jeżeli to wynika z przepisów prawa.
                                     Art. 9.
Zwierzchni nadzór nad działalnością administracyjną sądów sprawuje Minister
Sprawiedliwości osobiście oraz przez właściwą służbę nadzoru. Podstawowe zadania
z zakresu zwierzchniego nadzoru nad działalnością administracyjną sądów
bezpośrednio związaną z wykonywaniem wymiaru sprawiedliwości są wykonywane przez
sędziów delegowanych do Ministerstwa Sprawiedliwości w trybie określonym w art.
77.
                                        
                                   Rozdział 2
                                Organizacja sądów
                                        
                                    Art. 10.
 §1. Sąd rejonowy tworzy się dla jednej lub większej liczby gmin; w
     uzasadnionych przypadkach może być utworzony więcej niż jeden sąd rejonowy
     w obrębie tej samej gminy.
 §2. Sąd okręgowy tworzy się dla obszaru właściwości co najmniej dwóch sądów
     rejonowych, zwanego dalej "okręgiem sądowym".
 §3. Sąd apelacyjny tworzy się dla obszaru właściwości co najmniej dwóch
     okręgów sądowych, zwanego dalej "obszarem apelacji".
                                        
                                    Art. 11.
 §1. Sądy dzielą się na wydziały.
 §2. Wydziałem kieruje przewodniczący wydziału, którym jest prezes albo
     wiceprezes sądu lub inny sędzia.
 §3. Funkcję przewodniczącego wydziału w sądzie apelacyjnym i okręgowym
     powierza sędziemu prezes tego sądu, a w sądzie rejonowym, na wniosek
     prezesa tego sądu, prezes przełożonego sądu okręgowego. Przed powierzeniem
     funkcji przewodniczącego wydziału prezes zasięga opinii właściwego
     kolegium sądu.
 §4. W tym samym trybie prezes sądu zwalnia sędziego z funkcji przewodniczącego
     wydziału.
 
                                    Art. 12.
 §1. Sąd rejonowy dzieli się na wydziały:
   1) cywilny - do spraw z zakresu prawa cywilnego,
   2) karny - do spraw z zakresu prawa karnego, w tym do spraw o wykroczenia
     rozpoznawanych w drugiej instancji,
   3) rodzinny i nieletnich (sąd rodzinny) - do spraw:
     a) z zakresu prawa rodzinnego i opiekuńczego,
     b) dotyczących demoralizacji i czynów karalnych nieletnich,
     c) dotyczących leczenia osób uzależnionych od alkoholu oraz od środków
       odurzających i psychotropowych,
     d) należących do sądu opiekuńczego na podstawie odrębnych ustaw,
   4) pracy (sąd pracy) - do spraw z zakresu prawa pracy,
   5) ksiąg wieczystych - do prowadzenia ksiąg wieczystych oraz do innych spraw
     cywilnych z zakresu postępowania wieczystoksięgowego.
 §2. W sądzie rejonowym mającym siedzibę w mieście będącym siedzibą sądu
     okręgowego, w którym jest utworzony wydział ubezpieczeń społecznych albo
     wydział pracy i ubezpieczeń społecznych, w miejsce wydziału, o którym mowa
     w § 1 pkt 4, tworzy się wydział pracy i ubezpieczeń społecznych do spraw z
     zakresu prawa pracy oraz do spraw z zakresu ubezpieczeń społecznych,
     należących do właściwości sądów rejonowych w tym samym okręgu sądowym.
 §3. W sądzie rejonowym mającym siedzibę w mieście będącym siedzibą sądu
     okręgowego lub w mieście na prawach powiatu tworzy się wydział gospodarczy
     albo wydziały gospodarcze (sąd gospodarczy) - do spraw z zakresu prawa
     gospodarczego i cywilnego, powierzonych sądom gospodarczym (spraw
     gospodarczych).
 §4. Do orzekania w jednostkach, o których mowa w § 1 pkt 4, wyznacza się
     sędziów i ławników wykazujących szczególną znajomość problematyki spraw
     pracowniczych, a do orzekania w jednostkach, o których mowa w § 2, także
     sędziów i ławników wykazujących szczególną znajomość celów ubezpieczenia i
     potrzeb osób ubezpieczonych.
 §5. Do orzekania w jednostkach, o których mowa w § 3, wyznacza się sędziów
     wykazujących szczególną znajomość problematyki gospodarczej.
       
                                    Art. 13.
 §1. W sądzie rejonowym mogą być tworzone, w jego siedzibie lub poza jego
     siedzibą, sądy grodzkie jako wydziały lub wydziały zamiejscowe sądów
     rejonowych.
 §2. Sądom grodzkim powierza się rozpoznawanie spraw:
   1) o wykroczenia w pierwszej instancji,
   2) o wykroczenia skarbowe i przestępstwa skarbowe zagrożone karą grzywny do
     360 stawek dziennych lub zagrożone karą ograniczenia wolności albo karą
     pozbawienia wolności do lat 2,
   3) o przestępstwa ścigane z oskarżenia prywatnego, z wyjątkiem spraw
     podlegających rozpoznaniu z udziałem ławników,
   4) o pozostałe przestępstwa, podlegające rozpoznaniu w postępowaniu
     uproszczonym,
   5) cywilnych podlegających rozpoznaniu w postępowaniu uproszczonym oraz
     dotyczących depozytów sądowych i przepadku rzeczy.
 §3. Sądy grodzkie tworzy i znosi Minister Sprawiedliwości w drodze
     rozporządzenia. W rozporządzeniu o utworzeniu sądu grodzkiego należy
     określić jego siedzibę, obszar właściwości w granicach obszaru właściwości
     sądu rejonowego oraz zakres spraw przekazanych do rozpoznawania  sądowi
     grodzkiemu, spośród spraw wymienionych w § 2.  Przy tworzeniu i znoszeniu
     sądów grodzkich należy kierować się ilością spraw wpływających do sądów
     oraz względami ekonomii postępowania sądowego.
                                        
                                    Art. 14.
W trybie określonym w art. 13 § 3, Minister Sprawiedliwości może tworzyć poza
siedzibą sądu rejonowego inne wydziały zamiejscowe.
                                        
                                    Art. 15.
W razie zniesienia wydziału zamiejscowego sądu rejonowego pracownicy zatrudnieni
w zniesionej jednostce przechodzą do odpowiedniego sądu.
 
                                    Art. 16.
 §1. Sąd okręgowy dzieli się na wydziały:
   1) cywilny - do rozpoznawania w pierwszej instancji spraw cywilnych i
     rodzinnych oraz do rozpoznawania w drugiej instancji spraw cywilnych oraz
     spraw należących do właściwości sądów rodzinnych, z wyjątkiem spraw
     przeciwko nieletnim o popełnienie czynu karalnego, jeżeli wobec
     nieletniego zastosowano środek poprawczy lub gdy środek odwoławczy zawiera
     wniosek o orzeczenie środka poprawczego,
   2) karny - do spraw z zakresu prawa karnego w pierwszej i drugiej instancji
     oraz do spraw rozpoznawanych w drugiej instancji przeciwko nieletnim o
     popełnienie czynu karalnego, jeżeli wobec nieletniego zastosowano środek
     poprawczy lub gdy środek odwoławczy zawiera wniosek o orzeczenie środka
     poprawczego,
   3) penitencjarny i nadzoru nad wykonywaniem orzeczeń karnych - do spraw
     penitencjarnych i nadzoru nad sądowym postępowaniem wykonawczym w sprawach
     z zakresu prawa karnego,
   4) pracy (sąd pracy) - do spraw z zakresu prawa pracy oraz wydział
     ubezpieczeń społecznych (sąd ubezpieczeń społecznych) - do spraw z zakresu
     ubezpieczeń społecznych,
   5) gospodarczy (sąd gospodarczy) - do spraw gospodarczych.
 §2. W sądzie okręgowym, w którym wpływ spraw z zakresu prawa pracy
     i ubezpieczeń społecznych jest niewielki, zamiast odrębnych wydziałów
     pracy i ubezpieczeń społecznych tworzy się wydział pracy i ubezpieczeń
     społecznych (sąd pracy i ubezpieczeń społecznych).
 §3. Do orzekania w jednostkach organizacyjnych, o których mowa w § 1 pkt 4
     oraz w § 2, wyznacza się sędziów i ławników wykazujących szczególną
     znajomość problematyki spraw pracowniczych oraz celów ubezpieczenia i
     potrzeb osób ubezpieczonych.
 §4. Do orzekania w jednostkach, o których mowa w § 1 pkt 5, wyznacza się
     sędziów wykazujących się szczególną znajomością problematyki gospodarczej.
 §5. W Sądzie Okręgowym w Warszawie działają ponadto jako wydziały:
   1) odrębna jednostka organizacyjna do spraw z zakresu ochrony konkurencji,
     regulacji energetyki, telekomunikacji i transportu kolejowego (sąd
     antymonopolowy),
   2) odrębna jednostka organizacyjna do spraw rejestrowych powierzonych temu
     sądowi na podstawie odrębnych przepisów.
                                        
                                    Art. 17.
 §1. W trybie określonym w art. 13 § 3 Minister Sprawiedliwości może tworzyć
     poza siedzibą sądu okręgowego, a także znosić ośrodki zamiejscowe albo
     wydziały zamiejscowe sądów okręgowych.
 §2. Pracownicy zniesionego ośrodka zamiejscowego albo wydziału zamiejscowego
     przechodzą do odpowiedniego sądu okręgowego.
                                    Art. 18.
 §1. Sąd apelacyjny dzieli się na wydziały:
   1) cywilny - do rozpoznawanych w drugiej instancji spraw z zakresu prawa
     cywilnego, gospodarczego oraz rodzinnego i opiekuńczego,
   2) karny - do rozpoznawanych w drugiej instancji spraw z zakresu prawa
     karnego,
   3) pracy i ubezpieczeń społecznych - do rozpoznawanych w drugiej instancji
     spraw z zakresu prawa pracy i ubezpieczeń społecznych.
 §2. W Sądzie Apelacyjnym w Warszawie działa ponadto Wydział Lustracyjny.
                                        
                                    Art. 19.
 §1. W zależności od potrzeb, w sądzie mogą być tworzone wydziały inne niż
     wymienione w art. 12-18, z uwzględnieniem rodzaju i liczby spraw
     wpływających do sądu, liczby sędziów i ilości sądów w obszarze
     właściwości, a także zapewnienia prawidłowego wykonywania czynności
     nadzorczych.
 §2. W przypadkach, o których mowa w § 1, wydziały tworzy i znosi Minister
     Sprawiedliwości w drodze zarządzenia.
                                        
                                    Art. 20.
Minister Sprawiedliwości, po zasięgnięciu opinii Krajowej Rady Sądownictwa, w
drodze rozporządzenia:
   1) tworzy i znosi sądy oraz ustala ich siedziby i obszary właściwości,
   2) może przekazać jednemu sądowi okręgowemu rozpoznawanie spraw z zakresu
     prawa pracy lub ubezpieczeń społecznych z właściwości innego okręgu
     sądowego z obszaru tej samej apelacji, a jednemu sądowi rejonowemu rozpoznawanie
spraw z zakresu prawa pracy z obszaru właściwości więcej niż
     jednego spośród sądów rejonowych działających w tym samym okręgu sądowym,
   3) może przekazać jednemu sądowi okręgowemu rozpoznawanie spraw
     gospodarczych z innego okręgu sądowego z obszaru tej samej apelacji oraz
     utworzyć odrębne jednostki organizacyjne do spraw gospodarczych (sądy
     gospodarcze) w innych sądach rejonowych niż określone w art. 12 § 3,
   4) może przekazać jednemu sądowi rejonowemu rozpoznawanie spraw należących
     do kompetencji wydziału rodzinnego i nieletnich w zakresie właściwości
     więcej niż jednego spośród sądów rejonowych działających w tym samym
     okręgu sądowym,
   5) może przekazać jednemu sądowi rejonowemu - sądowi gospodarczemu, w którym
     został utworzony wydział dla spraw upadłościowych i układowych,
     rozpoznawanie tych spraw, należących do właściwości innych sądów
     rejonowych - sądów gospodarczych, działających w tym samym okręgu sądowym,
   6) może powierzyć, kierując się ilością spraw wpływających do sądów
     rejestrowych oraz względami ekonomii postępowania rejestrowego:
     a) prowadzenie rejestrów, przekazanych ustawami do właściwych sądów
       rejonowych, jednemu z nich dla dwu lub więcej tych sądów,
     b) prowadzenie Krajowego Rejestru Sądowego jednemu z sądów rejonowych
       (sądów gospodarczych) dla obszaru właściwości dwu lub więcej tych sądów
       lub części obszarów ich właściwości.
                                        
                                   Rozdział 3
                                  Organy sądów
                                        
                                    Art. 21.
 §1. Organami sądów są:
   1) w sądzie rejonowym - prezes sądu,
   2) w sądzie okręgowym - prezes sądu oraz kolegium sądu okręgowego,
   3) w sądzie apelacyjnym - prezes sądu oraz kolegium sądu apelacyjnego.
 §2. W zakresie finansowym i gospodarczym organem sądu apelacyjnego oraz sądu
     okręgowego jest dyrektor danego sądu, a w sądzie rejonowym, w razie
     powołania, kierownik finansowy sądu.
 §3. Dyrektor sądu oraz kierownik finansowy sądu podlega służbowo prezesowi
     sądu, z zastrzeżeniem art. 177 § 4.
 
                                    Art. 22.
 §1. Prezes sądu:
   1) kieruje sądem i reprezentuje go na zewnątrz, z wyjątkiem spraw należących
     do dyrektora sądu lub kierownika finansowego sądu,
   2) pełni czynności z zakresu administracji sądowej,
   3) pełni inne czynności przewidziane w ustawie oraz w odrębnych przepisach,
   4) jest zwierzchnikiem służbowym sędziów danego sądu,
   5) powierza sędziom pełnienie funkcji i zwalnia z ich pełnienia, po
     zasięgnięciu wymaganych opinii, z zastrzeżeniem art. 11 § 3.
 §2. Prezes sądu w zakresie administracji sądowej podlega Ministrowi
     Sprawiedliwości oraz prezesowi sądu przełożonego.
 §3. Prezes sądu okręgowego wykonuje czynności administracji sądowej w stosunku
     do sądów rejonowych na obszarze właściwości sądu okręgowego oraz sprawuje
     nadzór nad działalnością tych sądów.
 §4. Prezes sądu apelacyjnego sprawuje nadzór nad działalnością administracyjną
     sądów okręgowych na obszarze właściwości sądu apelacyjnego. Prezes sądu
     apelacyjnego w uzasadnionych wypadkach lub na wniosek prezesa sądu
     okręgowego może również podjąć czynności z zakresu nadzoru nad
     działalnością sądów rejonowych na obszarze apelacji.
 §5. Prezesa sądu zastępuje wiceprezes, a w razie jego nieobecności, wyznaczony
     sędzia.
 
                                    Art. 23.
 §1. Prezesa sądu apelacyjnego powołuje Minister Sprawiedliwości spośród
     sędziów sądu apelacyjnego bądź Sądu Najwyższego, po zasięgnięciu opinii
     zgromadzenia ogólnego sędziów apelacji.
 §2. Minister Sprawiedliwości przedstawia zgromadzeniu ogólnemu kandydata na
     prezesa, w celu wydania opinii.
 §3. Jeżeli opinia nie zostanie wydana w terminie dwóch miesięcy od
     przedstawienia kandydata właściwemu zgromadzeniu ogólnemu, Minister
     Sprawiedliwości może powołać prezesa sądu apelacyjnego bez opinii.
 §4. W razie wydania przez zgromadzenie ogólne negatywnej opinii o kandydacie,
     Minister Sprawiedliwości może go powołać po uzyskaniu pozytywnej opinii
     Krajowej Rady Sądownictwa. Negatywna opinia Krajowej Rady Sądownictwa jest
     dla Ministra Sprawiedliwości wiążąca.
 §5. Jeżeli Krajowa Rada Sądownictwa w terminie miesiąca od przedstawienia
     przez Ministra Sprawiedliwości zamiaru powołania prezesa, mimo negatywnej
     opinii zgromadzenia ogólnego nie wyda opinii, uważa się że opinia jest
     pozytywna.
 §6. Wiceprezesa sądu apelacyjnego powołuje Minister Sprawiedliwości spośród
     sędziów sądu apelacyjnego, na wniosek prezesa danego sądu apelacyjnego, po
     zasięgnięciu opinii kolegium tego sądu.
 §7. Liczbę wiceprezesów sądu apelacyjnego ustala Minister Sprawiedliwości na
     wniosek prezesa tego sądu.
 
                                    Art. 24.
 §1. Prezesa sądu okręgowego powołuje Minister Sprawiedliwości spośród sędziów
     sądu okręgowego albo sądu apelacyjnego, po zasięgnięciu opinii
     zgromadzenia ogólnego sędziów okręgu i opinii prezesa przełożonego sądu
     apelacyjnego.
 §2. Do powołania prezesa sądu okręgowego stosuje się przepisy art. 23 § 2-5.
 §3. Wiceprezesa sądu okręgowego powołuje Minister Sprawiedliwości spośród
     sędziów sądu okręgowego albo sądu apelacyjnego, na wniosek prezesa danego
     sądu okręgowego, po zasięgnięciu opinii kolegium tego sądu i opinii
     prezesa przełożonego sądu apelacyjnego.
 §4. Liczbę wiceprezesów sądu okręgowego ustala Minister Sprawiedliwości na
     wniosek prezesa tego sądu, po zasięgnięciu opinii prezesa przełożonego
     sądu apelacyjnego.
 
                                    Art. 25.
 §1. Prezesa sądu rejonowego powołuje Minister Sprawiedliwości spośród sędziów
     sądu rejonowego albo sądu okręgowego, po zasięgnięciu opinii kolegium
     przełożonego sądu okręgowego i prezesa przełożonego sądu okręgowego.
 §2. Do powołania prezesa sądu rejonowego stosuje się odpowiednio przepisy art.
     23 § 2-5, z tym że termin do wydania opinii przez kolegium wynosi jeden
     miesiąc.
 §3. Wiceprezesa sądu rejonowego powołuje Minister Sprawiedliwości spośród
     sędziów sądu rejonowego albo sądu okręgowego na wniosek prezesa danego
     sądu rejonowego, po zasięgnięciu opinii kolegium przełożonego sądu
     okręgowego i prezesa przełożonego sądu okręgowego.
 §4. Liczbę wiceprezesów sądu rejonowego, na wniosek prezesa danego sądu ustala
     prezes przełożonego sądu okręgowego.
 
                                    Art. 26.
 §1. Prezes i wiceprezes sądu apelacyjnego oraz sądu okręgowego są powoływani
     na okres sześciu lat i nie mogą być, bezpośrednio po zakończeniu kadencji,
     ponownie powołani do pełnienia tej samej funkcji.
 §2. Prezes i wiceprezes sądu rejonowego są powoływani na okres czterech lat.
 
                                    Art. 27.
 §1. Prezes i wiceprezes sądu może być odwołany przez Ministra Sprawiedliwości
     w toku kadencji w przypadku rażącego niewywiązywania się z obowiązków
     służbowych lub gdy dalsze pełnienie przez prezesa jego funkcji z innych
     powodów nie da się pogodzić z dobrem wymiaru sprawiedliwości.
 §2. Odwołanie prezesa albo wiceprezesa sądu następuje po zasięgnięciu opinii
     Krajowej Rady Sądownictwa. Zamiar odwołania, wraz z pisemnym
     uzasadnieniem, Minister Sprawiedliwości przedstawia Krajowej Radzie
     Sądownictwa w celu uzyskania opinii.
 §3. Jeżeli Krajowa Rada Sądownictwa w terminie miesiąca, od przedstawienia
     zamiaru odwołania prezesa albo wiceprezesa, opinii nie wyda, uważa się że
     opinia jest pozytywna.
 §4. W razie złożenia przez prezesa albo wiceprezesa sądu, w trakcie kadencji,
     rezygnacji z pełnionej funkcji, Minister Sprawiedliwości odwołuje go bez
     zasięgnięcia opinii, o której mowa w § 2.
                                    Art. 28.
 §1. Kolegium sądu apelacyjnego składa się z trzech do pięciu członków,
     wybieranych przez zgromadzenie ogólne sędziów apelacji spośród sędziów
     sądu apelacyjnego, a także z prezesa i wiceprezesów sądu apelacyjnego.
     Liczbę członków kolegium pochodzących z wyboru ustala zgromadzenie ogólne
     sędziów apelacji.
 §2. Przewodniczącym kolegium sądu apelacyjnego jest prezes sądu apelacyjnego,
     a w razie jego nieobecności - najstarszy służbą wiceprezes tego sądu.
 §3. Kadencja kolegium sądu apelacyjnego trwa dwa lata.
 §4. Do podjęcia uchwał jest wymagana obecność co najmniej dwóch trzecich
     składu kolegium sądu apelacyjnego. Uchwały zapadają większością głosów, a
     w razie równej liczby głosów przesądza głos przewodniczącego.
 §5. Kolegium sądu apelacyjnego zbiera się w zależności od potrzeb, co najmniej
     jednak raz na kwartał. Posiedzenia kolegium zwołuje prezes sądu
     apelacyjnego z własnej inicjatywy lub na wniosek jednej trzeciej liczby
     członków kolegium.
 §6. W posiedzeniach kolegium uczestniczy z głosem doradczym dyrektor sądu
     apelacyjnego w przypadku, o którym mowa w art. 29 § 1 pkt 9.
 
                                    Art. 29.
 §1. Kolegium sądu apelacyjnego realizuje zadania określone w ustawie, a w
     szczególności:
   1) na wniosek prezesa sądu apelacyjnego ustala podział czynności w sądzie
     apelacyjnym, określa zasady zastępstw sędziów, a także zasady przydziału
     spraw poszczególnym sędziom, chyba że ustawa stanowi inaczej,
   2) przedstawia zgromadzeniu ogólnemu sędziów apelacji opinię o kandydatach
     na stanowiska sędziów,
   3) wyraża opinię o kandydacie na wiceprezesa sądu apelacyjnego,
   4) wyraża opinię o kandydatach do pełnienia w sądzie apelacyjnym funkcji
     przewodniczących wydziałów, wizytatorów,  kierownika szkolenia oraz
     funkcji albo stanowiska rzecznika prasowego,
   5) rozpatruje wnioski wynikające z wizytacji i lustracji sądów,
   6) rozpatruje odwołania od rozstrzygnięcia prezesa sądu apelacyjnego,
     odmawiającego zgody na podjęcie dodatkowego zatrudnienia przez sędziego,
   7) wybiera zastępcę rzecznika dyscyplinarnego,
   8) wyraża opinię w innych sprawach osobowych dotyczących sędziów,
   9) wyraża opinię o projekcie planu finansowego, o którym mowa w art. 178
     § 1,
  10) wyraża opinię w innych sprawach przedstawionych przez prezesa sądu
     apelacyjnego, Krajową Radę Sądownictwa oraz Ministra Sprawiedliwości,
  11) wyraża zgodę na delegowanie sędziego sądu okręgowego przez prezesa sądu
     apelacyjnego,
  12) wypowiada się w przypadkach zachowań sędzów naruszających zasady etyki.
 §2. Podział czynności na następny rok kalendarzowy ustala kolegium sądu
     apelacyjnego najpóźniej w listopadzie każdego roku, opierając się na
     projekcie przedstawionym przez prezesa tego sądu.
                                        
                                    Art. 30.
 §1. Kolegium sądu okręgowego składa się z czterech do ośmiu członków
     wybieranych przez zgromadzenie ogólne sędziów okręgu spośród jego
     członków, w tym w połowie spośród sędziów sądu okręgowego, a ponadto z
     prezesa i wiceprezesów sądu okręgowego.
 §2. Do kolegium sądu okręgowego stosuje się odpowiednio przepisy art. 28 § 26.

 
                                    Art. 31.
 §1. Kolegium sądu okręgowego realizuje zadania określone w ustawie, a w
     szczególności:
   1) na wniosek prezesa sądu okręgowego ustala podział czynności w sądzie,
     określa zasady zastępstw sędziów i referendarzy sądowych, a także zasady
     przydziału spraw poszczególnym sędziom oraz referendarzom sądowym, chyba
     że ustawa stanowi inaczej,
   2) przedstawia zgromadzeniu ogólnemu sędziów okręgu opinię o kandydatach na
     stanowiska sędziów sądów rejonowych i okręgowych,
   3) wyraża opinię o kandydatach na wiceprezesa sądu okręgowego oraz prezesów
     i wiceprezesów sądów rejonowych,
   4) wyraża opinię o kandydatach do pełnienia w sądzie okręgowym funkcji
     przewodniczących wydziałów, wizytatorów, kierownika szkolenia oraz funkcji
     albo stanowiska rzecznika prasowego, a także funkcji przewodniczących
     wydziałów w sądach rejonowych i wyraża opinię w sprawie zwolnienia z
     pełnienia tych funkcji,
   5) rozpatruje wnioski wynikające z wizytacji i lustracji sądów,
   6) rozpatruje odwołania od rozstrzygnięcia prezesa sądu okręgowego,
     odmawiającego zgody na podjęcie dodatkowego zatrudnienia przez sędziego,
   7) wybiera zastępcę rzecznika dyscyplinarnego.
   8) wyraża opinię o projektach planów finansowych, o których mowa w art. 178
     § 1,
   9) wyraża opinię w sprawach przedstawionych przez prezesa sądu okręgowego,
     prezesa sądu apelacyjnego, Krajową Radę Sądownictwa oraz Ministra
     Sprawiedliwości,
  10) wyraża opinię o kandydacie na stanowisko asesora sądowego oraz wyraża
     zgodę na powierzenie asesorowi sądowemu pełnienia czynności sędziowskich w
     sądzie rejonowym,
  11) wyraża zgodę na delegowanie sędziego sądu rejonowego albo sędziego sądu
     okręgowego przez prezesa sądu okręgowego,
  12) wypowiada się w przypadkach zachowań sędziów naruszających zasady etyki.
 §2. W sprawach istotnych dla danego sądu rejonowego kolegium sądu okręgowego
     może zasięgnąć opinii sędziów tego sądu, wyrażonej na zebraniu sędziów.
 §3. Podział czynności na następny rok kalendarzowy ustala kolegium sądu
     okręgowego najpóźniej w listopadzie każdego roku, opierając się na
     projekcie przedstawionym przez prezesa sądu okręgowego, po zasięgnięciu
     opinii prezesów sądów rejonowych co do podziału czynności w tych sądach.
   
                                    Art. 32.
 §1. Dyrektora sądu apelacyjnego powołuje i odwołuje Minister Sprawiedliwości
     na wniosek prezesa danego sądu apelacyjnego.
 §2. Dyrektora sądu okręgowego powołuje i odwołuje Minister Sprawiedliwości na
     wniosek prezesa danego sądu okręgowego, po zasięgnięciu opinii prezesa
     przełożonego sądu apelacyjnego.
 §3. Kierownika finansowego sądu rejonowego powołuje i odwołuje Minister
     Sprawiedliwości, na wniosek prezesa sądu okręgowego, jeżeli przemawiają za
     tym szczególne względy, takie jak wielkość sądu rejonowego i rozmiary jego
     zadań.
 
                                   Rozdział 4
                               Samorząd sędziowski
                                        
                                    Art. 33.
 §1. Zgromadzenie ogólne sędziów apelacji składa się z sędziów sądu
     apelacyjnego.
 §2. Przewodniczącym zgromadzenia ogólnego sędziów apelacji jest prezes sądu
     apelacyjnego. W razie nieobecności prezesa sądu, obowiązki
     przewodniczącego pełni najstarszy służbą wiceprezes tego sądu.
 §3. Członkowie zgromadzenia ogólnego sędziów apelacji są obowiązani brać
     udział w posiedzeniach zgromadzenia. Delegowanie do pełnienia czynności na
     podstawie art. 77 nie zwalnia członka zgromadzenia od tego obowiązku.
 §4. Sędziowie niebędący członkami zgromadzenia ogólnego sędziów apelacji mogą
     brać udział w posiedzeniu tego zgromadzenia, bez prawa głosu i wyboru.
 §5. Do podjęcia uchwał zgromadzenia ogólnego sędziów apelacji jest wymagana
     obecność przynajmniej dwóch trzecich liczby jego członków. Uchwały
     zapadają bezwzględną większością głosów. Głosowanie jest tajne w sprawach,
     o których mowa w art. 34 pkt 1-5, a ponadto jeżeli żądanie takie zgłosi
     chociażby jeden z obecnych członków zgromadzenia.
 §6. Zgromadzenie ogólne sędziów apelacji zbiera się co najmniej raz w roku;
     posiedzenia zgromadzenia zwołuje prezes sądu apelacyjnego z własnej
     inicjatywy lub na wniosek Ministra Sprawiedliwości,  kolegium sądu
     apelacyjnego albo jednej piątej liczby członków zgromadzenia.
 
                                    Art. 34.
Zgromadzenie ogólne sędziów apelacji realizuje zadania określone w ustawach, a w
szczególności:
   1) przedstawia Krajowej Radzie Sądownictwa kandydatów na stanowiska sędziów
     sądu apelacyjnego spośród osób zaopiniowanych przez kolegium właściwego
     sądu,
   2) wybiera przedstawicieli na zebranie przedstawicieli zgromadzeń ogólnych
     sędziów sądów apelacyjnych,
   3) wyraża opinię o kandydatach na prezesa sądu apelacyjnego,
   4) wybiera członków kolegium sądu apelacyjnego,
   5) wybiera kandydata na rzecznika dyscyplinarnego,
   6) wysłuchuje informacji prezesa sądu apelacyjnego o działalności sądów oraz
     wyraża opinię w tym zakresie,
   7) rozpatruje sprawozdania z działalności kolegium sądu apelacyjnego oraz
     omawia kierunki jego pracy.
                                        
                                    Art. 35.
 §1. Zgromadzenie ogólne sędziów okręgu składa się z sędziów sądu okręgowego
     oraz delegatów sędziów sądów rejonowych działających na obszarze
     właściwości sądu okręgowego, w liczbie dwóch trzecich liczby sędziów sądu
     okręgowego. Delegatów wybiera zebranie sędziów danego sądu rejonowego w
     głosowaniu tajnym, na okres dwóch lat. Zebraniu sędziów przewodniczy
     prezes sądu. Liczbę delegatów sędziów dla każdego sądu rejonowego ustala
     kolegium sądu okręgowego proporcjonalnie do liczby sędziów w danym sądzie.
 §2. Jeżeli zgromadzenie ogólne sędziów okręgu utworzone na podstawie § 1,
     miałoby liczyć więcej niż stu pięćdziesięciu członków, jego funkcje
     wykonuje zgromadzenie przedstawicieli.
 §3. W przypadku, o którym mowa w § 2, w sądach rejonowych okręgu i w sądzie
     okręgowym dokonuje się wyboru przedstawicieli. Przedstawicieli wybiera
     zebranie sędziów danego sądu w głosowaniu tajnym, na okres dwóch lat.
     Zebraniu sędziów przewodniczy prezes sądu. Liczbę przedstawicieli ustala
     kolegium sądu okręgowego. Liczbę tę ustala się dla każdego sądu rejonowego
     przez podzielenie liczby sędziów tego sądu przez liczbę sędziów
     najmniejszego sądu w okręgu. Jeżeli wynik ten stanowi liczbę niecałkowitą
     podwyższa się ją do liczby całkowitej w górę. Liczba przedstawicieli
     wszystkich sądów rejonowych okręgu jest równa dwóm trzecim liczby
     przedstawicieli sądu okręgowego.
 §4. Przewodniczącym zgromadzenia ogólnego sędziów okręgu jest prezes sądu
     okręgowego. W razie nieobecności prezesa sądu obowiązki przewodniczącego
     pełni najstarszy służbą wiceprezes tego sądu.
 §5. Członkowie zgromadzenia ogólnego sędziów okręgu są obowiązani brać udział
     w posiedzeniach zgromadzenia. Delegowanie do pełnienia czynności na
     podstawie art. 77, nie zwalnia członka zgromadzenia od tego obowiązku.
 §6. Sędziowie niebędący członkami zgromadzenia ogólnego sędziów okręgu mogą
     brać udział w posiedzeniu tego zgromadzenia, bez prawa głosu i wyboru.
 §7. Do podjęcia uchwał zgromadzenia ogólnego sędziów okręgu jest wymagana
     obecność przynajmniej dwóch trzecich liczby jego członków. Uchwały
     zapadają bezwzględną większością głosów. Głosowanie jest tajne w sprawach,
     o których mowa w art. 36 pkt 1-4, a ponadto jeżeli żądanie takie zgłosi
     chociażby jeden z obecnych członków zgromadzenia.
 §8. Zgromadzenie ogólne sędziów okręgu zbiera się co najmniej raz w roku;
     posiedzenia zgromadzenia zwołuje prezes sądu okręgowego z własnej
     inicjatywy lub na wniosek Ministra Sprawiedliwości, kolegium sądu
     okręgowego, jednej piątej liczby członków zgromadzenia albo jednej piątej
     liczby sędziów danego obszaru sądu okręgowego.
 §9. Przepisy § 4-7 oraz art. 36 stosuje się odpowiednio do zgromadzeń
     przedstawicieli.
                                        
                                    Art. 36.
Zgromadzenie ogólne sędziów okręgu realizuje zadania określone w ustawach, a w
szczególności:
   1) przedstawia Krajowej Radzie Sądownictwa, po uzyskaniu opinii kolegium
     sądu, kandydatów na stanowiska sędziów,
   2) wybiera przedstawicieli na zebranie przedstawicieli zgromadzeń ogólnych
     sędziów,
   3) wyraża opinię o kandydatach na prezesa sądu okręgowego,
   4) ustala liczbę i wybiera członków kolegium sądu okręgowego,
   5) wysłuchuje informacji prezesa sądu okręgowego o działalności sądów oraz
     wyraża opinię w tym zakresie,
   6) rozpatruje sprawozdania z działalności kolegium sądu okręgowego oraz
     omawia kierunki jego pracy.
   
                                   Rozdział 5
                 Nadzór nad działalnością administracyjną sądów
                                        
                                    Art. 37.
 §1. Osoby powołane do kierowania sądami i nadzoru nad działalnością
     administracyjną sądów mają prawo wglądu w czynności sądów, mogą żądać
     wyjaśnień oraz usunięcia uchybień. Zadania z zakresu nadzoru nad
     działalnością administracyjną sądów prezesi sądów wykonują osobiście oraz
     przez wyznaczone do tego osoby.
 §2. Minister Sprawiedliwości oraz prezesi sądów uchylają zarządzenia
     administracyjne niezgodne z prawem.
 §3. Osoby, o których mowa w § 2, mogą uchylać zarządzenia administracyjne
     naruszające sprawność postępowania sądowego lub z innych powodów
     niecelowe.
 §4. W razie stwierdzenia uchybienia w zakresie sprawności postępowania
     sądowego, Minister Sprawiedliwości oraz prezesi sądów mogą zwrócić na nie,
     na piśmie, uwagę i żądać usunięcia skutków tego uchybienia. Sędzia,
     którego dotyczy zwrócona uwaga, może w terminie siedmiu dni złożyć pisemne
     zastrzeżenie do organu, który zwrócił uwagę, co nie zwalnia go od
     obowiązku usunięcia skutków uchybienia.
 §5. Minister Sprawiedliwości może zwrócić prezesowi lub wiceprezesowi sądu
     uwagę na piśmie, jeżeli stwierdzi uchybienia w zakresie kierowania sądem
     albo sprawowania przez prezesa przysługującego mu nadzoru nad
     działalnością administracyjną sądów.
 §6. Prezes sądu przełożonego niezwłocznie zawiadamia prezesa właściwego sądu o
     stwierdzonych uchybieniach w działaniu tego sądu. W razie stwierdzenia
     istotnych uchybień w działaniu sądu, prezes tego sądu niezwłocznie
     zawiadamia o stwierdzonych uchybieniach prezesa sądu przełożonego, a
     prezes sądu apelacyjnego - Ministra Sprawiedliwości; właściwy prezes
     informuje równocześnie o działaniach podjętych w celu usunięcia tych
     uchybień.
 §7. Osoby, o których mowa w § 1, mogą być obecne na rozprawie toczącej się z
     wyłączeniem jawności.
 
                                    Art. 38.
 §1. Czynnościami z zakresu nadzoru nad działalnością administracyjną sądów są
     w szczególności:
   1) wizytacja sądu albo jego niektórych jednostek organizacyjnych,
   2) lustracja w sądzie,
   3) badanie toku i sprawności postępowania w poszczególnych sprawach,
   4) kontrola działalności sekretariatu w sądzie.
 §2. Wizytacja obejmuje pełną działalność sądu albo jego jednostki
     organizacyjnej.
 §3. Lustracja obejmuje wybrane zagadnienia z działalności sądu.
 §4. Czynności, o których mowa w § 1 pkt 1-3, mogą być wykonywane wyłącznie
     przez sędziów.
 §5. Minister Sprawiedliwości, po zasięgnięciu opinii Krajowej Rady
     Sądownictwa, określi w drodze rozporządzenia, szczegółowy tryb sprawowania
     nadzoru nad działalnością administracyjną sądów przez organy i osoby do
     tego wyznaczone oraz podział zadań tego nadzoru pomiędzy prezesami sądów.
 
                                    Art. 39.
Czynności z zakresu nadzoru nad działalnością administracyjną sądów nie mogą
wkraczać w dziedzinę, w której sędziowie są niezawiśli.
                                    Art. 40.
 §1. Sąd apelacyjny lub sąd okręgowy jako sąd odwoławczy, w razie stwierdzenia
     przy rozpoznawaniu sprawy oczywistej obrazy przepisów, niezależnie od
     innych uprawnień, wytyka uchybienie właściwemu sądowi. Sąd apelacyjny lub
     sąd okręgowy przed wytknięciem uchybienia może żądać wyjaśnień od sędziego
     przewodniczącego składowi sądu orzekającego w pierwszej instancji.
     Stwierdzenie i wytknięcie uchybienia nie wpływa na rozstrzygnięcie sprawy.
 §2. O wytknięciu uchybienia sąd apelacyjny lub sąd okręgowy, o którym mowa w §
     1, zawiadamia prezesa właściwego sądu, a w przypadkach poważniejszych
     uchybień - także Ministra Sprawiedliwości.
 
                                    Art. 41.
 §1. Minister Sprawiedliwości, po zasięgnięciu opinii Krajowej Rady
     Sądownictwa, wydaje w drodze rozporządzenia, regulamin wewnętrznego
     urzędowania sądów powszechnych określający wewnętrzną organizację i
     porządek funkcjonowania sądów, porządek czynności w sądach, porządek
     urzędowania organów sądów i wykonywania zadań sędziów pełniących funkcje
     kierownicze, tok czynności administracyjnych w sprawach należących do
     właściwości sądów, dopuszczalne systemy i rozkład czasu urzędowania oraz
     szczegółowe warunki udostępniania pomieszczeń dla uczestników
     postępowania, świadków i innych osób przebywających w sądach. Wydając
     rozporządzenie należy brać pod uwagę zasady sprawności, racjonalności,
     ekonomicznego i szybkiego działania, uwzględniając potrzeby zapewnienia
     rzetelnego wykonywania zadań powierzonych sądom.
 §2. Minister Sprawiedliwości określi, w drodze rozporządzenia, szczegółowe
     czynności sądów w sprawach z zakresu międzynarodowego postępowania
     cywilnego oraz karnego w stosunkach międzynarodowych, w tym:
     uwierzytelnianie dokumentów przeznaczonych do użytku za granicą, sposób
     wykonywania czynności dotyczących osób korzystających z immunitetów i
     przywilejów dyplomatycznych i konsularnych oraz czynności z udziałem tych
     osób, czynności związane ze stawiennictwem przed sądami, tryb ustalania
     obywatelstwa, szczegółowy tryb występowania o pomoc prawną i udzielania
     takiej pomocy sądom i innym organom państw obcych oraz szczegółowy tryb
     występowania o wydanie osób ściganych lub skazanych oraz inne formy
     współpracy w sprawach karnych.
                                   Rozdział 6
                      Ogólne przepisy o czynnościach sądów
                                        
                                    Art. 42.
 §1. Sądy wydają wyroki w imieniu Rzeczypospolitej Polskiej.
 §2. Sądy rozpoznają i rozstrzygają sprawy w postępowaniu jawnym.
§3. Rozpoznanie sprawy w postępowaniu niejawnym lub wyłączenie jawności
   postępowania jest dopuszczalne jedynie na podstawie przepisów ustaw.
                                        
                                    Art. 43.
 §1. Sąd może pełnić czynności poza swoją siedzibą, a w razie konieczności
     także poza obszarem swojej właściwości, jeżeli wymaga tego dobro wymiaru
     sprawiedliwości lub jeżeli przez to nastąpi znaczne zmniejszenie kosztów.
 §2. Minister Sprawiedliwości może zarządzić odbywanie stałych posiedzeń sądów
     poza siedzibą sądu.
 
                                    Art. 44.
 §1. W przypadkach przewidzianych w ustawach sądy są obowiązane wykonywać
     poszczególne czynności sądowe na żądanie innych sądów oraz innych organów.
 §2. Sądy są obowiązane udzielać pomocy sądowej również na żądanie sądów
     zagranicznych, jeżeli wzajemność jest zapewniona; żądanie pomocy sądowej,
     skierowane przez Ministra Sprawiedliwości, jest wiążące dla sądu
     wezwanego.
 §3. Sądy są obowiązane wykonywać czynności dowodowe, w zakresie przewidzianym
     w przepisach o postępowaniu cywilnym, na wniosek organów orzekających w
     przypadkach innych niż wymienione w § 1 i 2, jeżeli wniosek został
     skierowany przez Ministra Sprawiedliwości.
 §4. O wykonanie czynności wymienionych w § 3, należy zwrócić się do sądu
     rejonowego, w którego obszarze właściwości czynność ma być wykonana.
 
                                    Art. 45.
 §1. Sędziego w jego czynnościach może zastąpić sędzia tego samego sądu, a
     także delegowany sędzia sądu równorzędnego lub bezpośrednio wyższego albo
     bezpośrednio niższego.
 §2. Zastąpienie, o którym mowa w § 1, może nastąpić na podstawie zarządzenia
     przewodniczącego wydziału lub prezesa sądu, wydane na wniosek sędziego
     albo z urzędu, w celu zapewnienia sprawności postępowania.
 
                                    Art. 46.
 §1. W składzie sądu może brać udział tylko jeden sędzia innego sądu. Sędzia
     sądu niższego nie może być przewodniczącym składu sądu. Minister
     Sprawiedliwości może jednak przyznać sędziemu sądu rejonowego,
     delegowanemu do sądu okręgowego, prawo przewodniczenia w sprawach
     rozpoznawanych przez ten sąd w pierwszej instancji, w składzie jednego
     sędziego i dwóch ławników albo w składzie jednego sędziego.
 §2. W tym samym składzie sądu nie mogą brać udziału osoby, o których mowa w
     art. 6.
 
                                    Art. 47.
 §1. Prezes sądu może wyznaczyć sędziego dodatkowego do rozprawy, jeżeli
     istnieje prawdopodobieństwo, że będzie ona trwać czas dłuższy. W razie
     potrzeby można wyznaczyć dwóch sędziów dodatkowych; w takim razie należy
     wskazać kolejność, w której będą oni wstępować do udziału w naradzie i
     głosowaniu.
 §2. Sędzia dodatkowy bierze udział w naradzie i głosowaniu, jeżeli jeden z
     sędziów nie może uczestniczyć w składzie sądu.
 
                                    Art. 48.
 §1. Sędzia przewodniczący składowi sądu może upomnieć osobę, która narusza
     powagę, spokój lub porządek czynności sądowych, a po bezskutecznym
     upomnieniu może ją wydalić z sali rozpraw.
 §2. Sąd może wydalić osobę biorącą udział w sprawie tylko wtedy, gdy mimo
     uprzedzenia o skutkach prawnych jej nieobecności przy czynnościach
     sądowych nadal zachowuje się w sposób określony w § 1.
 §3. Sąd może wydalić z sali rozpraw publiczność z powodu jej niewłaściwego
     zachowania.
 
                                    Art. 49.
 §1. W razie naruszenia powagi, spokoju lub porządku czynności sądowych albo
     ubliżenia sądowi, innemu organowi państwowemu lub osobom biorącym udział w
     sprawie, sąd może ukarać winnego karą porządkową grzywny do wysokości
     dwukrotnego najniższego wynagrodzenia za pracę pracowników lub karą
     pozbawienia wolności do siedmiu dni; osobie pozbawionej wolności, w tym
     także tymczasowo aresztowanej, można wymierzyć karę przewidzianą w
     przepisach o wykonywaniu kary pozbawienia wolności albo w przepisach o
     wykonywaniu tymczasowego aresztowania.
 §2. Jeżeli czynu określonego w § 1, dopuścił się żołnierz w czynnej służbie
     wojskowej, sąd - zamiast wymierzenia kary, zwraca się do właściwego
     dowódcy jednostki wojskowej, który stosuje środki przewidziane w
     przepisach dotyczących żołnierzy; przepis ten stosuje się odpowiednio do
     osoby odbywającej zasadniczą służbę w obronie cywilnej.
 
                                    Art. 50.
 §1. Postanowienie o ukaraniu karą porządkową jest natychmiast wykonalne. Od
     postanowienia przysługuje zażalenie do sądu bezpośrednio przełożonego, a
     gdy zostało wydane przez sąd apelacyjny - do Sądu Najwyższego. Ponadto do
     zażalenia stosuje się przepisy o postępowaniu właściwe w sprawie, w której
     zastosowano karę porządkową. W razie wniesienia zażalenia sąd, który wydał
     zaskarżone postanowienie, może wstrzymać wykonanie kary porządkowej.
 §2. Ukaranie karą porządkową nie uchyla odpowiedzialności karnej i
     dyscyplinarnej za ten sam czyn.
 §3. W razie nieuiszczenia grzywny, zamienia się ją na karę pozbawienia
     wolności do siedmiu dni.
                                        
                                    Art. 51.
Zarządzenia porządkowe przewodniczącego oraz kary porządkowe wymierzane przez
sąd nie mają zastosowania do sędziów i ławników należących do składu
orzekającego oraz do prokuratora, adwokata i radcy prawnego biorących udział w
sprawie, a także  osób do udziału których w sprawie stosuje się przepisy o
prokuratorze.
                                        
                                    Art. 52.
Sędziemu dokonującemu czynności sądowej jednoosobowo przysługują prawa
przewodniczącego oraz prawa sądu przewidziane w art. 48-50.
                                        
                                    Art. 53.
 §1. Dla każdej sprawy z zakresu, o którym mowa w art. 1 § 2 i 3 tworzy się
     akta. Akta mogą być tworzone i przetwarzane także z wykorzystaniem technik
     informatycznych.
 §2. Akta sprawy przechowuje się w sądzie przez okres  niezbędny ze względu na
     rodzaj  i charakter sprawy, terminy przedawnienia, interesy osób biorących
     udział w postępowaniu oraz znaczenie materiałów zawartych w aktach jako
     źródła informacji.
 §3. Po okresie przechowywania w sądzie akta sprawy podlegają przekazaniu do
     Archiwum Akt Nowych lub Instytutu Pamięci Narodowej " Komisji Ścigania
     Zbrodni przeciwko Narodowi Polskiemu, lub mogą być zniszczone za zgodą
     dyrektora Archiwum Akt Nowych i Prezesa Instytutu Pamięci Narodowej "
     Komisji Ścigania Zbrodni przeciwko Narodowi Polskiemu.
 §4. Minister Sprawiedliwości określi, w drodze rozporządzenia, warunki i
     zakres przesłanek określonych w § 2 oraz warunki i tryb przechowywania i
     przekazywania akt, a także warunki i tryb niszczenia akt po upływie okresu
     ich przechowywania.
                                        
                                    Art. 54.
 §1. Do budynków sądowych nie wolno wnosić broni ani amunicji a także
     materiałów wybuchowych i innych środków niebezpiecznych. Nie dotyczy to
     osób wykonujących w budynkach sądowych obowiązki służbowe wymagające
     posiadania broni.
 §2. Prezes sądu może zarządzić stosowanie środków zapewniających
     bezpieczeństwo w budynkach sądowych oraz zapobiegających naruszaniu
     zakazu, o którym mowa w § 1. W takim przypadku do ochrony budynków
     sądowych oraz osób w nich przebywających stosuje się przepisy o ochronie
     osób i mienia.
 
                                    Dział II
                                    Sędziowie
                                        
                                   Rozdział 1
                                 Status sędziego
                                        
                                    Art. 55.
 §1. Sędziów sądów powszechnych do pełnienia urzędu na stanowisku sędziowskim
     powołuje Prezydent Rzeczypospolitej Polskiej, na wniosek Krajowej Rady
     Sądownictwa.
 §2. Sędziowie sądów powszechnych są powoływani na stanowiska:
   1) sędziego sądu rejonowego,
   2) sędziego sądu okręgowego,
   3) sędziego sądu apelacyjnego.
 §3. Powołując do pełnienia urzędu na stanowisku sędziowskim Prezydent
     Rzeczypospolitej Polskiej wyznacza miejsce służbowe (siedzibę) sędziego.
     Zmiana miejsca służbowego sędziego może być dokonana bez zmiany stanowiska
     w przypadkach i w trybie określonym w art. 75.
 
                                    Art. 56.
 §1. Minister Sprawiedliwości ustala corocznie liczbę wolnych stanowisk
     sędziowskich dla poszczególnych sądów i obwieszcza o tym w Dzienniku
     Urzędowym Rzeczypospolitej Polskiej "Monitor Polski", najpóźniej do dnia 1
     czerwca każdego roku.
 §2. W razie zwolnienia stanowiska sędziowskiego Minister Sprawiedliwości
     obwieszcza o tym w Dzienniku Urzędowym Rzeczypospolitej Polskiej "Monitor
     Polski", najpóźniej w ciągu dwóch miesięcy od zwolnienia stanowiska.
 §3. O zwolnieniu stanowiska sędziowskiego nie obwieszcza się, jeżeli jego
     obsadzenie następuje w drodze przeniesienia służbowego sędziego
     równorzędnego sądu.
 
                                    Art. 57.
 §1. Każdy, kto spełnia warunki do objęcia stanowiska sędziego sądu
     powszechnego, może zgłosić swoją kandydaturę na jedno wolne stanowisko
     sędziowskie, w ciągu miesiąca od obwieszczenia, o którym mowa w art. 56.
     Zgłaszający swoją kandydaturę wypełnia w dwóch egzemplarzach kartę
     zgłoszenia kandydata na wolne stanowisko sędziowskie oraz dołącza do niej
     informację z Krajowego Rejestru Karnego, dotyczącą jego osoby i
     zaświadczenie stwierdzające, że jest zdolny, ze względu na stan zdrowia,
     do pełnienia obowiązków sędziego.
 §2. Kandydaturę zgłasza się prezesowi sądu okręgowego - gdy zgłoszenie dotyczy
     stanowiska sędziego sądu rejonowego albo sędziego sądu okręgowego, a
     prezesowi sądu apelacyjnego - gdy zgłoszenie dotyczy stanowiska sędziego
     sądu apelacyjnego.
 §3. Prezes sądu, po stwierdzeniu spełniania warunków przez kandydata,
     przedstawia jego kandydaturę właściwemu kolegium sądu, wraz z oceną jego
     kwalifikacji oraz określa termin zgromadzenia ogólnego sędziów, na którym
     będzie prezentowana kandydatura wraz z opinią kolegium o kandydacie.
 §4. O zgłoszeniu każdego kandydata na wolne stanowisko sędziowskie właściwy
     prezes sądu zawiadamia Ministra Sprawiedliwości, przekazując wypełnioną
     kartę zgłoszenia kandydata.
 §5. Minister Sprawiedliwości, po zasięgnięciu opinii Krajowej Rady Sądownictwa
     określi, w drodze rozporządzenia, wzór karty zgłoszenia na wolne
     stanowisko sędziowskie. Karta zgłoszenia powinna zawierać informacje
     dotyczące warunków wymaganych przez ustawę od kandydatów na stanowisko
     sędziowskie.
 §6. Minister Sprawiedliwości, w porozumieniu z ministrem właściwym do spraw
     zdrowia, po zasięgnięciu opinii Krajowej Rady Sądownictwa określi, w
     drodze rozporządzenia, szczegółowy zakres i sposób przeprowadzania badań
     kandydatów do objęcia urzędu sędziego, w tym badań lekarskich i
     psychologicznych oraz kwalifikacje wymagane od lekarzy i psychologów
     uprawnionych do przeprowadzania tych badań i wydawania zaświadczeń o
     zdolności do pełnienia obowiązków sędziego.
 
                                    Art. 58.
 §1. Jeżeli na wolne stanowisko sędziowskie zostanie zgłoszona więcej niż jedna
     kandydatura, rozpatrzenie wszystkich kandydatur odbywa się na tym samym
     posiedzeniu zgromadzenia.
 §2. Zgromadzenie ogólne sędziów ocenia zgłoszonych kandydatów w drodze
     głosowania i przekazuje prezesowi właściwego sądu wszystkie zgłoszone
     kandydatury, ze wskazaniem liczby uzyskanych głosów.
 §3. Kandydatury ocenione w sposób, o którym mowa w § 2, prezes właściwego sądu
     przekazuje Krajowej Radzie Sądownictwa, za pośrednictwem Ministra
     Sprawiedliwości.
 §4. Minister Sprawiedliwości zasięga od właściwego organu Policji informacji o
     każdym z kandydatów do objęcia pierwszego stanowiska sędziowskiego, a
     następnie przedstawia kandydatury Krajowej Radzie Sądownictwa, wyrażając o
     każdym z kandydatów opinię oraz przekazując informację uzyskaną od organu
     Policji.
 §5. Przedstawiając informację, o której mowa w § 4, organ Policji przekazuje
     Ministrowi Sprawiedliwości wszystkie zebrane materiały, służące do
     sporządzenia informacji.
 §6. O treści informacji uzyskanej od organu Policji oraz wyrażonej o
     kandydacie opinii Minister Sprawiedliwości zawiadamia kandydata najpóźniej
     z przedstawieniem kandydatury Krajowej Radzie Sądownictwa.
 §7. Minister Sprawiedliwości, w porozumieniu z ministrem właściwym do spraw
     wewnętrznych, określi, w drodze rozporządzenia, szczegółowy sposób i tryb
     oraz zakres uzyskiwania i sporządzania informacji przez organy Policji o
     kandydacie do objęcia pierwszego stanowiska sędziowskiego, mając na
     względzie sprawność uzyskiwania informacji, dbałość o ochronę dóbr
     osobistych kandydatów oraz ich praw i wolności chronionych konstytucyjnie,
     a także potrzebę oceny spełnienia przez kandydatów warunku
     nieskazitelności charakteru.
 
                                    Art. 59.
Na każde wolne stanowisko sędziowskie może zgłosić Krajowej Radzie Sądownictwa
kandydata także Minister Sprawiedliwości. Art. 58 § 1-3 nie stosuje się. Do
informacji przedstawianych przez kandydata na urząd sędziego w karcie zgłoszenia
przepis art. 57 stosuje się.
                                    Art. 60.
Krajowa Rada Sądownictwa rozpatruje kandydatury na stanowiska sędziów sądów
powszechnych, w trybie określonym w odrębnej ustawie.
 
                                    Art. 61.
 §1. Na stanowisko sędziego sądu rejonowego może być powołany ten, kto:
   1) posiada obywatelstwo polskie i korzysta z pełni praw cywilnych i
     obywatelskich,
   2) jest nieskazitelnego charakteru,
   3) ukończył wyższe studia prawnicze w Polsce i uzyskał tytuł magistra lub
     zagraniczne uznane w Polsce,
   4) jest zdolny, ze względu na stan zdrowia, do pełnienia obowiązków
     sędziego,
   5) ukończył 29 lat,
   6) złożył egzamin sędziowski lub prokuratorski,
   7) pracował w charakterze asesora sądowego lub prokuratorskiego co najmniej
     trzy lata lub referendarza sądowego przez okres pięciu lat.
 §2. Wymagania określone w § 1 pkt 6 i 7 nie dotyczą tego, kto przed
     powołaniem:
   1) zajmował stanowisko sędziego sądu administracyjnego lub sądu wojskowego,
   2) zajmował stanowisko prokuratora,
   3) pracował w polskiej szkole wyższej, w Polskiej Akademii Nauk, w
     instytucie naukowo-badawczym lub innej placówce naukowej, mając tytuł
     naukowy profesora albo stopień naukowy doktora habilitowanego nauk
     prawnych,
   4) wykonywał zawód adwokata, radcy prawnego lub notariusza - co najmniej
     przez trzy lata.
 §3. Na stanowisko sędziego sądu rejonowego może być powołany ten kto spełnia
     wymagania określone w §1 pkt 1-5, zajmował stanowisko asystenta sędziego
     lub referendarza sądowego co najmniej przez sześć lat i złożył egzamin
     sędziowski.
 §4. Na stanowisko sędziego sądu rejonowego może być powołany ten, kto zajmował
     jedno ze stanowisk określonych w § 1 pkt 7 oraz w § 2 i § 3 w okresie 3
     lat przed powołaniem.
 
                                    Art. 62.
Profesor lub doktor habilitowany nauk prawnych w polskich szkołach wyższych, w
Polskiej Akademii Nauk oraz w instytutach naukowo-badawczych i innych placówkach
naukowych może być powołany na stanowisko sędziego sądu powszechnego, w
niepełnym, nie mniejszym niż połowa, wymiarze czasu pracy.
   
                                    Art. 63.
 §1. Na stanowisko sędziego sądu okręgowego może być powołany sędzia sądu
     rejonowego oraz sędzia wojskowego sądu garnizonowego, który posiada co
     najmniej czteroletni okres pracy na stanowisku sędziego sądu rejonowego
     lub sędziego wojskowego sądu garnizonowego lub na stanowisku prokuratora.
 §2. Na stanowisko sędziego sądu okręgowego może być powołany także ten, kto
     spełnia wymagania określone w art. 61 § 1 pkt 1-4, jeżeli:
   1) wykonywał zawód adwokata, radcy prawnego lub notariusza - co najmniej
     przez sześć lat,
   2) pracował na stanowisku dydaktycznym, naukowo-dydaktycznym lub naukowym w
     polskiej szkole wyższej, w Polskiej Akademii Nauk, w instytucie naukowobadawczym
lub innej placówce naukowej, mając tytuł naukowy profesora albo
     stopień naukowy doktora habilitowanego nauk prawnych,
   3) zajmował stanowisko sędziego wojskowego sądu okręgowego.
 §3. Na stanowisko sędziego sądu okręgowego może być powołany ten, kto
     wykonywał zawód lub zajmował stanowisko określone w § 2 w okresie 3 lat
     przed powołaniem.
                                        
                                    Art. 64.
 §1. Na stanowisko sędziego sądu apelacyjnego może być powołany sędzia sądu
     powszechnego i sądu wojskowego, który posiada co najmniej sześcioletni
     okres pracy na stanowisku sędziego lub prokuratora, w tym co najmniej
     trzyletni okres pracy na stanowisku sędziego sądu okręgowego, sędziego
     wojskowego sądu okręgowego lub prokuratora prokuratury okręgowej.
 §2. Na stanowisko sędziego sądu apelacyjnego może być powołany także ten, kto
     spełnia wymagania określone w art. 61 § 1 pkt 1-4, jeżeli:
   1) wykonywał zawód adwokata, radcy prawnego lub notariusza co najmniej przez
     osiem lat,
   2) pracował na stanowisku dydaktycznym, naukowo-dydaktycznym lub naukowym w
     polskiej szkole wyższej, w Polskiej Akademii Nauk, w instytucie naukowobadawczym
lub innej placówce naukowej, mając tytuł naukowy profesora albo
     stopień naukowy doktora habilitowanego nauk prawnych.
 §3. Na stanowisko sędziego sądu apelacyjnego może być powołany ten, kto
     wykonywał zawód lub zajmował stanowisko określone w § 2 w okresie 3 lat
     przed powołaniem.
 
                                    Art. 65.
 §1. Stosunek służbowy sędziego nawiązuje się po doręczeniu mu aktu powołania.
 §2. Sędzia powinien zgłosić się w celu objęcia pierwszego stanowiska w ciągu
     czternastu dni od dnia otrzymania aktu powołania.
 §3. W razie nieusprawiedliwionego nieobjęcia pierwszego stanowiska
     sędziowskiego w terminie określonym w § 2, powołanie traci moc;
     okoliczność tę stwierdza Minister Sprawiedliwości.
 
                                    Art. 66.
Przy powołaniu sędzia składa ślubowanie wobec Prezydenta Rzeczypospolitej
Polskiej według następującej roty:
    "Ślubuję uroczyście jako sędzia sądu powszechnego służyć wiernie
    Rzeczypospolitej Polskiej, stać na straży prawa, obowiązki sędziego
    wypełniać sumiennie, sprawiedliwość wymierzać zgodnie z przepisami prawa,
    bezstronnie według mego sumienia, dochować tajemnicy państwowej i
    służbowej, a w postępowaniu kierować się zasadami godności i uczciwości.";
    składający ślubowanie może dodać na końcu zwrot: "Tak mi dopomóż Bóg".
                                        
                                    Art. 67.
 §1. Prezes sądu okręgowego prowadzi dla każdego sędziego sądu rejonowego i
     sędziego sądu okręgowego sprawującego urząd w danym okręgu sądowym, osobny
     wykaz służbowy, zawierający podstawowe dane dotyczące jego stosunków
     służbowych i osobistych w zakresie mającym wpływ na pełnienie urzędu
     sędziego. Prezes sądu apelacyjnego prowadzi taki wykaz dla sędziów sądu
     apelacyjnego.
 §2. Minister Sprawiedliwości określi, w drodze rozporządzenia, wzór wykazów
     służbowych oraz sposób ich prowadzenia, na podstawie akt osobowych
     prowadzonych dla sędziego, dokumentów oraz innych informacji,
     stwierdzających dane zamieszczane w wykazie.
                                        
                                    Art. 68.
 §1. Stosunek służbowy sędziego rozwiązuje się z mocy prawa, jeżeli sędzia
     zrzekł się urzędu. Zrzeczenie się urzędu jest skuteczne po upływie trzech
     miesięcy od dnia złożenia na ręce Ministra Sprawiedliwości oświadczenia,
     chyba że na wniosek sędziego Minister Sprawiedliwości określi inny termin.
     O zrzeczeniu się urzędu przez sędziego Minister Sprawiedliwości zawiadamia
     Krajową Radę Sądownictwa i Prezydenta Rzeczypospolitej Polskiej.
 §2. Prawomocne orzeczenie sądu dyscyplinarnego o złożeniu sędziego z urzędu
     oraz prawomocne orzeczenie sądu skazujące na środek karny pozbawienia praw
     publicznych lub zakazu zajmowania stanowiska sędziego pociąga za sobą, z
     mocy prawa, utratę urzędu i stanowiska sędziego; stosunek służbowy
     sędziego wygasa z chwilą uprawomocnienia się orzeczenia.
 §3. Stosunek służbowy sędziego wygasa z dniem utraty przez niego obywatelstwa
     polskiego.
 
                                    Art. 69.
 §1. Sędzia przechodzi w stan spoczynku z dniem ukończenia 65 roku życia, chyba
     że Krajowa Rada Sądownictwa, na wniosek sędziego, po zasięgnięciu opinii
     kolegium właściwego sądu wyrazi zgodę na dalsze zajmowanie stanowiska, nie
     dłużej jednak niż do ukończenia przez sędziego 70 roku życia.
 §2. Sędzia przechodzi na swój wniosek w stan spoczynku, z zachowaniem prawa do
     uposażenia określonego w art. 100 § 2, po ukończeniu 55 lat przez kobietę
     jeżeli przepracowała na stanowisku sędziego nie mniej niż 25 lat, a 60 lat
     przez mężczyznę, jeżeli przepracował na stanowisku sędziego nie mniej niż
     30 lat.
 §3. Wniosek, o którym mowa w § 1, składa się do Krajowej Rady Sądownictwa
     najpóźniej na sześć miesięcy przed ukończeniem przez sędziego 65 roku
     życia. W razie niezakończenia postępowania związanego z rozpoznaniem
     wniosku, sędzia pozostaje w służbie do czasu zakończenia postępowania w
     tym postępowania przed Sądem Najwyższym.
 
                                    Art. 70.
 §1. Sędziego przenosi się w stan spoczynku na jego wniosek albo na wniosek
     właściwego kolegium sądu, jeżeli z powodu choroby lub utraty sił uznany
     został przez lekarza orzecznika Zakładu Ubezpieczeń Społecznych za trwale
     niezdolnego do pełnienia obowiązków sędziego.
 §2. Z żądaniem przeniesienia w stan spoczynku oraz zbadania niezdolności do
     pełnienia obowiązków przez sędziego i wydania orzeczenia, może wystąpić
     zainteresowany sędzia lub właściwe kolegium sądu. W przypadku sędziego
     pełniącego funkcję prezesa sądu okręgowego i apelacyjnego z wnioskiem może
     wystąpić także Minister Sprawiedliwości.
 §3. Orzeczenie w sprawie trwałej niezdolności do pełnienia obowiązków
     sędziego, o którym mowa w § 1 i 2, lekarz orzecznik Zakładu Ubezpieczeń
     Społecznych doręcza zainteresowanemu sędziemu oraz odpowiednio prezesowi
     sądu okręgowego albo apelacyjnego, a w przypadku sędziego pełniącego
     funkcję prezesa sądu okręgowego albo apelacyjnego orzeczenie doręcza się
     także Ministrowi Sprawiedliwości.
 §4. Koszty badania i wydania orzeczenia pokrywa Skarb Państwa.
 
                                    Art. 71.
 §1. Sędzia może być przeniesiony w stan spoczynku, na wniosek kolegium
     właściwego sądu, jeżeli z powodu choroby lub płatnego urlopu dla
     poratowania zdrowia nie pełnił służby przez okres roku. Do okresu tego
     wlicza się okresy poprzedniej przerwy w pełnieniu służby z powodu choroby
     lub płatnego urlopu dla poratowania zdrowia, jeżeli okres czynnej służby
     nie przekroczył 30 dni.
 §2. Sędzia może być przeniesiony w stan spoczynku, jeżeli bez uzasadnionej
     przyczyny nie poddał się badaniu, o którym mowa w art. 70 § 2, jeżeli z
     żądaniem badania wystąpiło kolegium sądu albo Minister Sprawiedliwości.
 §3. Sędzia może być również przeniesiony w stan spoczynku, na wniosek Ministra
     Sprawiedliwości, w razie zmiany ustroju sądów lub zmiany granic okręgów
     sądowych, jeżeli nie został przeniesiony do innego sądu.
                                    Art. 72.
O rozwiązaniu stosunku służbowego, o którym mowa w art. 68 § 1, lub o
wygaśnięciu stosunku służbowego, o którym mowa w art. 68 § 2, albo o przejściu
sędziego w stan spoczynku na podstawie art. 69, sędziego zawiadamia Minister
Sprawiedliwości.
                                        
                                    Art. 73.
 §1. W sprawach przeniesienia sędziego w stan spoczynku, o których mowa w art.
     70 i 71, podejmuje decyzję Krajowa Rada Sądownictwa, na wniosek sędziego,
     kolegium właściwego sądu albo Ministra Sprawiedliwości.
 §2. Od decyzji Krajowej Rady Sądownictwa w sprawach, o których mowa w art. 69
     § 3, art. 70 i 71, przysługuje odwołanie do Sądu Najwyższego.
 §3. Odwołanie wnosi się, za pośrednictwem Krajowej Rady Sądownictwa, w
     terminie miesiąca od doręczenia skarżącemu decyzji. Odwołanie przysługuje
     sędziemu i prezesowi właściwego sądu, a w sprawach, w których wniosek
     został złożony przez kolegium sądu albo przez Ministra Sprawiedliwości,
     także temu kolegium albo Ministrowi Sprawiedliwości.
 
                                    Art. 74.
 §1. Sędzia przeniesiony w stan spoczynku z przyczyn, o których mowa w art. 71
     § 3, ma prawo powrócić na stanowisko zajmowane poprzednio albo otrzymać
     stanowisko równorzędne poprzednio zajmowanemu, jeżeli ustały przyczyny
     będące podstawą przeniesienia w stan spoczynku.
 §2. W celu wykonania prawa, o którym mowa w § 1, sędzia zgłasza zamiar powrotu
     na stanowisko zajmowane poprzednio albo wniosek o wyznaczenie mu
     stanowiska równorzędnego do Krajowej Rady Sądownictwa, która w terminie
     miesiąca wydaje w tej sprawie decyzję. W razie decyzji negatywnej sędziemu
     przysługuje odwołanie do Sądu Najwyższego.
                                        
                                    Art. 75.
 §1. Przeniesienie sędziego na inne miejsce służbowe może nastąpić tylko za
     jego zgodą.
 §2. Zgoda sędziego na przeniesienie na inne miejsce służbowe nie jest wymagana
     w przypadkach:
   1) zniesienia stanowiska wywołanego zmianą w organizacji sądownictwa lub
     zniesienia danego sądu lub wydziału zamiejscowego albo przeniesienia
     siedziby sądu,
   2) niedopuszczalności zajmowania stanowiska sędziego w danym sądzie, wskutek
     zawarcia między sędziami związku małżeńskiego albo powstania powinowactwa,
     o którym mowa w art. 6,
   3) gdy wymaga tego wzgląd na powagę stanowiska, na podstawie orzeczenia sądu
     dyscyplinarnego, wydanego na wniosek kolegium właściwego sądu,
   4) przeniesienia w wyniku kary dyscyplinarnej.
 §3. O przeniesieniu sędziego w przypadkach określonych w § 1 i 2, wydaje
     decyzję Minister Sprawiedliwości, z tym że przeniesienie sędziego z
     przyczyn wymienionych w § 2 pkt 1 może nastąpić, jeżeli uwzględnienie
     wniosku sędziego co do nowego miejsca służbowego nie jest możliwe.
 §4. W przypadkach, o których mowa w § 2 pkt 1 i 2, od decyzji Ministra
     Sprawiedliwości sędziemu przysługuje odwołanie do Sądu Najwyższego.
 
                                    Art. 76.
W razie przeniesienia sędziego do innej miejscowości, przysługuje mu zwrot
kosztów przeniesienia, z wyjątkiem przypadku, gdy przeniesienie nastąpiło w
drodze dyscyplinarnej lub na wniosek sędziego. Sędziemu przenoszonemu na jego
wniosek Minister Sprawiedliwości, w szczególnie uzasadnionych przypadkach, może
przyznać zwrot kosztów przeniesienia.
       
                                    Art. 77.
 §1. Minister Sprawiedliwości może delegować sędziego, za jego zgodą, do
     pełnienia obowiązków sędziego lub czynności administracyjnych w innym
     sądzie, Ministerstwie Sprawiedliwości lub innej jednostce organizacyjnej
     podległej Ministrowi Sprawiedliwości albo przez niego nadzorowanej, na
     wniosek Pierwszego Prezesa Sądu Najwyższego - w Sądzie Najwyższym, a na
     wniosek Prezesa Naczelnego Sądu Administracyjnego - w tym Sądzie, na czas
     określony, nie dłuższy niż dwa lata, albo na czas nieokreślony.
 §2. Minister Sprawiedliwości może delegować sędziego, za jego zgodą, na
     wniosek Przewodniczącego Krajowej Rady Sądownictwa do pełnienia czynności
     w Biurze tej Rady.
 §3. Minister Sprawiedliwości może delegować sędziego na jego wniosek do
     pełnienia obowiązków w międzynarodowej sędziowskiej organizacji
     pozarządowej.
 §4. Sędzia delegowany na podstawie § 1, na czas nieokreślony, może być
     odwołany z delegowania, względnie z niego ustąpić za trzymiesięcznym
     uprzedzeniem.
 §5. Sędzia delegowany do sądu wyższego, po trzech miesiącach delegowania, na
     pozostały okres delegacji uzyskuje prawo do wynagrodzenia zasadniczego w
     stawce podstawowej, przewidzianego dla sędziego tego sądu, chyba że
     przysługuje mu druga stawka awansowa na zajmowanym stanowisku.
 §6. Jeżeli delegowanie sędziego następuje do innej miejscowości niż
     miejscowość, w której znajduje się miejsce służbowe sędziego, niebędącej
     miejscem jego stałego zamieszkania, sędziemu delegowanemu przysługuje
     prawo do nieodpłatnego zakwaterowania, w warunkach odpowiadających
     godności urzędu, albo zwrot kosztów zamieszkania w miejscu delegowania
     oraz świadczenia dodatkowe, rekompensujące niedogodności wynikające z
     delegowania poza stałe miejsce służbowe.
 §7. Delegowanie sędziego w przypadkach, o których mowa w § 1, może nastąpić
     nawet bez jego zgody na okres nie dłuższy niż trzy miesiące w ciągu roku.
     Delegowanie sędziego bez jego zgody może być powtórzone nie wcześniej niż
     po upływie dwóch lat.
 §8. Prezes sądu okręgowego, po uzyskaniu zgody kolegium sądu okręgowego, może
     delegować sędziego sądu rejonowego albo sędziego sądu okręgowego do
     pełnienia obowiązków sędziego na obszarze właściwości tego samego sądu
     okręgowego, jednakże na czas nie dłuższy niż miesiąc w ciągu roku. Prezes
     sądu apelacyjnego, po uzyskaniu zgody kolegium sądu apelacyjnego, może
     delegować do sądu apelacyjnego sędziego sądu okręgowego z obszaru
     właściwości danego sądu apelacyjnego również na czas nie dłuższy niż
     miesiąc w ciągu roku.
 
                                    Art. 78.
 §1. Sędziemu delegowanemu do pełnienia czynności w Ministerstwie
     Sprawiedliwości mogą być powierzane obowiązki na stanowiskach
     urzędniczych, z wyłączeniem stanowiska dyrektora generalnego urzędu.
 §2. Sędzia delegowany do pełnienia czynności administracyjnych w Ministerstwie
     Sprawiedliwości ma prawo do wynagrodzenia zasadniczego przysługującego mu
     na zajmowanym stanowisku sędziowskim oraz dodatku za długoletnią pracę. W
     okresie delegowania sędzia otrzymuje dodatek funkcyjny, określony w
     rozporządzeniu wydanym na podstawie art. 91 § 8.
 §3. Ponadto w okresie delegowania, ze względu na charakter pracy i zakres
     wykonywanych zadań, sędziemu może być przyznany przez Ministra
     Sprawiedliwości dodatek specjalny w kwocie nieprzekraczającej 40% łącznie
     wynagrodzenia zasadniczego i dodatku funkcyjnego. Dodatek przyznaje się na
     czas określony, a w indywidualnych przypadkach - także na czas
     nieokreślony.
 §4. W szczególnie uzasadnionych przypadkach dodatek ten może przekraczać
     wysokość, o której mowa w § 3.
 §5. Minister Sprawiedliwości, po zasięgnięciu opinii Krajowej Rady Sądownictwa
     określi, w drodze rozporządzenia, szczegółowe zasady delegowania sędziów
     do pełnienia obowiązków w Ministerstwie Sprawiedliwości oraz szczegółowe
     zasady i zakres świadczeń dodatkowych związanych z delegowaniem sędziów
     poza stałe miejsce służbowe, mając na względzie poziom świadczeń
     przysługujących pracownikom odbywającym podróże służbowe oraz czasowo
     przenoszonym.
 
                                    Art. 79.
Sędzia nie może, powołując się na zasadę niezawisłości sędziowskiej, uchylić się
od wykonania poleceń w zakresie czynności administracyjnych, jeżeli z mocy
przepisów ustawy należą do obowiązków sędziowskich, a także poleceń dotyczących
sprawności postępowania sądowego; może jednak domagać się wydania polecenia na
piśmie.
                                    Art. 80.
 §1. Sędzia nie może być zatrzymany ani pociągnięty do odpowiedzialności karnej
     sądowej lub administracyjnej bez zezwolenia właściwego sądu
     dyscyplinarnego. Nie dotyczy to zatrzymania w razie ujęcia sędziego na
     gorącym uczynku przestępstwa, jeżeli zatrzymanie jest niezbędne do
     zapewnienia prawidłowego toku postępowania. Do czasu wydania uchwały
     zezwalającej na pociągnięcie sędziego do odpowiedzialności karnej sądowej
     lub administracyjnej wolno podejmować tylko czynności niecierpiące zwłoki.
 §2. O zatrzymaniu sędziego niezwłocznie powiadamia się prezesa sądu
     apelacyjnego właściwego ze względu na miejsce zatrzymania. Może on nakazać
     natychmiastowe zwolnienie zatrzymanego sędziego. O fakcie zatrzymania
     sędziego, prezes sądu apelacyjnego niezwłocznie zawiadamia Krajową Radę
     Sądownictwa i Ministra Sprawiedliwości.
 §3. W terminie siedmiu dni od doręczenia uchwały odmawiającej zezwolenia na
     pociągnięcie sędziego do odpowiedzialności karnej sądowej lub
     administracyjnej, organowi lub osobie, która wniosła o zezwolenie oraz
     rzecznikowi dyscyplinarnemu przysługuje zażalenie do sądu dyscyplinarnego
     drugiej instancji. W tym samym terminie sędziemu przysługuje zażalenie na
     uchwałę zezwalającą na pociągnięcie go do odpowiedzialności karnej
     sądowej. Poza tym do postępowania przed sądem dyscyplinarnym w sprawach o
     zezwolenie na pociągnięcie sędziego do odpowiedzialności karnej sądowej
     lub administracyjnej stosuje się przepisy o postępowaniu dyscyplinarnym.
 §4. Orzekając w sprawie, o której mowa w § 1, sąd dyscyplinarny może
     poprzestać na oświadczeniu sędziego, że wnosi o wydanie uchwały o
     zezwoleniu na pociągnięcie go do odpowiedzialności karnej sądowej lub
     administracyjnej.
 
                                    Art. 81.
Za wykroczenia sędzia odpowiada wyłącznie dyscyplinarnie.
                                        
                                   Rozdział 2
                            Prawa i obowiązki sędziów
                                        
                                    Art. 82.
 §1. Sędzia jest obowiązany postępować zgodnie ze ślubowaniem sędziowskim oraz
     stale podnosić kwalifikacje zawodowe.
 §2. Sędzia powinien w służbie i poza służbą strzec powagi stanowiska sędziego
     i unikać wszystkiego, co mogłoby przynieść ujmę godności sędziego lub
     osłabiać zaufanie do jego bezstronności.
 §3. Minister Sprawiedliwości, po zasięgnięciu opinii Krajowej Rady
     Sądownictwa, może określić, w drodze rozporządzenia, szczegółowe zasady i
     tryb kształcenia sędziów.
 
                                    Art. 83.
Czas pracy sędziego jest określony wymiarem jego zadań.
                                        
                                    Art. 84.
 §1. Sędzia na rozprawach używa stroju urzędowego. Strojem urzędowym sędziego
     na rozprawie sądowej jest toga, a sędziego przewodniczącego na rozprawie,
     także nakładany na kołnierz togi łańcuch z wizerunkiem orła. Do stroju
     urzędowego sędziego należy również biret, jeżeli jego używanie wynika z
     przepisów o czynnościach sądowych.
 §2. Minister Sprawiedliwości, po zasięgnięciu opinii Krajowej Rady Sądownictwa
     określi, w drodze rozporządzenia, wzór stroju urzędowego sędziów,
     uwzględniając uroczysty charakter stroju, odpowiedni dla powagi sądu i
     utrwalonej tradycji.
 §3. Sędzia otrzymuje legitymację służbową, wymieniającą zajmowane przez niego
     stanowisko i miejsce służbowe. Minister Sprawiedliwości określi, w drodze
     zarządzenia, wzór legitymacji służbowej sędziego.
 
                                    Art. 85.
 §1. Sędzia jest obowiązany zachować w tajemnicy okoliczności sprawy, o których
     powziął wiadomość ze względu na swój urząd, poza jawną rozprawą sądową.
 §2. Obowiązek zachowania tajemnicy trwa także po ustaniu stosunku służbowego.
 §3. Obowiązek zachowania tajemnicy ustaje, gdy sędzia składa zeznania jako
     świadek przed sądem, chyba że ujawnienie tajemnicy zagraża dobru państwa
     albo takiemu ważnemu interesowi prywatnemu, który nie jest sprzeczny z
     celami wymiaru sprawiedliwości. W tych przypadkach od obowiązku zachowania
     tajemnicy może zwolnić sędziego Minister Sprawiedliwości.
 §4. Sędzia nie podlega postępowaniu sprawdzającemu przewidzianemu w ustawie z
     dnia 22 stycznia 1999 r. o ochronie informacji niejawnych (Dz.U. Nr 11,
     poz. 95, z 2000 r. Nr 12, poz. 136 i Nr 39, poz. 462 oraz z 2001 r. Nr 22,
     poz. 247,  Nr 27, poz. 298 i Nr 56, poz. 580).
 
                                    Art. 86.
 §1. Sędzia nie może podejmować dodatkowego zatrudnienia, z wyjątkiem
     zatrudnienia na stanowisku dydaktycznym, naukowo-dydaktycznym lub naukowym
     w łącznym wymiarze nieprzekraczającym pełnego wymiaru czasu pracy
     pracowników zatrudnionych na tych stanowiskach, jeżeli wykonywanie tego
     zatrudnienia nie przeszkadza w pełnieniu obowiązków sędziego.
§2. Sędziemu nie wolno także podejmować innego zajęcia ani sposobu
   zarobkowania, które przeszkadzałoby w pełnieniu obowiązków sędziego, mogło
   osłabiać zaufanie do jego bezstronności lub przynieść ujmę godności urzędu
   sędziego.
§3. Sędzia nie może:
   1) być członkiem zarządu, rady nadzorczej lub komisji rewizyjnej spółki
     prawa handlowego,
   2) być członkiem zarządu, rady nadzorczej lub komisji rewizyjnej
     spółdzielni,
   3) być członkiem zarządu fundacji prowadzącej działalność gospodarczą,
   4) posiadać w spółce prawa handlowego więcej niż 10% akcji lub udziały
     przedstawiające więcej niż 10% kapitału zakładowego,
   5) prowadzić działalności gospodarczej na własny rachunek lub wspólnie z
     innymi osobami, a także zarządzać taką działalnością lub być
     przedstawicielem bądź pełnomocnikiem w prowadzeniu takiej działalności.
 §4. O zamiarze podjęcia dodatkowego zatrudnienia, o którym mowa w § 1,  a
     także o podjęciu innego zajęcia lub sposobu zarobkowania, sędzia sądu
     apelacyjnego oraz sędzia sądu okręgowego zawiadamia prezesa właściwego
     sądu, a prezesi tych sądów - Ministra Sprawiedliwości. Sędzia sądu
     rejonowego kieruje zawiadomienie, o którym mowa w zdaniu pierwszym, do
     prezesa właściwego sądu okręgowego.
 §5. Prezes właściwego sądu w stosunku do sędziego, a Minister Sprawiedliwości
     w stosunku do prezesa sądu apelacyjnego i prezesa sądu okręgowego wydaje
     decyzję o sprzeciwie wobec zamiaru podjęcia zatrudnienia na stanowisku
     dydaktycznym, naukowo-dydaktycznym lub naukowym w szkole wyższej, jeżeli
     uzna, że będzie ono przeszkadzało w pełnieniu obowiązków sędziego oraz
     wobec podejmowania lub kontynuowania innego zajęcia, które przeszkadza w
     pełnieniu obowiązków sędziego, osłabia zaufanie do jego bezstronności lub
     przynosi ujmę godności urzędu sędziego.
 §6. Jeżeli prezes sądu sprzeciwił się podjęciu przez sędziego dodatkowego
     zatrudnienia lub zajęcia, o których mowa w § 4, sprawę, na wniosek
     sędziego, rozstrzyga kolegium właściwego sądu.
 
                                    Art. 87.
 §1. Sędziowie są obowiązani do złożenia oświadczenia o swoim stanie
     majątkowym. Oświadczenie o stanie majątkowym dotyczy majątku odrębnego
     oraz objętego małżeńską wspólnością majątkową. Oświadczenie to powinno
     zawierać w szczególności informacje o posiadanych zasobach pieniężnych,
     nieruchomościach, udziałach i akcjach w spółkach prawa handlowego, a
     ponadto o nabytym przez sędziego albo jego małżonka od Skarbu Państwa albo
     innej państwowej lub samorządowej osoby prawnej mieniu, które podlegało
     zbyciu w drodze przetargu.
 §2. Oświadczenie, o którym mowa w § 1, sędziowie składają właściwemu
     terytorialnie prezesowi sądu apelacyjnego.
 §3. Analizy danych zawartych w oświadczeniu, o którym mowa w § 1, dokonuje
     właściwe kolegium sądu apelacyjnego w terminie do dnia 30 czerwca każdego
     roku i przedstawia jej wyniki zgromadzeniu ogólnemu sędziów apelacji.
 §4. Prezesi sądów apelacyjnych składają oświadczenie, o którym mowa w § 1,
     Krajowej Radzie Sądownictwa, która dokonuje analizy zawartych w nim danych
     w terminie do dnia 30 czerwca każdego roku.
 §5. Oświadczenie, o którym mowa w § 1, składa się przed objęciem urzędu
     sędziego, a następnie co roku do dnia 31 marca, według stanu na dzień 31
     grudnia roku poprzedniego, a także w dniu opuszczenia urzędu.
 §6. Informacje zawarte w oświadczeniu, o którym mowa w § 1, stanowią tajemnicę
     służbową, chyba że sędzia, który złożył oświadczenie, wyraził pisemną
     zgodę na ich ujawnienie. W szczególnie uzasadnionych przypadkach podmiot
     uprawniony, zgodnie z § 2 lub § 4, do odebrania oświadczenia może je
     ujawnić pomimo braku zgody składającego oświadczenie.
 §7. Oświadczenie, o którym mowa w § 1, przechowuje się przez sześć lat.
 
                                    Art. 88.
Do złożenia oświadczenia, o którym mowa w art. 87 § 1, stosuje się odpowiednio
formularz, określony przepisami o ograniczeniu prowadzenia działalności
gospodarczej przez osoby pełniące funkcje publiczne.
                                        
                                    Art. 89.
 §1. Żądania, wystąpienia i zażalenia w sprawach związanych z pełnionym urzędem
     sędzia może wnosić tylko w drodze służbowej. W takich sprawach sędzia nie
     może zwracać się do instytucji i osób postronnych ani podawać tych spraw
     do wiadomości publicznej.
 §2. W sprawach o roszczenia ze stosunku służbowego sędziemu przysługuje droga
     sądowa.
 
                                    Art. 90.
Sędzia sądu rejonowego i sędzia sądu okręgowego jest obowiązany niezwłocznie
zawiadomić prezesa sądu okręgowego, sędzia sądu apelacyjnego i prezes sądu
okręgowego - prezesa sądu apelacyjnego, a prezes sądu apelacyjnego - Ministra
Sprawiedliwości o toczącej się sprawie sądowej, w której występuje jako strona
lub uczestnik postępowania.
                                    Art. 91.
 §1. Wynagrodzenie zasadnicze sędziego stanowi wielokrotność kwoty bazowej
     ustalonej na dany rok na podstawie przepisów o kształtowaniu wynagrodzeń w
     państwowej sferze budżetowej; wysokość wynagrodzenia sędziów sądów
     równorzędnych różnicuje staż pracy i pełnione funkcje. Wynagrodzenie
     zasadnicze w stawce podstawowej nie może być niższe niż wynagrodzenie
     zasadnicze w stawce awansowej drugiej dla bezpośrednio niższego stanowiska
     sędziowskiego.
 §2. Wynagrodzenie zasadnicze sędziego na danym stanowisku ustala się w stawce
     podstawowej, w stawce pierwszej awansowej albo w stawce drugiej awansowej.
     Pierwsza stawka awansowa stanowi 110% stawki podstawowej, a druga stawka
     awansowa 125% stawki podstawowej dla danego stanowiska sędziowskiego.
 §3. Sędzia obejmując stanowisko otrzymuje wynagrodzenie zasadnicze w stawce
     podstawowej. Wynagrodzenie zasadnicze sędziego podwyższa się do wysokości
     stawki pierwszej awansowej po siedmiu latach pracy na danym stanowisku
     sędziowskim. Okres ten ulega wydłużeniu o trzy lata w razie ukarania
     sędziego w tym czasie karą dyscyplinarną lub dwukrotnego wytknięcia
     uchybienia, o którym mowa w art. 40, względnie zwrócenia uwagi w trybie
     określonym w art. 37 § 4.
 §4. Wynagrodzenie zasadnicze sędziego ulega podwyższeniu do stawki drugiej
     awansowej po siedmiu latach pracy na danym stanowisku sędziowskim od
     uzyskania przez sędziego stawki pierwszej awansowej. Przepis § 3 zdanie
     trzecie stosuje się odpowiednio.
 §5. Do czasu pracy na stanowisku sędziego dolicza się czas pozostawania przez
     sędziego poza zawodem sędziowskim, jeżeli spowodowane to było represjami
     za polityczną postawę sędziego, o ile powrót do zawodu nastąpił nie
     później niż do 31 grudnia 1990 r.
 §6. W związku z pełnioną funkcją sędziemu przysługuje dodatek funkcyjny,
     stanowiący procent kwoty bazowej, o której mowa w § 1.
 §7. Wynagrodzenie sędziów różnicuje ponadto dodatek za długoletnią pracę,
     wynoszący począwszy od szóstego roku pracy 5% wynagrodzenia zasadniczego i
     wzrastający po każdym roku o 1%, aż do osiągnięcia 20% wynagrodzenia
     zasadniczego.
 §8. Prezydent Rzeczypospolitej Polskiej, po zasięgnięciu opinii Krajowej Rady
     Sądownictwa określa, w drodze rozporządzenia, stawki podstawowe
     wynagrodzenia zasadniczego oraz stawki dodatku funkcyjnego sędziów.
 §9. Od wynagrodzenia sędziów nie odprowadza się składek na ubezpieczenie
     społeczne.
 §10. W razie rozwiązania albo wygaśnięcia stosunku służbowego sędziego w
     sposób, o którym mowa w art. 68, od wynagrodzenia wypłaconego sędziemu w
     okresie służby, od którego nie odprowadzano składki na ubezpieczenie
     społeczne, przekazuje się składkę do Zakładu Ubezpieczeń Społecznych,
     przewidzianą za ten okres w przepisach o ubezpieczeniu społecznym.
 §11. Składka na ubezpieczenie społeczne, o której mowa w § 10, podlega
     waloryzacji:
   1) za okres do 31 grudnia 1998 r. wskaźnikiem wzrostu płac wynikającym ze
     wzrostu prognozowanego przeciętnego wynagrodzenia, określanego corocznie w
     ustawie budżetowej, które stanowiło podstawę do ustalania środków i
     limitów na wynagrodzenia sędziów,
   2) za okres od 1 stycznia 1999 r. wskaźnikiem waloryzacji składek określonym
     na podstawie przepisów o emeryturach i rentach z Funduszu Ubezpieczeń
     Społecznych.
 §12. Przy obliczaniu kwoty należnych składek, waloryzowanych na podstawie § 11
     pkt 2, stosuje się odpowiednio art. 19 ust. 1 ustawy z dnia 13
     października 1998 r. o systemie ubezpieczeń społecznych (Dz.U. Nr 137,
     poz. 887 i Nr 162, poz. 1118 i poz. 1126, z 1999 r. Nr 26, poz. 228, Nr
     60, poz. 636, Nr 72, poz. 802, Nr 78, poz. 875 i Nr 110, poz. 1256, z 2000
     r. Nr 9, poz. 118, Nr 95, poz. 1041, Nr 104, poz. 1104 i Nr 119, poz. 1249
     oraz z 2001 r. Nr 8, poz. 64, Nr 27, poz. 298 i Nr 39, poz. 459).
                                        
                                    Art. 92.
 §1. Sędziemu przysługuje corocznie urlop dodatkowy w wymiarze:
   1) sześciu dni roboczych - po dziesięciu latach pracy,
   2) dwunastu dni roboczych - po piętnastu latach pracy.
 §2. Do okresu pracy, od którego zależy wymiar urlopu dodatkowego, wlicza się
     wszystkie okresy zatrudnienia w sądzie lub prokuraturze na stanowiskach:
     aplikantów, asesorów, sędziów i prokuratorów, a także okresy wykonywania
     zawodu adwokata, radcy prawnego lub zajmowania samodzielnego stanowiska w
     organach władzy publicznej, z którym związana była praktyka prawnicza,
     oraz inne okresy pracy, jeżeli z tytułu tego zatrudnienia przysługiwał
     zwiększony wymiar urlopu.
 §3. Sędziemu przysługuje gratyfikacja jubileuszowa w wysokości:
   1) po dwudziestu latach pracy - 100% wynagrodzenia miesięcznego,
   2) po dwudziestu pięciu latach pracy - 150% wynagrodzenia miesięcznego,
   3) po trzydziestu latach pracy - 200% wynagrodzenia miesięcznego,
   4) po trzydziestu pięciu latach pracy - 250% wynagrodzenia miesięcznego,
   5) po czterdziestu latach pracy - 350% wynagrodzenia miesięcznego,
   6) po czterdziestu pięciu latach pracy - 400% wynagrodzenia miesięcznego.
 §4. Do okresu pracy uprawniającego do gratyfikacji jubileuszowej wlicza się
     wszystkie poprzednie zakończone okresy zatrudnienia oraz inne okresy,
     jeżeli z mocy odrębnych przepisów podlegają one wliczeniu do okresu pracy,
     od którego zależą uprawnienia pracownicze.
 §5. Do obliczania i wypłacania gratyfikacji jubileuszowej stosuje się
     odpowiednio przepisy dotyczące nagród jubileuszowych, o których mowa w
     przepisach o pracownikach urzędów państwowych.
                                        
                                    Art. 93.
 §1. Sędziemu można udzielić płatnego urlopu dla poratowania zdrowia.
 §2. Urlop dla poratowania zdrowia nie może przekraczać sześciu miesięcy i nie
     może być udzielony, jeżeli sędzia nie pełnił służby przez okres roku z
     powodu choroby.
 §3. Urlopu dla poratowania zdrowia udziela Minister Sprawiedliwości.
 
                                    Art. 94.
 §1. W okresie nieobecności w pracy z powodu choroby sędzia otrzymuje
     wynagrodzenie, nie dłużej jednak niż przez okres roku.
 §2. W razie niemożności wykonywania pracy z innych przyczyn, uprawniających do
     uzyskania świadczeń, określonych w przepisach o świadczeniach pieniężnych
     z ubezpieczenia społecznego, sędziemu przysługuje wynagrodzenie w
     wysokości świadczeń pieniężnych z ubezpieczenia społecznego, przez okres
     przewidziany w tych przepisach.
 §3. Za inną usprawiedliwioną nieobecność w pracy sędziemu przysługuje
     wynagrodzenie.
 §4. W przypadkach, w których pracownikom podlegającym ubezpieczeniu
     społecznemu przysługują zasiłki niezależnie od prawa do wynagrodzenia,
     sędziemu przysługuje świadczenie pieniężne w wysokości zasiłku z
     ubezpieczenia społecznego.
 
                                    Art. 95.
 §1. Sędzia powinien mieszkać w miejscowości będącej siedzibą sądu, w którym
     pełni służbę.
 §2. Prezes sądu okręgowego w stosunku do sędziego sądu rejonowego oraz
     sędziego sądu okręgowego, a prezes sądu apelacyjnego w stosunku do
     sędziego tego sądu, w uzasadnionych przypadkach, może wyrazić zgodę na
     zamieszkanie sędziego w innej miejscowości.
 §3. W razie uzyskania zgody, o której mowa w § 2, sędziemu przysługuje zwrot
     kosztów przejazdu z miejsca zamieszkania do siedziby sądu. Zwrot kosztów
     jednak nie przysługuje, jeżeli zmiana miejsca służbowego nastąpiła w
     wyniku orzeczenia kary dyscyplinarnej wymienionej w art. 109 § 1 pkt 4
     oraz orzeczenia sądu dyscyplinarnego o przeniesieniu sędziego na inne
     miejsce służbowe ze względu na powagę stanowiska.
                                        
                                    Art. 96.
 §1. Sędziemu może być przyznana, jako pożyczka, pomoc finansowa na
     zaspokojenie jego potrzeb mieszkaniowych.
 §2. Środki na pomoc finansową, o której mowa w § 1, nie mogą być niższe niż 5%
     rocznego funduszu płac przeznaczonego dla sędziów.
 §3. Minister Sprawiedliwości, w porozumieniu z ministrem właściwym do spraw
     finansów publicznych określi, w drodze rozporządzenia, sposób planowania i
     wykorzystywania środków na zaspokojenie potrzeb mieszkaniowych sędziów
     oraz warunki przyznawania pomocy, o której mowa w § 1, z uwzględnieniem
     zaangażowania środków własnych sędziego, udziału kolegiów sądów w
     przyznawaniu pomocy oraz zasady racjonalności gospodarowania środkami oraz
     przy przyjęciu zasady, że w razie rozwiązania albo wygaśnięcia stosunku
     służbowego sędziego w sposób, o którym mowa w art. 68, pożyczka podlega
     zwrotowi wraz z oprocentowaniem w wysokości obowiązującej przy powszechnie
     dostępnych kredytach bankowych.
 
                                    Art. 97.
 §1. W razie powołania sędziego do niezawodowej służby wojskowej, jego prawa i
     obowiązki służbowe ulegają zawieszeniu na czas trwania służby. Sędzia
     zachowuje jednak swoje stanowisko i prawo do wynagrodzenia, a czas służby
     wojskowej wlicza się do okresu stosunku służbowego na stanowisku sędziego.
 §2. Inne szczególne uprawnienia związane ze stosunkiem służbowym sędziego
     powołanego do czynnej służby wojskowej i zwolnionego z tej służby normują
     przepisy o powszechnym obowiązku obrony Rzeczypospolitej Polskiej lub
     przepisy o służbie wojskowej żołnierzy zawodowych.
 §3. Sędzia powołany do niezawodowej służby wojskowej odbywa ją w organach
     sądownictwa wojskowego.
 
                                    Art. 98.
 §1. Sędziemu ubiegającemu się o mandat posła albo senatora albo radnego
     udziela się urlopu bezpłatnego na czas kampanii wyborczej.
 §2. Sędzia, który został mianowany, powołany lub wybrany do pełnienia funkcji
     w organach państwowych, samorządu terytorialnego, w służbie
     dyplomatycznej, konsularnej lub w organach organizacji międzynarodowych
     oraz ponadnarodowych działających na podstawie umów międzynarodowych
     ratyfikowanych przez Rzeczpospolitą Polską jest obowiązany zrzec się
     niezwłocznie swojego urzędu, chyba że przechodzi w stan spoczynku.
 §3. Sędzia, który zrzekł się urzędu z przyczyn określonych w § 2, może
     powrócić na urząd sędziego i poprzednio zajmowane stanowisko, jeżeli
     przerwa w pełnieniu obowiązków sędziego nie przekracza dziewięciu lat,
     chyba że pełnił funkcje sędziowskie lub prokuratorskie w międzynarodowych
     lub ponadnarodowych organach sądowych.
 §4. W przypadku przewidzianym w § 3, Krajowa Rada Sądownictwa, z inicjatywy
     zainteresowanego, przedstawia Prezydentowi Rzeczypospolitej Polskiej
     wniosek o powołanie byłego sędziego na urząd sędziego, chyba że nie
     spełnia on warunków wymaganych do powołania na urząd sędziego. Po
     powołaniu na urząd, sędziemu wyznacza się poprzednio zajmowane stanowisko
     i miejsce służbowe,   niezależnie od liczby stanowisk sędziowskich w danym
     sądzie.
 §5. W razie odmowy przedstawienia Prezydentowi Rzeczypospolitej Polskiej
     wniosku, o którym mowa w § 4, zainteresowanemu służy skarga do Sądu
     Najwyższego.
 §6. Przepisów §  2-5 nie stosuje się do powołania sędziego na stanowisko
     podsekretarza stanu w Ministerstwie Sprawiedliwości. W takim przypadku, na
     okres pełnienia tego stanowiska, sędziego deleguje się do Ministerstwa
     Sprawiedliwości na zasadach określonych w art. 77 § 1.
 
                                    Art. 99.
Sędzia w stanie spoczynku może używać dotychczasowego tytułu z dodaniem wyrazów
"w stanie spoczynku".
                                        
                                    Art. 100.
 §1. Sędziemu, który został przeniesiony w stan spoczynku, w razie zmiany
     ustroju sądów lub zmiany granic okręgów sądowych, przysługuje do czasu
     osiągnięcia wieku 65 lat, uposażenie w wysokości wynagrodzenia pobieranego
     na ostatnio zajmowanym stanowisku.
 §2. Sędziemu przechodzącemu lub przeniesionemu w stan spoczynku z powodu
     wieku, choroby lub utraty sił, przysługuje uposażenie w wysokości 75%
     wynagrodzenia zasadniczego i dodatku za wysługę lat, pobieranych na
     ostatnio zajmowanym stanowisku.
 §3. Uposażenie, o którym mowa w § 1 i 2, jest waloryzowane w terminach i w
     wysokości stosownie do zmian wynagrodzeń zasadniczych sędziów czynnych
     zawodowo.
 §4. Sędziemu przechodzącemu w stan spoczynku przysługuje jednorazowa odprawa w
     wysokości sześciomiesięcznego wynagrodzenia, z wyjątkiem przypadku, o
     którym mowa w § 1. W takim przypadku sędzia w stanie spoczynku otrzymuje
     jednorazową odprawę z chwilą osiągnięcia wieku, o którym mowa w § 1.
 §5. Z tytułu pracy na stanowisku sędziego nie przysługuje prawo do emerytury
     lub renty z Funduszu Ubezpieczeń Społecznych, z zastrzeżeniem przypadków,
     o których mowa w art. 91 § 10.
 §6. W razie zbiegu prawa do uposażenia w stanie spoczynku z prawem do
     emerytury lub renty z Funduszu Ubezpieczeń Społecznych, wypłaca się
     wyłącznie uposażenie, z zastrzeżeniem § 7.
 §7. Jeżeli zbieg praw, o którym mowa w § 6, dotyczy sędziego w stanie
     spoczynku, który do chwili przejścia w stan spoczynku był zatrudniony na
     podstawie powołania na stanowisko sędziowskie w niepełnym wymiarze czasu
     pracy stosownie do art. 62, wypłaca się emeryturę oraz uposażenie, z tym
     jednak, że wypłatę uposażenia ogranicza się w taki sposób, aby suma
     emerytury i uposażenia nie przekraczała wysokości całego uposażenia
     sędziego w stanie spoczynku, jakie by otrzymywał, gdyby nie został
     powołany w połowie wymiaru czasu pracy.
 §8. Wynagrodzenie z tytułu pracy na stanowisku sędziego oraz uposażenie
     przysługujące w stanie spoczynku jest osiąganiem przychodu powodującym
     zawieszenie prawa do emerytury lub renty albo zmniejszenie tych świadczeń,
     w rozumieniu przepisów o emeryturach i rentach z Funduszu Ubezpieczeń
     Społecznych. Prezes właściwego sądu i sędzia uprawniony do świadczeń z
     Funduszu Ubezpieczeń Społecznych są obowiązani do powiadamiania organu
     rentowego o osiąganiu wynagrodzenia albo uposażenia i jego wysokości, na
     zasadach i w terminach określonych w przepisach o emeryturach i rentach z
     Funduszu Ubezpieczeń Społecznych.
 
                                    Art. 101.
 §1. W razie śmierci sędziego jego rodzinie przysługuje odprawa pośmiertna na
     zasadach przewidzianych w Kodeksie pracy dla rodzin pracowników.
 §2. W razie śmierci sędziego, albo sędziego w stanie spoczynku lub członka
     jego rodziny, osobie, która pokryła koszty pogrzebu przysługuje
     świadczenie pieniężne w wysokości i na zasadach określonych dla zasiłku
     pogrzebowego z ubezpieczenia społecznego.
 §3. Przepis § 2 stosuje się odpowiednio w razie śmierci osoby pobierającej
     uposażenie rodzinne albo członka rodziny tej osoby.
 §4. W razie zbiegu prawa do świadczenia, o którym mowa w § 2 i 3, z prawem do
     zasiłku pogrzebowego z ubezpieczenia społecznego, przysługuje prawo do
     jednego ze świadczeń, wybranego przez uprawnionego.
 
                                    Art. 102.
 §1. W razie śmierci sędziego albo sędziego w stanie spoczynku członkom jego
     rodziny, spełniającym warunki wymagane do uzyskania renty rodzinnej w myśl
     przepisów o emeryturach i rentach z Funduszu Ubezpieczeń Społecznych,
     przysługuje uposażenie rodzinne w wysokości:
   1) dla jednej osoby uprawnionej - 85%,
   2) dla dwóch osób uprawnionych - 90%,
   3) dla trzech lub więcej osób uprawnionych - 95%
  - podstawy wymiaru.
 §2. Podstawę wymiaru uposażenia rodzinnego przysługującego rodzinie stanowi:
   1) w przypadku rodziny zmarłego sędziego w stanie spoczynku - uposażenie,
     jakie przysługiwało w chwili śmierci zmarłemu sędziemu w stanie spoczynku,
     z zastrzeżeniem pkt 2,
   2) w przypadku rodziny zmarłego sędziego albo zmarłego sędziego w stanie
     spoczynku przeniesionego na podstawie art. 100 § 1 - uposażenie, jakie
     przysługiwałoby mu w chwili śmierci zgodnie z art. 100 § 2.
 §3. Do uposażenia, o którym mowa w § 1, stosuje się odpowiednio art. 100 § 3.
 §4. W razie zbiegu prawa do uposażenia rodzinnego z prawem do emerytury lub
     renty, na wniosek uprawnionego, przysługuje albo uposażenie rodzinne, albo
     emerytura lub renta.
 
                                    Art. 103.
Minister Sprawiedliwości, w porozumieniu z ministrem właściwym do spraw pracy
określi, w drodze rozporządzenia, szczegółowe zasady i tryb ustalania i
wypłacania uposażeń oraz uposażeń rodzinnych sędziom w stanie spoczynku i
członkom ich rodzin oraz terminy przekazania do Zakładu Ubezpieczeń Społecznych
składek, o których mowa w art. 91 § 10 i 11, mając na względzie w szczególności
konieczność zapewnienia osobom uprawnionym ciągłości źródeł utrzymania oraz
udogodnień w odbiorze uposażeń i uposażeń rodzinnych.
                                        
                                    Art. 104.
 §1. Sędzia w stanie spoczynku jest obowiązany dochować godności sędziego.
 §2. Za uchybienie godności sędziego po przejściu w stan spoczynku oraz
     uchybienie godności urzędu sędziego w okresie pełnienia służby, sędzia w
     stanie spoczynku odpowiada dyscyplinarnie.
 §3. Do odpowiedzialności dyscyplinarnej sędziów w stanie spoczynku stosuje się
     odpowiednio przepisy o odpowiedzialności dyscyplinarnej sędziów, z tym że
     zamiast kar przewidzianych dla sędziów, sąd dyscyplinarny orzeka kary:
   1) upomnienia,
   2) nagany,
   3) zawieszenia waloryzacji uposażenia na okres od jednego roku do trzech
     lat,
   4) pozbawienia prawa do stanu spoczynku wraz z prawem do uposażenia.
 §4. Skazanie sędziego w stanie spoczynku prawomocnym wyrokiem sądu na
     pozbawienie praw publicznych za przestępstwo popełnione po przejściu w
     stan spoczynku, jak również przed przejściem w stan spoczynku lub
     prawomocne orzeczenie kary wydalenia ze służby, za przewinienie
     popełnione, w tym przed przejściem w stan spoczynku, powoduje utratę
     uprawnień do stanu spoczynku i uposażenia sędziego oraz uposażenia
     rodzinnego członków jego rodziny.
 §5. W razie orzeczenia kary wymienionej w § 3 pkt 4, lub w przypadkach
     przewidzianych w § 4, sędzia pozbawiony prawa do stanu spoczynku i
     uposażenia, albo członek jego rodziny pozbawiony prawa do uposażenia
     rodzinnego, nabywa prawo do emerytury lub renty, jeżeli spełnia warunki
     określone w przepisach o ubezpieczeniu społecznym.
                                        
                                    Art. 105.
Do sędziów w stanie spoczynku stosuje się odpowiednio art. 84 § 3, art. 86 i
art. 96.
                                        
                                    Art. 106.
W razie utraty uprawnień do stanu spoczynku i uposażenia w przypadkach, o
których mowa w art. 104 § 5, stosuje się odpowiednio przepisy art. 91 § 10 i 11.
                                        
                                   Rozdział 3
                     Odpowiedzialność dyscyplinarna sędziów
                                        
                                    Art. 107.
 §1. Za przewinienia służbowe, w tym za oczywistą i rażącą obrazę przepisów
     prawa i uchybienia godności urzędu (przewinienia dyscyplinarne), sędzia
     odpowiada dyscyplinarnie.
 §2. Sędzia odpowiada dyscyplinarnie także za swoje postępowanie przed objęciem
     stanowiska, jeżeli przez nie uchybił obowiązkowi piastowanego wówczas
     urzędu państwowego lub okazał się niegodnym urzędu sędziego.
 
                                    Art. 108.
 §1. Po upływie trzech lat od chwili czynu nie można wszcząć postępowania
     dyscyplinarnego.
 §2. W razie wszczęcia postępowania dyscyplinarnego przed upływem terminu, o
     którym mowa w § 1, przedawnienie dyscyplinarne następuje z upływem pięciu
     lat od chwili czynu. Jeżeli jednak przed upływem terminu, o którym mowa w
     § 1, sprawa nie została prawomocnie zakończona, sąd dyscyplinarny orzeka o
     popełnieniu przewinienia dyscyplinarnego, umarzając postępowanie w
     zakresie wymierzenia kary dyscyplinarnej.
 §3. W zakresie odpowiedzialności dyscyplinarnej za wykroczenie, przedawnienie
     dyscyplinarne następuje jednocześnie z przedawnieniem przewidzianym dla
     wykroczeń.
 §4. Jeżeli jednak przewinienie dyscyplinarne zawiera znamiona przestępstwa,
     przedawnienie dyscyplinarne nie może nastąpić wcześniej niż przedawnienie
     przewidziane w przepisach Kodeksu karnego.
 
                                    Art. 109.
 §1. Karami dyscyplinarnymi są:
   1) upomnienie,
   2) nagana,
   3) usunięcie z zajmowanej funkcji,
   4) przeniesienie na inne miejsce służbowe,
   5) złożenie sędziego z urzędu.
 §2. Sąd może podać prawomocne orzeczenie dyscyplinarne do wiadomości
     publicznej.
 §3. Wymierzenie kary określonej w § 1 pkt 3 lub 4 pociąga za sobą pozbawienie
     możliwości awansowania na wyższe stanowisko sędziowskie przez okres pięciu
     lat, niemożność udziału w tym okresie w kolegium sądu, orzekania w sądzie
     dyscyplinarnym oraz uzyskania utraconej funkcji.
 §4. Wymierzenie kary określonej w § 1 pkt 5 pociąga za sobą utratę możliwości
     ponownego powołania ukaranego do pełnienia urzędu na stanowisku
     sędziowskim.
 §5. W przypadku przewinienia dyscyplinarnego lub wykroczenia mniejszej wagi,
     sąd dyscyplinarny może odstąpić od wymierzenia kary.
 
                                    Art. 110.
 §1. Sądami dyscyplinarnymi w sprawach dyscyplinarnych sędziów są:
   1) w pierwszej instancji - sądy apelacyjne,
   2) w drugiej instancji - Sąd Najwyższy.
 §2. Sądy dyscyplinarne są ponadto właściwe do orzekania w sprawach, o których
     mowa w art. 75 § 2 pkt 3 oraz w art. 80.
 §3. Do rozpoznania spraw wymienionych w § 1 i 2, właściwy miejscowo jest sąd
     dyscyplinarny, w okręgu którego pełni służbę sędzia objęty postępowaniem.
     Jeżeli jednak sprawa dotyczy sędziego sądu apelacyjnego albo sędziego sądu
     okręgowego właściwy jest inny sąd dyscyplinarny wyznaczony, na wniosek
     rzecznika dyscyplinarnego, przez Pierwszego Prezesa Sądu Najwyższego.
 §4. Sądy dyscyplinarne orzekają w składzie trzech sędziów. Do orzekania w
     sądzie dyscyplinarnym są uprawnieni wszyscy sędziowie danego sądu
     dyscyplinarnego, z wyjątkiem prezesa sądu, wiceprezesów sądu oraz
     rzecznika dyscyplinarnego.
 §5. Sąd dyscyplinarny pierwszej instancji może orzekać na sesjach wyjazdowych
     w sądzie okręgowym, na obszarze właściwości którego obwiniony zajmuje
     stanowisko sędziego, chyba że sprzeciwia się temu dobro wymiaru
     sprawiedliwości.
 
                                    Art. 111.
 §1. Skład sądu dyscyplinarnego wyznacza się w drodze losowania, z listy
     wszystkich sędziów danego sądu, z tym że w składzie sądu zasiada
     przynajmniej jeden sędzia stale orzekający w sprawach karnych. Składowi
     sądu dyscyplinarnego przewodniczy sędzia stale orzekający w sprawach
     karnych, najstarszy służbą.
 §2. Protokolantem może być tylko sędzia wyznaczony przez prezesa sądu
     dyscyplinarnego w porozumieniu z prezesem właściwego sądu.
 
                                    Art. 112.
 §1. Uprawnionym oskarżycielem przed sądem dyscyplinarnym, w sprawach sędziów
     sądów apelacyjnych, a także prezesów oraz wiceprezesów sądów okręgowych,
     jest rzecznik dyscyplinarny, zaś w sprawach pozostałych sędziów, zastępca
     rzecznika dyscyplinarnego.
 §2. Rzecznika dyscyplinarnego wybiera, spośród kandydatów zgłoszonych przez
     zgromadzenia ogólne sędziów apelacji, Krajowa Rada Sądownictwa. Rzecznik
     dyscyplinarny działa przy Krajowej Radzie Sądownictwa. Kadencja rzecznika
     dyscyplinarnego trwa cztery lata.
 §3. Zgromadzenia wymienione w § 2, wybierają spośród sędziów sądu apelacyjnego
     po jednym kandydacie na rzecznika dyscyplinarnego i wybranych kandydatów
     zgłaszają Krajowej Radzie Sądownictwa, najpóźniej na trzy miesiące przed
     upływem kadencji rzecznika dyscyplinarnego, albo w ciągu miesiąca po jego
     ustąpieniu.
 §4. Zastępców rzecznika dyscyplinarnego wybierają dla każdej apelacji kolegia
     sądów apelacyjnych, a dla każdego okręgu kolegia sądów okręgowych spośród
     sędziów danego sądu. Kadencja zastępców rzecznika trwa dwa lata.
 §5. Rzecznik dyscyplinarny i jego zastępcy są związani wskazaniem organu
     uprawnionego, w zakresie przeprowadzenia postępowania wyjaśniającego.
 §6. Rzecznik dyscyplinarny jest uprawniony do przejęcia każdej sprawy
     prowadzonej przez zastępcę rzecznika dyscyplinarnego, jeżeli uzna to za
     uzasadnione interesem wymiaru sprawiedliwości.
 §7. W razie niemożności prowadzenia sprawy przez właściwego zastępcę rzecznika
     dyscyplinarnego rzecznik dyscyplinarny wyznaczy do jej prowadzenia
     zastępcę rzecznika dyscyplinarnego z innego okręgu.
 §8. W razie przeszkód w pełnieniu obowiązków przez rzecznika dyscyplinarnego,
     jego obowiązki przejmuje najstarszy służbą sędziowską zastępca rzecznika
     dyscyplinarnego, do czasu ustania przeszkody.
 §9. Do zastępców rzecznika dyscyplinarnego stosuje się odpowiednio przepisy o
     rzeczniku dyscyplinarnym.
 
                                    Art. 113.
Obwiniony może ustanowić obrońcę spośród sędziów lub adwokatów.
 
                                    Art. 114.
 §1. Rzecznik dyscyplinarny podejmuje czynności dyscyplinarne na żądanie
     Ministra Sprawiedliwości, Pierwszego Prezesa Sądu Najwyższego, prezesa
     sądu apelacyjnego lub okręgowego oraz kolegium sądu apelacyjnego lub
     okręgowego, Krajowej Rady Sądownictwa, a także z własnej inicjatywy, po
     wstępnym wyjaśnieniu okoliczności koniecznych do ustalenia znamion
     przewinienia, a także złożeniu wyjaśnień przez sędziego, chyba że złożenie
     tych wyjaśnień nie jest możliwe.
 §2. Po przeprowadzeniu postępowania, o którym mowa w § 1, jeżeli zachodzą
     podstawy do wszczęcia postępowania dyscyplinarnego, rzecznik dyscyplinarny
     wszczyna postępowanie dyscyplinarne i przedstawia sędziemu na piśmie
     zarzuty. Jednocześnie w sprawach, o których mowa w art. 110 § 3 zdanie
     drugie, rzecznik dyscyplinarny zwraca się do Pierwszego Prezesa Sądu
     Najwyższego o wyznaczenie właściwego sądu dyscyplinarnego, do rozpoznania
     sprawy w pierwszej instancji. Wyznaczenie tego sądu powinno nastąpić w
     terminie siedmiu dni.
 §3. Po przedstawieniu zarzutów obwiniony, w terminie czternastu dni, może
     złożyć wyjaśnienia i zgłosić wnioski o przeprowadzenie dowodów.
 §4. Po upływie terminu, o którym mowa w § 3, a w razie potrzeby po
     przeprowadzeniu dalszych dowodów, rzecznik dyscyplinarny składa wniosek o
     rozpoznanie sprawy dyscyplinarnej do właściwego sądu dyscyplinarnego.
     Wniosek powinien zawierać dokładne określenie czynu, który jest
     przedmiotem postępowania oraz uzasadnienie.
 §5. Jeżeli rzecznik dyscyplinarny nie znajduje podstaw do wszczęcia
     postępowania dyscyplinarnego na żądanie uprawnionego organu, wydaje
     postanowienie o odmowie jego wszczęcia. Odpis postanowienia doręcza się
     organowi, który złożył wniosek o wszczęcie postępowania, kolegium
     odpowiednio sądu okręgowego lub apelacyjnego i obwinionemu.
 §6. W terminie siedmiu dni od dnia doręczenia postanowienia, o którym mowa w §
     5, organowi, który złożył wniosek o wszczęcie postępowania dyscyplinarnego
     i właściwemu kolegium służy zażalenie do sądu dyscyplinarnego.
 §7. Zażalenie powinno być rozpoznane w terminie dwóch tygodni od dnia
     wniesienia zażalenia do sądu.
 
                                    Art. 115.
 §1. Po wpłynięciu wniosku o rozpoznanie sprawy dyscyplinarnej, prezes sądu
     dyscyplinarnego wyznacza rozprawę.
 §2. Pomiędzy wpływem wniosku, a terminem rozprawy nie powinno upłynąć więcej
     niż miesiąc.
 §3. Nieusprawiedliwione niestawiennictwo obwinionego lub jego obrońcy nie
     wstrzymuje rozpoznania sprawy.
                                        
                                    Art. 116.
 §1. Postępowanie dyscyplinarne jest jawne.
 §2. Sąd dyscyplinarny może wyłączyć jawność postępowania dyscyplinarnego ze
     względu na moralność, bezpieczeństwo państwa i porządek publiczny oraz ze
     względu na ochronę życia prywatnego stron lub inny ważny interes prywatny.
 §3. W razie wyłączenia jawności postępowania dyscyplinarnego orzeczenie
     ogłaszane jest publicznie.
 
                                    Art. 117.
Jeżeli w toku rozprawy ujawni się inne przewinienie, oprócz objętego wnioskiem o
rozpoznanie sprawy dyscyplinarnej, sąd może wydać co do tego przewinienia wyrok
tylko za zgodą rzecznika dyscyplinarnego i obwinionego lub jego obrońcy; w razie
braku zgody rzecznik dyscyplinarny prowadzi w tym zakresie odrębne postępowanie
dyscyplinarne.
                                        
                                    Art. 118.
W razie rozwiązania lub wygaśnięcia stosunku służbowego sędziego w toku
postępowania dyscyplinarnego, postępowanie to toczy się nadal. Jeżeli obwiniony
podjął pracę w urzędzie państwowym, adwokaturze lub jako radca prawny, albo
notariusz sąd przesyła wyrok odpowiednio temu urzędowi, Naczelnej Radzie
Adwokackiej lub Krajowej Radzie Radców Prawnych albo Krajowej Radzie
Notarialnej.
                                        
                                    Art. 119.
Jeżeli przewinienie zawiera znamiona przestępstwa, sąd dyscyplinarny z urzędu
rozpoznaje sprawę w zakresie zezwolenia na pociągnięcie sędziego do
odpowiedzialności karnej i wydaje uchwałę, o której mowa w art. 80 § 1, co nie
wstrzymuje biegu postępowania dyscyplinarnego.
                                        
                                    Art. 120.
 §1. Po prawomocnym zakończeniu postępowania karnego przeciwko sędziemu, sąd
     lub prokurator przesyła akta sprawy właściwemu rzecznikowi
     dyscyplinarnemu. Jeżeli postępowanie dyscyplinarne nie było wszczęte,
     rzecznik dyscyplinarny podejmuje czynności dyscyplinarne, choćby w
     postępowaniu karnym został wydany wyrok uniewinniający.
 §2. Jeżeli przeciwko sędziemu zapadł prawomocny wyrok pociągający za sobą, w
     myśl ustawy, utratę stanowiska, sąd dyscyplinarny zawiadamia o tym
     Ministra Sprawiedliwości, który zarządza złożenie ukaranego sędziego z
     urzędu, chociażby wykonano już wyrok dyscyplinarny skazujący na karę
     łagodniejszą niż złożenie z urzędu.
 
                                    Art. 121.
 §1. Od wyroku sądu dyscyplinarnego pierwszej instancji przysługuje odwołanie
     obwinionemu i rzecznikowi dyscyplinarnemu, a także Krajowej Radzie
     Sądownictwa i Ministrowi Sprawiedliwości.
 §2. Odwołanie powinno być rozpoznane w terminie dwóch miesięcy od dnia jego
     wpłynięcia do sądu dyscyplinarnego drugiej instancji.
 
                                    Art. 122.
Od wyroku sądu dyscyplinarnego drugiej instancji kasacja nie przysługuje.
                                        
                                    Art. 123.
 §1. Jeżeli orzeczona została kara złożenia sędziego z urzędu, a sąd
     dyscyplinarny wcześniej nie zawiesił sędziego w czynnościach służbowych,
     wyrok wywołuje zawieszenie sędziego w czynnościach służbowych, z
     jednoczesnym obniżeniem do 50% jego wynagrodzenia na czas trwania
     zawieszenia. Art. 129 § 3 stosuje się odpowiednio.
 §2. Przewodniczący sądu dyscyplinarnego pierwszej instancji przesyła odpis
     prawomocnego wyroku sądu dyscyplinarnego Krajowej Radzie Sądownictwa i
     Ministrowi Sprawiedliwości, a ponadto - prezesowi właściwego sądu i
     kolegium tego sądu.
 §3. Wykonanie wyroku należy do Ministra Sprawiedliwości co do kar wymienionych
     w art. 109 § 1 pkt 4 i 5, a co do kar wymienionych w art. 109 § 1 pkt 3 do
prezesa sądu okręgowego oraz do prezesa sądu apelacyjnego w stosunku do
     sędziów tego sądu.
 
                                    Art. 124.
 §1. Odpis prawomocnego wyroku skazującego na karę dyscyplinarną dołącza się do
     akt osobowych obwinionego.
 §2. Po upływie pięciu lat od uprawomocnienia się wyroku orzekającego karę
     przewidzianą w art. 109 § 1 pkt 1-4, Minister Sprawiedliwości zarządza
     usunięcie odpisu wyroku z akt osobowych, jeżeli w tym okresie nie wydano
     przeciwko ukaranemu innego wyroku skazującego.
 
                                    Art. 125.
Krajowa Rada Sądownictwa, Pierwszy Prezes Sądu Najwyższego i Minister
Sprawiedliwości mogą wystąpić o wznowienie postępowania dyscyplinarnego.
                                        
                                    Art. 126.
 §1. Wznowienie postępowania dyscyplinarnego na niekorzyść obwinionego może
     nastąpić, jeżeli umorzenie postępowania lub wydanie wyroku nastąpiło
     wskutek przestępstwa albo jeżeli w ciągu pięciu lat od umorzenia lub od
     wydania wyroku wyjdą na jaw nowe okoliczności lub dowody, które mogły
     uzasadniać skazanie lub wymierzenie kary surowszej.
 §2. Wznowienie postępowania na korzyść skazanego może nastąpić także po jego
     śmierci, jeżeli wyjdą na jaw nowe okoliczności lub dowody, które mogłyby
     uzasadniać uniewinnienie lub wymierzenie kary łagodniejszej.
 §3. W razie śmierci skazanego, wniosek o wznowienie postępowania mogą złożyć
     jego małżonek, krewni w linii prostej, rodzeństwo, przysposabiający lub
     przysposobiony oraz rzecznik dyscyplinarny.
 
                                    Art. 127.
Rozstrzygnięcia zapadające w toku postępowania dyscyplinarnego wymagają z urzędu
uzasadnienia na piśmie i doręczenia ich stronom, a także Krajowej Radzie
Sądownictwa.
                                        
                                    Art. 128.
W sprawach nieuregulowanych w niniejszym rozdziale stosuje się odpowiednio
przepisy Kodeksu postępowania karnego.
                                        
                                    Art. 129.
 §1. Sąd dyscyplinarny może zawiesić w czynnościach służbowych sędziego,
     przeciwko któremu wszczęto postępowanie dyscyplinarne lub o
     ubezwłasnowolnienie.
 §2. Jeżeli sąd dyscyplinarny wydaje uchwałę zezwalającą na pociągnięcie
     sędziego do odpowiedzialności karnej sądowej lub administracyjnej, z
     urzędu zawiesza sędziego w czynnościach służbowych.
 §3. Sąd dyscyplinarny, zawieszając sędziego w czynnościach służbowych, obniża
     w granicach od 25% do 50% wysokość jego wynagrodzenia na czas trwania tego
     zawieszenia; nie dotyczy to osób, w stosunku do których wszczęto
     postępowanie o ubezwłasnowolnienie.
 §4. Jeżeli postępowanie dyscyplinarne zostało umorzone lub zakończyło się
     uniewinnieniem, sędziemu wypłaca się zatrzymane wynagrodzenie.
 
                                    Art. 130.
 §1. Jeżeli sędziego zatrzymano z powodu schwytania na gorącym uczynku
     popełnienia przestępstwa albo jeżeli ze względu na rodzaj czynu dokonanego
     przez sędziego powaga sądu lub istotne interesy służbowe wymagają
     natychmiastowego odsunięcia go od wykonywania obowiązków służbowych,
     prezes sądu może zarządzić natychmiastową przerwę w czynnościach
     służbowych sędziego aż do czasu wydania uchwały przez sąd dyscyplinarny,
     nie dłużej niż na miesiąc.
 §2. O zarządzeniu, o którym mowa w § 1, prezes sądu zawiadamia sąd
     dyscyplinarny, który niezwłocznie wydaje uchwałę w sprawie zawieszenia
     sędziego w czynnościach służbowych lub uchyla zarządzenie o przerwie w
     wykonywaniu tych czynności.
 §3. Jeżeli sędzia, o którym mowa w § 1, pełni funkcję prezesa sądu,
     zarządzenie przerwy w czynnościach służbowych należy do Ministra
     Sprawiedliwości. W takim przypadku przepis § 2 stosuje się odpowiednio.
 
                                    Art. 131.
 §1. W przypadkach przewidzianych w art. 75 § 2 pkt 3 oraz w sprawie
     zawieszenia sędziego w czynnościach służbowych lub uchylenia zarządzenia o
     przerwie, o której mowa w art. 130 § 1, sąd dyscyplinarny wydaje uchwałę
     po wysłuchaniu rzecznika dyscyplinarnego oraz sędziego, chyba że nie jest
     to możliwe.
 §2. Na uchwałę o zawieszeniu w czynnościach służbowych sędziemu przysługuje
     zażalenie, a rzecznikowi dyscyplinarnemu - także na uchwałę, o której mowa
     w art. 130 § 2, o uchyleniu zarządzenia o przerwie; zażalenie nie
     wstrzymuje wykonania uchwały.
 §3. Zażalenie rozpoznaje sąd dyscyplinarny drugiej instancji.
 
                                    Art. 132.
Zawieszenie w czynnościach służbowych ustaje z chwilą prawomocnego zakończenia
postępowania dyscyplinarnego, chyba że sąd dyscyplinarny uchylił je wcześniej.
                                        
                                    Art. 133.
Koszty postępowania dyscyplinarnego ponosi Skarb Państwa.
                                    Dział III
              Asesorzy sądowi. Aplikacja sądowa i aplikanci sądowi
                                        
                                   Rozdział 1
                                 Asesorzy sądowi
                                        
                                    Art. 134.
 §1. Minister Sprawiedliwości może mianować asesorem sądowym osobę, która
     ukończyła aplikację sądową lub prokuratorską i zdała egzamin sędziowski
     lub prokuratorski i spełnia warunki określone w art. 61 § 1 pkt 1-4.
 §2. Mianowanie asesorem sądowym nie jest jednak dopuszczalne, jeżeli od zdania
     egzaminu sędziowskiego lub prokuratorskiego upłynął okres dłuższy niż pięć
     lat, chyba że osoba ta zajmowała stanowisko lub wykonywała pracę albo
     zawód, o których mowa w art. 61 § 2 i 3, przez okres co najmniej trzech
     lat po zdaniu egzaminu.
 §3. Można mianować asesorem sądowym także tego, kto spełnia wymagania
     określone w art. 61 § 2 i 3.
 §4. Kandydat na asesora sądowego przedkłada informację z Krajowego Rejestru
     Karnego, dotyczącą jego osoby i zaświadczenie stwierdzające, że jest
     zdolny, ze względu na stan zdrowia, do pełnienia obowiązków sędziego.
     Wydanie zaświadczenia oraz badanie kandydatów na asesorów sądowych  odbywa
     się na zasadach dotyczących kandydatów na urząd sędziego.
 §5. Minister Sprawiedliwości może zwolnić asesora sądowego, po uprzednim
     wypowiedzeniu, za zgodą kolegium sądu okręgowego.
                                        
                                    Art. 135.
 §1. Minister Sprawiedliwości może, za zgodą kolegium sądu okręgowego,
     powierzyć asesorowi sądowemu pełnienie czynności sędziowskich w sądzie
     rejonowym na czas określony, nieprzekraczający czterech lat. Możliwe jest
     przedłużenie tego okresu do ukończenia przez asesora sądowego 29 lat, a
     także do czasu zakończenia postępowania, o którym mowa w art. 58 § 4-6.
 §2. W zakresie orzekania asesorzy sądowi są niezawiśli i podlegają tylko
     Konstytucji oraz ustawom.
 §3. Asesor sądowy, któremu nie powierzono pełnienia czynności sędziowskich,
     jest upoważniony do wykonywania czynności referendarza sądowego.
 §4. Asesor sądowy obejmujący stanowisko składa wobec Ministra Sprawiedliwości
     ślubowanie według następującej roty: "Ślubuję uroczyście na powierzonym mi
     stanowisku asesora sądowego służyć wiernie Rzeczypospolitej Polskiej,
     sumiennie i starannie wykonywać obowiązki urzędowe, stać na straży prawa,
     w postępowaniu kierować się zasadami godności i uczciwości, dochować
     tajemnicy państwowej i służbowej, a w razie powierzenia mi czynności
     sędziowskich sprawiedliwość wymierzać zgodnie z przepisami prawa,
     bezstronnie według mego sumienia."; składający ślubowanie może dodać na
     końcu zwrot: "Tak mi dopomóż Bóg".
 §5. Asesor na okres pełnienia czynności sędziowskich pozostaje pod pieczą
     sędziego wyznaczonego do pełnienia funkcji konsultanta.
 §6. Sędzia pełniący funkcję konsultanta udziela asesorowi na jego wniosek
     pomocy z zakresu techniki pracy sędziowskiej oraz wykonywania czynności
     administracji sądowej. Ponadto sędzia konsultant przeprowadza lustrację
     posiedzeń sądowych odbywanych pod przewodnictwem powierzonego jego pieczy
     asesora i sporządza kwartalne sprawozdania z wykonywanej funkcji.
 §7. Do pełnienia funkcji konsultanta wyznacza się sędziego sądu okręgowego
     orzekającego w drugiej instancji w zakresie spraw, których rozpoznawanie
     zostało powierzone asesorowi.
 §8. Minister Sprawiedliwości, po zasięgnięciu opinii Krajowej Rady
     Sądownictwa, określi, w drodze rozporządzenia, tryb sprawowania funkcji
     konsultanta.
                                        
                                    Art. 136.
 §1. Wynagrodzenie zasadnicze asesora sądowego ustala się według zasad
     określonych w art. 91 § 1 zdanie pierwsze, w trybie określonym w art. 91 §
     8.
 §2. Do asesorów sądowych, którym powierzono pełnienie czynności sędziowskich,
     stosuje się przepisy dotyczące sędziów, z wyjątkiem art. 66, art. 68 § 2,
     art. 69-75, art. 77 § 1-5 i § 7, art. 91 § 1-4 i § 9-11, art. 98 oraz art.
     102.
 
                                   Rozdział 2
                                Aplikacja sądowa
                                        
                                    Art. 137.
Aplikację sądową prowadzi się na zasadach określonych w przepisach niniejszego
rozdziału.
                                        
                                    Art. 138.
 §1. Aplikacja sądowa polega na zaznajomieniu się z czynnościami sędziego,
     sekretariatów sądowych oraz uzyskaniu wiedzy potrzebnej do zajmowania
     stanowiska sędziego.
 §2. Aplikacja obejmuje zajęcia seminaryjne i praktykę.
 
                                    Art. 139.
 §1. Aplikację sądową prowadzą prezesi sądów apelacyjnych dla okręgu apelacji.
 §2. Zajęcia seminaryjne mogą być prowadzone także dla dwóch lub większej
     liczby okręgów apelacji.
 §3. W przypadkach, o których mowa w § 2, zajęcia organizowane są przez prezesa
     jednego z sądów apelacyjnych, którego aplikanci biorą udział w tych
     zajęciach, lub przez Ministra Sprawiedliwości.
 §4. W uzasadnionych przypadkach prezes sądu apelacyjnego może powierzyć
     prowadzenie zajęć aplikacji sądowej prezesowi sądu okręgowego w granicach
     jego właściwości.
 
                                    Art. 140.
 §1. Aplikacja sądowa trwa trzy lata.
 §2. W trakcie aplikacji aplikant składa kolokwium z dziedziny prawa, która
     była przedmiotem zajęć seminaryjnych w okresie poprzedzającym kolokwium.
 §3. W miesiącu poprzedzającym upływ okresu aplikacji aplikant składa egzamin
     sędziowski. W razie niedostatecznego wyniku egzaminu, aplikant może
     przystąpić jeden raz do ponownego jego składania, w ciągu roku od dnia
     egzaminu poprzedniego.
 §4. Zezwolenia na zdawanie egzaminu w późniejszym terminie od przewidzianego w
     § 2, można udzielić w razie stwierdzenia okoliczności uniemożliwiających
     przystąpienie do egzaminu w tym terminie. Zezwolenia udziela prezes sądu
     okręgowego.
 
                                   Rozdział 3
                                Aplikanci sądowi
                                        
                                    Art. 141.
 §1. Aplikantem sądowym może być mianowany ten, kto:
   1) posiada obywatelstwo polskie i korzysta z pełni praw cywilnych
     i obywatelskich,
   2) jest nieskazitelnego charakteru,
   3) ukończył wyższe studia prawnicze w Polsce i uzyskał tytuł magistra lub
     zagraniczne uznane w Polsce,
   4) został zakwalifikowany na aplikację przez komisję egzaminacyjną po
     przeprowadzeniu konkursu, o którym mowa w art. 142 § 3.
 §2. Aplikant sądowy może odbywać aplikację w ramach stosunku pracy albo poza
     stosunkiem pracy (aplikant sądowy pozaetatowy).
 
                                    Art. 142.
 §1. Stosunek pracy z aplikantem sądowym nawiązuje się na podstawie mianowania
     na czas określony, oznaczony w akcie mianowania.
 §2. Aplikanta sądowego mianuje i zwalnia prezes sądu apelacyjnego.
 §3. Mianowanie aplikanta sądowego następuje po przeprowadzeniu konkursu przez
     prezesa sądu apelacyjnego.
 §4. Minister Sprawiedliwości określi, w drodze rozporządzenia, tryb
     przeprowadzania konkursu, o którym mowa w § 3, uwzględniając zakres wiedzy
     podlegającej sprawdzeniu w trakcie konkursu, pisemną i ustną formę etapów
     konkursu oraz system punktowy ocen konkursowych.
 
                                    Art. 143.
 §1. Prezes sądu apelacyjnego, mianując aplikanta sądowego w okręgu danego sądu
     okręgowego, jednocześnie, na wniosek prezesa sądu okręgowego, przydziela
     aplikanta do określonego sądu rejonowego. W toku aplikacji aplikant sądowy
     może być skierowany, zgodnie z harmonogramem aplikacji, do innego sądu niż
     wynika to z przydzielenia.
 §2. Przed podjęciem obowiązków aplikant sądowy składa ślubowanie wobec prezesa
     sądu apelacyjnego według następującej roty:
    "Ślubuję uroczyście, sumiennie wypełniać obowiązki aplikanta sądowego,
     w postępowaniu kierować się zasadami godności i uczciwości oraz dochować
     tajemnicy państwowej i służbowej."; składający ślubowanie może dodać na
     końcu zwrot: "Tak mi dopomóż Bóg.".
 
                                    Art. 144.
 §1. Mianowanie aplikanta wygasa, jeżeli osoba mianowana nie podejmuje
     wykonywania obowiązków w terminie określonym w akcie mianowania, bez
     usprawiedliwionej przyczyny.
 §2. Zwolnienie aplikanta następuje, po uprzednim trzymiesięcznym
     wypowiedzeniu, jeżeli aplikant:
   1) zrzekł się stanowiska,
   2) nie czyni postępów w toku aplikacji, a w szczególności - jeżeli uzyskał
     dwie negatywne opinie patronów lub nie uzyskał pozytywnej oceny z
     kolokwium,
   3) rażąco narusza obowiązki aplikanta sądowego,
   4) został uznany za trwale niezdolnego do pełnienia obowiązków aplikanta.
 §3. Zwolnienie aplikanta z przyczyn, o których mowa w § 2 pkt 2 i 3, następuje
     na wniosek kolegium sądu okręgowego.
 
                                    Art. 145.
 §1. Prezes sądu apelacyjnego mianuje aplikanta sądowego pozaetatowego na
     zasadach określonych w art. 141 § 1, art. 142 § 2 i 3 i art. 143 § 1.
     Mianowanie aplikanta pozaetatowego nie powoduje nawiązania stosunku pracy.
 §2. Do aplikantów sądowych pozaetatowych stosuje się odpowiednio przepisy
     art. 143 § 2 i art. 144 § 1.
 §3. Prezes sądu apelacyjnego, na wniosek prezesa sądu okręgowego, odwołuje
     mianowanie aplikanta sądowego pozaetatowego, jeżeli:
   1) zrezygnuje on z odbywania aplikacji,
   2) nie czyni postępów w toku aplikacji, a w szczególności - jeżeli uzyskał
     dwie negatywne opinie patronów lub nie uzyskał pozytywnej oceny z
     kolokwium,
   3) rażąco narusza obowiązki aplikanta,
   4) został uznany za trwale niezdolnego do pełnienia obowiązków aplikanta.
   
                                    Art. 146.
Minister Sprawiedliwości określi, w drodze rozporządzenia:
   1) obowiązki związane z zajmowaniem stanowiska aplikanta, uwzględniając
     wykorzystanie czasu przeznaczonego na zajęcia seminaryjne i praktykę oraz
     zasady dyscypliny pracy,
   2) organizację aplikacji sądowej, uwzględniając zakres wiedzy teoretycznej
     i praktyki niezbędnej do sprawowania urzędu sędziowskiego,
   3) zakres egzaminu sędziowskiego, skład komisji egzaminacyjnej i sposób
     powoływania jej członków, tryb postępowania komisji egzaminacyjnej uwzględniając
zakres odbytej aplikacji, pisemną i ustną formę egzaminu,
     istotną wagę przyczyn ustalania terminu późniejszego zdawania egzaminu,
     kwalifikacje członków komisji egzaminacyjnej, zasadę poprawności przebiegu
     i rzetelności ocen egzaminacyjnych, wysokość wynagrodzenia członków
     komisji egzaminacyjnej, uwzględniając zakres i nakład ich pracy w trakcie
     egzaminu.
                                        
                                    Dział IV
  Referendarze sądowi, pracownicy sądów, kuratorzy sądowi, ławnicy oraz organy
                                pomocnicze sądów
                                        
                                   Rozdział 1
                                 Przepisy ogólne
                                        
                                    Art. 147.
 §1. Do wykonywania określonych w ustawach czynności należących do sądów w
     zakresie ochrony prawnej, a w szczególności postępowania w sprawach
     związanych z prowadzeniem ksiąg wieczystych i rejestrów sądowych, w sądach
     rejonowych zatrudniani są referendarze sądowi.
 §2. W sądach działają kuratorzy sądowi (kuratorzy rodzinni i kuratorzy dla
     dorosłych), którzy stanowią służbę kuratorską i wykonują czynności o
     charakterze wychowawczo-resocjalizacyjnym i profilaktycznym oraz inne
     czynności określone w przepisach szczególnych.
 §3. W sądach są zatrudniani urzędnicy i inni pracownicy sądowi.
 §4. W sądach mogą być zatrudniani asystenci sędziów.
 
                                    Art. 148.
 §1. Minister Sprawiedliwości określi, w drodze zarządzenia, organizację i
     zakres działania sekretariatów sądowych oraz innych działów administracji
     sądowej, a także kategorie pracowników sądowych obowiązanych do noszenia
     stroju urzędowego lub oznak i warunki ich przydziału.
 §2. Minister Sprawiedliwości może określić, w drodze rozporządzenia,
     szczegółowe zasady i tryb dokonywania okresowych ocen kwalifikacyjnych
     kuratorów, referendarzy sądowych, asystentów sędziów, urzędników oraz
     innych pracowników sądowych. W rozporządzeniu należy określić terminy
     dokonywania ocen, sposób ich wyrażania i podawania do wiadomości osobom
     ocenianym oraz uwzględnić prawo osób ocenianych do kwestionowania
     dokonanych ocen.
                                        
                                   Rozdział 2
                               Referendarze sądowi
                                        
                                    Art. 149.
 §1. Na stanowisko referendarza sądowego może być mianowany ten, kto:
   1) posiada obywatelstwo polskie i korzysta z pełni praw cywilnych i
     obywatelskich,
   2) jest nieskazitelnego charakteru,
   3) ukończył wyższe studia prawnicze w Polsce i uzyskał tytuł magistra lub
     zagraniczne uznane w Polsce,
   4) ukończył 24 lata,
   5) odbył aplikację referendarską i złożył egzamin referendarski albo odbył
     aplikację sądową, prokuratorską, notarialną, adwokacką lub radcowską i
     złożył odpowiedni egzamin albo złożył egzamin referendarski.
 §2. Aplikacja referendarska trwa rok i kończy się egzaminem referendarskim.
 
                                    Art. 150.
 §1. Stosunek pracy z referendarzem sądowym nawiązuje się na podstawie
     mianowania, z dniem określonym w akcie mianowania.
 §2. Referendarza sądowego mianuje i rozwiązuje z nim stosunek pracy Minister
     Sprawiedliwości na wniosek prezesa sądu okręgowego. Prezes sądu okręgowego
     przed wystąpieniem z wnioskiem o mianowanie referendarza sądowego zasięga
     informacji o kandydacie z Krajowego Rejestru Karnego.
 §3. Przed podjęciem pracy referendarz sądowy składa ślubowanie wobec prezesa
     sądu okręgowego według następującej roty:
    "Ślubuję uroczyście na powierzonym mi stanowisku referendarza sądowego
     służyć wiernie Rzeczypospolitej Polskiej, sumiennie i starannie wykonywać
     obowiązki urzędowe, przestrzegać prawa, kierować się zasadami godności i
     uczciwości oraz dochować tajemnicy państwowej i służbowej."; składający
     ślubowanie może dodać na końcu zwrot: "Tak mi dopomóż Bóg".
 §4. Referendarz sądowy w zakresie wykonywanych obowiązków jest niezależny.
 §5. Rozwiązanie stosunku pracy z referendarzem sądowym może nastąpić w drodze
     wypowiedzenia w razie:
   1) otrzymania ujemnej oceny kwalifikacyjnej, potwierdzonej ponowną ujemną
     oceną, dokonaną nie wcześniej niż po upływie 3 miesięcy,
   2) zniesienia sądu lub jego reorganizacji, powodującej utratę możliwości
     dalszego zatrudnienia referendarza sądowego,
   3) uznania przez lekarza orzecznika Zakładu Ubezpieczeń Społecznych za
     trwale niezdolnego do pełnienia obowiązków referendarza sądowego,
   4) nabycia prawa do emerytury.
 §6. W razie rozwiązania stosunku pracy z referendarzem sądowym na podstawie
     § 5 pkt 2, w okresie między ustaniem zatrudnienia w likwidowanym lub
     reorganizowanym sądzie a podjęciem pracy lub działalności gospodarczej,
     referendarzowi przysługuje świadczenie pieniężne ze środków budżetu
     państwa przez okres nie dłuższy niż 6 miesięcy, obliczone jak ekwiwalent
     pieniężny za urlop wypoczynkowy; świadczenie to nie przysługuje
     referendarzowi sądowemu mianowanemu, który nabył prawo do emerytury.
 §7. Referendarz sądowy może wypowiedzieć stosunek pracy.
 §8. Okres wypowiedzenia wynosi trzy miesiące.
 §9. Stosunek pracy z referendarzem sądowym może być rozwiązany za
     porozumieniem stron.
 §10. W razie utraty obywatelstwa polskiego stosunek pracy z referendarzem
     rozwiązuje się bez wypowiedzenia. Stosunek pracy z referendarzem może być
     rozwiązany bez wypowiedzenia z przyczyn określonych w art. 53 Kodeksu
     pracy.
                                        
                                    Art. 151.
 §1. Wynagrodzenie zasadnicze referendarza sądowego wynosi 75% wynagrodzenia
     zasadniczego w stawce podstawowej sędziego sądu rejonowego, powiększone o
     należną składkę z tytułu ubezpieczenia społecznego. Po siedmiu latach
     pracy na stanowisku referendarza sądowego wynagrodzenie zasadnicze
     podwyższa się do wysokości 75% wynagrodzenia zasadniczego w stawce
     pierwszej awansowej sędziego sądu rejonowego, powiększone o należną
     składkę z tytułu ubezpieczenia społecznego, a po dalszych siedmiu latach
     pracy - do wysokości 75% wynagrodzenia zasadniczego w drugiej stawce
     awansowej sędziego sądu rejonowego, powiększone o należną składkę z tytułu
     ubezpieczenia społecznego.
 §2. Do referendarzy sądowych stosuje się odpowiednio przepisy art. 45 § 1,
     art. 47, art. 87-89, art. 92, art. 93 oraz art. 97 § 1 i 2.
 §3. Minister Sprawiedliwości może delegować referendarza sądowego, za jego
     zgodą, do pełnienia czynności administracyjnych w Ministerstwie
     Sprawiedliwości. W okresie delegowania referendarz sądowy ma prawo do
     wynagrodzenia zasadniczego przysługującego na jego stanowisku oraz dodatku
     za długoletnią pracę. Przepisy art. 77 § 1 i 6 oraz art. 78 § 3 stosuje
     się odpowiednio.
 §4. Za naruszenie swoich obowiązków, w tym za oczywistą i rażącą obrazę
     przepisów prawa i uchybienie godności stanowiska, referendarz sądowy
     ponosi odpowiedzialność dyscyplinarną.
 §5. Karami dyscyplinarnymi są:
   1) nagana,
   2) nagana z ostrzeżeniem,
   3) nagana z obniżeniem wynagrodzenia zasadniczego o 10% na okres dwóch lat,
   4) wydalenie z pracy.
 §6. W sprawach dyscyplinarnych referendarzy orzekają komisje dyscyplinarne.
 §7. Komisje dyscyplinarne powołują prezesi sądów okręgowych do rozpatrywania w
     pierwszej instancji spraw dyscyplinarnych referendarzy zatrudnionych w
     okręgu sądowym.
 §8. Minister Sprawiedliwości powołuje komisję dyscyplinarną do rozpatrywania
     spraw dyscyplinarnych referendarzy w drugiej instancji.
 §9. Do składu komisji dyscyplinarnych, o których mowa w § 6 i 7, powołuje się
     referendarzy.
 §10. Za przewinienia mniejszej wagi referendarz ponosi odpowiedzialność
     porządkową. Karą porządkową wymierzaną przez prezesa sądu rejonowego jest
     upomnienie.
 §11. W zakresie nieuregulowanym w ustawie do odpowiedzialności dyscyplinarnej
     i porządkowej referendarzy stosuje się odpowiednio przepisy o
     odpowiedzialności dyscyplinarnej i porządkowej urzędników państwowych
     mianowanych.
 
                                    Art. 152.
 §1. Referendarze sądowi zatrudnieni w sądach rejonowych na obszarze tego
     samego sądu okręgowego co najmniej raz w roku odbywają zebranie
     referendarzy sądowych okręgu.
 §2. Zebranie referendarzy sądowych okręgu zajmuje stanowisko we wszystkich
     sprawach istotnych dla wykonywania zadań przez referendarzy sądowych,
     wybiera na okres kadencji przedstawiciela, reprezentuje referendarzy
     sądowych okręgu wobec organów sądu okręgowego. Przewodniczącym zebrania
     referendarzy sądowych okręgu jest referendarz sądowy najstarszy wiekiem.
 §3. W sprawach nieuregulowanych w ustawie do referendarzy sądowych stosuje się
     odpowiednio przepisy o pracownikach sądów i prokuratury.
 
                                    Art. 153.
 §1. Aplikantem referendarskim może być ten, kto spełnia warunki określone w
     art. 149 § 1 pkt 1-3.
 §2. Aplikanta referendarskiego mianuje i zwalnia prezes sądu okręgowego.
 §3. Wraz z mianowaniem prezes sądu okręgowego przydziela aplikanta
     referendarskiego do sądu rejonowego, w którym odbywać będzie aplikację.
 §4. Aplikanta referendarskiego zwalnia się jeżeli:
   1) zrezygnował z odbywania aplikacji,
   2) nie spełnia warunków przystąpienia do egzaminu referendarskiego,
   3) uzyskał z egzaminu referendarskiego ocenę niedostateczną albo nie
     przystąpił do egzaminu w terminie i nie uzyskał zgody na jego zdawanie w
     terminie późniejszym.
 §5. W sprawach nieuregulowanych w ustawie do aplikantów referendarskich
     stosuje się odpowiednio przepisy ustawy o pracownikach sądów i
     prokuratury.
 §6. Minister Sprawiedliwości określi, w drodze rozporządzenia, organizację
     aplikacji referendarskiej, przebieg egzaminu, skład komisji
     egzaminacyjnej, sposób powoływania jej członków i postępowania komisji
     egzaminacyjnej, uwzględniając zakres wiedzy teoretycznej i praktyki
     niezbędnej do wykonywania obowiązków referendarza, pisemną i ustną formę
     egzaminu, dopuszczalność jednokrotnego poprawiania niepomyślnego egzaminu,
     istotną wagę przyczyn ustalania terminu późniejszego zdawania egzaminu,
     kwalifikacje członków komisji egzaminacyjnej oraz zasadę poprawności
     przebiegu i rzetelności ocen egzaminacyjnych.
 §7. Minister Sprawiedliwości, w porozumieniu z ministrem właściwym do spraw
     pracy określi, w drodze rozporządzenia, wysokość wynagrodzenia członków
     komisji egzaminacyjnych, uwzględniając zakres i nakład ich pracy w trakcie
     egzaminu.
                                   Rozdział 3
                                Kuratorzy sądowi
                                        
                                    Art. 154.
 §1. Kuratorzy sądowi pełnią swoje czynności zawodowo (kuratorzy zawodowi) albo
     społecznie (kuratorzy społeczni).
 §2. Zasady organizacji służby kuratorskiej i wykonywania obowiązków przez
     kuratorów sądowych oraz status kuratorów sądowych określa odrębna ustawa.
 
                                   Rozdział 4
                                Asystenci sędziów
                                        
                                    Art. 155.
 §1. Asystent sędziego wykonuje samodzielnie czynności administracji sądowej
     oraz czynności przygotowania spraw sądowych do ich rozpoznania.
 §2. Na stanowisku asystenta sędziego może byś zatrudniony ten, kto:
   1) jest obywatelem Rzeczypospolitej Polskiej i korzysta z pełni praw
     cywilnych i obywatelskich,
   2) jest nieskazitelnego charakteru,
   3) ukończył wyższe studia prawnicze w Polsce i uzyskał tytuł magistra lub
     zagraniczne uznane w Polsce,
   4) ukończył 24 lata,
   5) przepracował rok na stanowisku praktykanta.
 §3. Przed zatrudnieniem asystenta sędziego prezes sądu zasięga informacji o
     kandydacie z Krajowego Rejestru Karnego.
 §4. Asystentowi sędziego przysługuje wynagrodzenie zasadnicze. Poza tym do
     asystentów sędziego stosuje się przepisy ustawy z dnia 18 grudnia 1998 r.
     o pracownikach sądów i prokuratury (Dz.U. Nr 162, poz. 1125).
 §5. Minister Sprawiedliwości określi, w drodze rozporządzenia, szczegółowy
     zakres i sposób wykonywania czynności przez asystentów sędziów mając na
     uwadze zasady sprawności, racjonalności, ekonomicznego i szybkiego
     działania, zapewniając rzetelne wykonywanie powierzonych zadań.
 §6. Minister Sprawiedliwości określi, w drodze rozporządzenia, wysokość
     wynagrodzenia asystentów sędziów uwzględniając poziom wynagrodzeń sędziów,
     referendarzy sądowych  i urzędników sądowych oraz zasadę różnicowania
     wynagrodzenia asystentów sędziów w zależności od tego czy zatrudnieni są w
     sądzie rejonowym, okręgowym czy apelacyjnym.
 §7. Asystent sędziego po przepracowaniu sześciu lat na tym stanowisku może
     zgłosić prezesowi przełożonego sądu apelacyjnego zamiar przystąpienia do
     egzaminu sędziowskiego. W takim przypadku asystent sędziego dopuszczany
     jest do egzaminu sędziowskiego w najbliższym terminie przewidzianym dla
     aplikantów sądowych. Art. 140 § 3 i 4 stosuje się odpowiednio.
 
                                   Rozdział 5
                       Urzędnicy i inni pracownicy sądowi
                                        
                                    Art. 156.
Zasady zatrudniania urzędników i innych pracowników sądowych oraz ich obowiązki
i prawa określają odrębne przepisy.
                                        
                                   Rozdział 6
                       Biegli sądowi i tłumacze przysięgli
                                        
                                    Art. 157.
 §1. Prezes sądu okręgowego ustanawia biegłych sądowych oraz tłumaczy
     przysięgłych i prowadzi ich listy.
 §2. Minister Sprawiedliwości określi, w drodze rozporządzenia, tryb
     ustanawiania biegłych sądowych i tłumaczy przysięgłych, pełnienia przez
     nich czynności, zwalniania ich z funkcji oraz zasady i wysokość
     wynagrodzeń tłumaczy. W tym samym trybie Minister Sprawiedliwości może
     również określać zasady powoływania i działania zespołów biegłych sądowych
     i tłumaczy przysięgłych.
                                        
                                   Rozdział 7
                                     Ławnicy
                                        
                                    Art. 158.
 §1. Ławnikiem może być wybrany ten, kto:
   1) posiada obywatelstwo polskie i korzysta z pełni praw cywilnych i
     obywatelskich,
   2) jest nieskazitelnego charakteru,
   3) ukończył 30 lat,
   4) jest zatrudniony lub zamieszkuje w miejscu kandydowania co najmniej od
     roku,
   5) nie przekroczył 65 lat.
 §2. Do orzekania w sprawach z zakresu prawa pracy i ubezpieczeń społecznych
     ławnikiem powinna być wybrana osoba wykazująca szczególną znajomość spraw
     pracowniczych oraz celów ubezpieczenia i potrzeb osób ubezpieczonych.
 
                                    Art. 159.
 §1. Ławnikami nie mogą być:
   1) osoby zatrudnione w sądach powszechnych i innych sądach oraz w
     prokuraturze,
   2) osoby wchodzące w skład organów, od których orzeczenia można żądać
     skierowania sprawy na drogę postępowania sądowego,
   3) funkcjonariusze Policji oraz inne osoby zajmujące stanowiska związane ze
     ściganiem przestępstw i wykroczeń,
   4) adwokaci i aplikanci adwokaccy,
   5) radcy prawni i aplikanci radcowscy,
   6) duchowni,
   7) żołnierze w czynnej służbie wojskowej,
   8) funkcjonariusze Służby Więziennej.
 §2. Nie można być ławnikiem jednocześnie w więcej niż jednym sądzie.
 
                                    Art. 160.
 §1. Ławników do sądów okręgowych oraz do sądów rejonowych wybierają rady gmin,
     których obszar jest objęty właściwością tych sądów - w głosowaniu tajnym.
 §2. Wybory przygotowują gminy jako zadanie zlecone z zakresu administracji
     rządowej.
 
                                    Art. 161.
 §1. Liczbę ławników wybieranych przez poszczególne rady gmin do wszystkich
     sądów działających na obszarze właściwości sądu okręgowego, w tym także
     liczbę ławników do orzekania w sprawach z zakresu prawa pracy i
     ubezpieczeń społecznych, ustala kolegium sądu okręgowego; liczbę ławników
     do poszczególnych sądów rejonowych ustala się po zasięgnięciu opinii
     prezesów tych sądów.
 §2. Prezes sądu okręgowego podaje liczbę ławników do wiadomości poszczególnym
     radom gmin najpóźniej na trzydzieści dni przed upływem terminu zgłaszania
     kandydatów.
 
                                    Art. 162.
 §1. Kandydatów na ławników zgłaszają radom gmin prezesi sądów, stowarzyszenia,
     organizacje i związki zawodowe, zarejestrowane na podstawie przepisów
     prawa, oraz co najmniej dwudziestu pięciu obywateli mających czynne prawo
     wyborcze, zamieszkujących stale na danym terenie, w terminie do dnia 31
     lipca ostatniego roku kadencji, w trybie, który określi Prezydent
     Rzeczypospolitej Polskiej.
 §2. Kandydatów na ławników do orzekania w sprawach z zakresu prawa pracy i
     ubezpieczeń społecznych zgłaszają w równej liczbie terenowe organy
     administracji rządowej, związki zawodowe oraz organizacje pracodawców.
 §3. O kandydatach na ławników rady gmin zasięgają informacji z Krajowego
     Rejestru Karnego oraz od właściwych organów Policji.
 
                                    Art. 163.
 §1. Wybory ławników odbywają się najpóźniej w październiku roku
     kalendarzowego, w którym upływa kadencja dotychczasowych ławników.
 §2. Przed przystąpieniem do wyborów rada gminy powołuje zespół, który
     przedstawia radzie gminy na sesji swoją opinię o zgłoszonych kandydatach.
 
                                    Art. 164.
 §1. Listę wybranych ławników wraz z dotyczącymi ich danymi rady gmin, które
     dokonały ich wyboru, przesyłają prezesom właściwych sądów, najpóźniej do
     końca listopada. Spośród ławników znajdujących się na tej liście rady gmin
     wskazują ławników wybranych do orzekania w sprawach z zakresu prawa pracy
     i ubezpieczeń społecznych, wymieniając oddzielnie ławników spośród
     kandydatów zgłoszonych przez terenowe organy administracji rządowej oraz
     przez związki zawodowe.
 §2. Prezes sądu wręcza ławnikom zawiadomienie o wyborze i odbiera od nich
     ślubowanie według roty ustalonej dla sędziów, z odpowiednią zmianą.
 §3. Po odebraniu ślubowania prezes sądu wpisuje ławnika na listę ławników,
     którzy mogą być wyznaczani do orzekania i wydaje mu legitymację.
 
                                    Art. 165.
 §1. Kadencja ławników sądów okręgowych i rejonowych trwa cztery lata
     kalendarzowe następujące po roku, w którym dokonano wyborów, jednak mandat
     ławnika wybranego dodatkowo wygasa z upływem kadencji ogółu ławników.
 §2. Po upływie kadencji ławnik może brać udział jedynie w rozpoznawaniu sprawy
     rozpoczętej wcześniej z jego udziałem, do czasu jej zakończenia.
 
                                    Art. 166.
 §1. Mandat ławnika wygasa w razie orzeczenia prawomocnym wyrokiem pozbawienia
     go praw publicznych. Wygaśnięcie mandatu z tego powodu stwierdza rada
     gminy, która wybrała ławnika.
 §2. Rada gminy, która wybrała ławnika, może go odwołać na wniosek prezesa
     właściwego sądu, w razie:
   1) skazania go prawomocnym wyrokiem w przypadku innym niż określony w § 1,
   2) niewykonywania obowiązków ławnika,
   3) zachowania godzącego w powagę sądu,
   4) niezdolności do wykonywania obowiązków ławnika.
 §3. Przed upływem kadencji mandat ławnika wygasa z dniem doręczenia mu
     zawiadomienia prezesa sądu o skreśleniu z listy ławników wskutek
     zrzeczenia się mandatu z ważnych przyczyn lub odwołania ławnika przez radę
     gminy.
 
                                    Art. 167.
 §1. W czasie trwania kadencji nie powołuje się ławnika do pełnienia obowiązków
     w razie ujawnienia okoliczności, które nie pozwalały na jego wybór, oraz w
     razie wszczęcia postępowania karnego przeciwko ławnikowi, do czasu
     prawomocnego rozstrzygnięcia sprawy.
 §2. W razie zniesienia sądu, ośrodka zamiejscowego lub wydziału zamiejscowego
     - ławnicy tych jednostek stają się ławnikami sądów, które przejmują
     kompetencje zniesionych jednostek.
 
                                    Art. 168.
W razie potrzeby, zwłaszcza z powodu zmniejszenia się w czasie kadencji liczby
ławników, rada gminy na wniosek prezesa sądu okręgowego dokonuje uzupełnienia
listy, wybierając nowych ławników w sposób określony w ustawie.
                                        
                                    Art. 169.
 §1. W zakresie orzekania ławnicy są niezawiśli i podlegają tylko Konstytucji
     oraz ustawom.
 §2. Ławnik nie może przewodniczyć na rozprawie i naradzie ani też wykonywać
     czynności sędziego poza rozprawą, chyba że ustawy stanowią inaczej.
 
                                    Art. 170.
 §1. Ławnik może być wyznaczony do udziału w rozprawach do dwunastu dni w ciągu
     roku; liczba tych dni może być zwiększona przez prezesa sądu tylko z
     ważnych przyczyn, a zwłaszcza w przypadku konieczności zakończenia
     rozprawy z udziałem tego ławnika.
 §2. Do udziału w rozprawie w sprawach z zakresu prawa pracy i ubezpieczeń
     społecznych prezes sądu wyznacza jednego ławnika wybranego spośród
     kandydatów zgłoszonych przez terenowy organ administracji rządowej i
     jednego ławnika wybranego spośród kandydatów zgłoszonych przez związki
     zawodowe oraz organizacje pracodawców.
 §3. Wyznaczając ławnika do udziału w rozprawie, zawiadamia się o tym
     jednocześnie pracodawcę zatrudniającego ławnika.
 
                                    Art. 171.
 §1. Prezes sądu może wyznaczyć ławnika dodatkowego do rozprawy, jeżeli
     istnieje prawdopodobieństwo, że będzie ona trwać czas dłuższy. W razie
     potrzeby można wyznaczyć dwóch ławników dodatkowych; w takim razie należy
     wskazać kolejność, w której będą oni wstępować do udziału w naradzie i
     głosowaniu.
 §2. Ławnik dodatkowy bierze udział w naradzie i głosowaniu, jeżeli jeden z
     ławników nie może uczestniczyć w składzie sądu.
 
                                    Art. 172.
 §1. Pracodawca zatrudniający ławnika jest obowiązany zwolnić go od pracy na
     czas pełnienia czynności w sądzie.
 §2. Za czas zwolnienia od pracy ławnik zachowuje prawo do świadczeń
     wynikających ze stosunku pracy, z wyjątkiem prawa do wynagrodzenia.
 §3. Ławnik, za czas zwolnienia od pracy, w związku z wykonywaniem czynności w
     sądzie otrzymuje równowartość utraconego wynagrodzenia za pracę w
     wysokości ustalanej jak ekwiwalent za urlop wypoczynkowy.
 §4. Ławnik, który nie pozostaje w stosunku pracy, za czas wykonywania
     czynności w sądzie otrzymuje rekompensatę pieniężną.
 §5. Koszty wypłaty ławnikom równowartości utraconego wynagrodzenia oraz
     rekompensaty, o których mowa w § 3 i 4, ponosi Skarb Państwa.
 §6. Minister Sprawiedliwości w porozumieniu z ministrem właściwym do spraw
     finansów publicznych określi, w drodze rozporządzenia:
   1) wysokość rekompensaty pieniężnej, o której mowa w § 4, uwzględniając
     poziom świadczeń przysługujących pracownikom delegowanym do pełnienia
     obowiązków poza stałym miejscem służbowym,
   2) sposób dokumentowania wysokości utraconego przez ławnika wynagrodzenia, o
     którym mowa w § 5.
 
                                    Art. 173.
Ławnicy zamieszkali poza siedzibą sądu otrzymują diety oraz zwrot kosztów
przejazdu i noclegu według zasad ustalonych w tym zakresie dla sędziów.
                                        
                                    Art. 174.
 §1. Należności, o których mowa w art. 172 § 5 i art. 173, przyznaje prezes
     właściwego sądu.
 §2. Od decyzji prezesa sądu rejonowego przysługuje odwołanie do prezesa sądu
     okręgowego, a gdy decyzję w pierwszej instancji wydał prezes sądu
     okręgowego lub prezes sądu apelacyjnego - do Ministra Sprawiedliwości.
 
                                    Art. 175.
 §1. Ławnicy każdego sądu wybierają ze swego grona radę ławniczą, jej
     przewodniczącego i zastępców.
 §2. Do zadań rady ławniczej należy w szczególności podnoszenie poziomu pracy
     ławników i ich reprezentowanie oraz pobudzanie działalności wychowawczej
     ławników w społeczeństwie.
 §3. Minister Sprawiedliwości może określić, w drodze rozporządzenia,
     szczegółowe zadania rady ławniczej oraz jej organizację i sposób
     działania.
 
                                     Dział V
                  Finansowanie działalności sądów powszechnych
                                        
                                   Rozdział 1
                               Budżet sądownictwa
                                        
                                    Art. 176.
 §1. Dochody i wydatki sądów powszechnych stanowią w budżecie państwa odrębną
     część, wyodrębnioną w projekcie ustawy budżetowej.
 §2. Finansowanie zadań sądów powszechnych wspierane jest ze środków
     specjalnych tworzonych na podstawie odrębnych ustaw.
 
                                    Art. 177.
 §1. Dysponentem części budżetowej odpowiadającej sądom powszechnym jest
     Minister Sprawiedliwości.
 §2. Dyrektor sądu apelacyjnego wykonuje zadania i kompetencje dysponowania
     budżetem sądów na obszarze apelacji oraz sprawuje kontrolę gospodarki
     finansowej i gospodarowania mieniem Skarbu Państwa przez te sądy.
 §3. Dyrektorowi sądu apelacyjnego podlega Oddział Finansowo-Kontrolny,
     działający w sądzie apelacyjnym, służący wykonywaniu zadań dyrektora sądu
     apelacyjnego, określonych w § 2.
 §4. W zakresie, o którym mowa w § 2, dyrektor sądu apelacyjnego podlega
     bezpośrednio Ministrowi Sprawiedliwości, dyrektor sądu okręgowego podlega
     dyrektorowi sądu apelacyjnego, a kierownik finansowy sądu rejonowego
     podlega dyrektorowi danego sądu okręgowego.
 
                                    Art. 178.
 §1. Projekty planów finansowych oraz plany finansowe dla sądów w obszarze
     apelacji opracowują dyrektorzy sądów apelacyjnych na podstawie projektów
     przygotowanych przez dyrektorów sądów okręgowych, prezesów sądów
     rejonowych lub kierowników finansowych sądów rejonowych w razie ich
     powołania, według zasad określonych w przepisach o finansach publicznych.
 §2. Projekty, o których mowa w § 1, dyrektorzy sądów apelacyjnych przedkładają
     Krajowej Radzie Sądownictwa i Ministrowi Sprawiedliwości.
 §3. Krajowa Rada Sądownictwa w ciągu miesiąca od otrzymania projektu składa
     Ministrowi Sprawiedliwości wniosek o opracowanie projektu planu dochodów i
     wydatków sądów powszechnych wraz ze swymi uwagami i zastrzeżeniami.
 §4. Projekt planów dochodów i wydatków sądów powszechnych sporządzony w trybie
     określonym w przepisach § 1-3 Minister Sprawiedliwości przekazuje
     ministrowi właściwemu do spraw finansów publicznych w celu włączenia tego
     projektu do projektu ustawy budżetowej, na zasadach określonych w art. 83
     ust. 2 ustawy z dnia 26 listopada 1998 r. o finansach publicznych (Dz.U.
     Nr 155, poz. 1014, z 1999 r. Nr 38, poz. 360, Nr 49, poz. 485, Nr 70, poz.
     778 i Nr 110, poz. 1255, z 2000 r. Nr 6, poz. 69, Nr 12, poz. 136, Nr 48,
     poz. 550, Nr 95, poz. 1041, Nr 119, poz. 1251 i Nr 122, poz. 1315 oraz z
     2001 r. Nr 45, poz. 497 i Nr 46, poz. 499).
 
                                   Rozdział 2
                           Gospodarka finansowa sądów
                                        
                                    Art. 179.
 §1. Organami kierującymi gospodarką finansową sądów apelacyjnych i sądów
     okręgowych są dyrektorzy tych sądów, a w sądach rejonowych - prezesi tych
     sądów.
 §2. Jeżeli w sądzie rejonowym został powołany kierownik finansowy, odpowiada
     on za gospodarkę finansową danego sądu.
 §3. Działalność inwestycyjną sądów prowadzą, dla sądu apelacyjnego - dyrektor
     sądu apelacyjnego, a dla sądu okręgowego i sądów rejonowych działających w
     danym okręgu sądowym - dyrektor sądu okręgowego.
 §4. Dyrektor sądu apelacyjnego może przekazać wykonywanie zadań inwestycyjnych
     dyrektorowi jednego sądu okręgowego dla innego sądu okręgowego oraz sądów
     rejonowych działających w jego okręgu sądowym.
 §5. Minister Sprawiedliwości, w porozumieniu z ministrem właściwym do spraw
     finansów publicznych określi, w drodze rozporządzenia, szczegółowe zasady
     prowadzenia gospodarki finansowej i działalności inwestycyjnej sądów.
                                        
                                    Dział VI
       Zmiany w przepisach obowiązujących, przepisy przejściowe i końcowe
                                        
                                   Rozdział 1
                       Zmiany w przepisach obowiązujących
                                        
                                    Art. 180.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157 i Nr 39, poz.
231, z 1975 r. Nr 45, poz. 234, z 1982 r. Nr 11, poz. 82 i Nr 30, poz. 210, z
1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, poz.
86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz.
21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53, poz.
306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22, poz. 92
i Nr 115, poz. 496, z 1993 r. Nr 12, poz. 53, z 1994 r. Nr 105, poz. 509, z 1995
r. Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz. 350
i Nr 149, poz. 703, z 1997 r. Nr 43, poz. 270, Nr 54, poz. 348, Nr 75, poz. 471,
Nr 102, poz. 643, Nr 117, poz. 752, Nr 121, poz. 769 i 770, Nr 133, poz. 882, Nr
139, poz. 934, Nr 140, poz. 940 i Nr 141, poz. 944, z 1998 r. Nr 106, poz. 668 i
Nr 117, poz. 757, z 1999 r. Nr 52, poz. 532, z 2000 r. Nr 22, poz. 269 i 271, Nr
48, poz. 552 i 554, Nr 55, poz. 665, Nr 73, poz. 852, Nr 94, poz. 1037, Nr 114,
poz. 1191 i 1193 i Nr 122, poz. 1314, 1319 i 1322 oraz z 2001 r. Nr 4, poz. 27 i
Nr 49, poz. 508) wprowadza się następujące zmiany:
1) w art. 461:
   a) po § 1 dodaje się § 1{1} w brzmieniu:
    "§1{1}. Do właściwości sądów rejonowych, bez względu na wartość przedmiotu
        sporu, należą sprawy z zakresu prawa pracy o ustalenie istnienia
        stosunku pracy, o uznanie bezskuteczności wypowiedzenia stosunku pracy,
        o przywrócenie do pracy i przywrócenie poprzednich warunków pracy lub
        płacy oraz łącznie z nimi dochodzone roszczenia i o odszkodowanie w
        przypadku nieuzasadnionego lub naruszającego przepisy wypowiedzenia
        oraz rozwiązania stosunku pracy, a także sprawy dotyczące kar
        porządkowych i świadectwa pracy oraz roszczenia z tym związane.",
   b) po § 2{1} dodaje się § 2{2} w brzmieniu:
    "§2{2}. W sprawach, w których nie można określić właściwości sądu według
        przepisów paragrafów poprzedzających jak również w sprawach, w których
        ubezpieczony zamieszkały na terytorium Rzeczypospolitej Polskiej
        otrzymuje świadczenie wypłacane przez wyznaczony przez Prezesa Zakładu
        Ubezpieczeń Społecznych wyspecjalizowany oddział tego Zakładu albo
        Biuro Rent Zagranicznych, właściwy jest sąd, w którego okręgu ma
        siedzibę organ rentowy.";
2) art. 4778 otrzymuje brzmienie:
    "Art. 4778 . § 1. Do właściwości sądów okręgowych należą sprawy z zakresu
               ubezpieczeń społecznych z wyjątkiem spraw, dla których
               zastrzeżona jest właściwość sądów rejonowych.
           § 2. Do właściwości sądów rejonowych należą sprawy:
               1) o zasiłek chorobowy, wyrównawczy, opiekuńczy, macierzyński,
                 porodowy, wychowawczy, pogrzebowy i rodzinny,
               2)  o świadczenie rehabilitacyjne,
               3) o odszkodowanie z tytułu wypadku przy pracy w gospodarstwie
                 rolnym, wypadku w drodze do pracy lub z pracy, wypadku przy
                 pracy lub choroby zawodowej, wypadku lub choroby zawodowej
                 pozostającej w związku ze służbą wojskową, w Policji, w
                 Urzędzie Ochrony Państwa, Straży Granicznej, Służbie
                 Więziennej, Państwowej Straży Pożarnej i Służbie Celnej,
               4) o ustalenie stopnia niepełnosprawności,
               5) o prawo do świadczeń zdrowotnych z powszechnego ubezpieczenia
                 zdrowotnego,
               6) o świadczenie z tytułu funduszu alimentacyjnego.".
                                        
                                    Art. 181.
W ustawie z dnia 26 maja 1982 r. - Prawo o adwokaturze (Dz.U. Nr 16, poz. 124 i
Nr 25, poz. 187, z 1983 r. Nr 5, poz. 33, z 1986 r. Nr 42, poz. 202, z 1990 r.
Nr 36, poz. 206, z 1995 r. Nr 4, poz. 17, z 1996 r. Nr 77, poz. 367, z 1997 r.
Nr 28, poz. 153, Nr 75, poz. 471 i Nr 141, poz. 943, z 1998 r. Nr 106, poz. 668,
z 1999 r. Nr 75, poz. 853 oraz z 2000 r. Nr 39, poz. 439, Nr 94, poz. 1037)
wprowadza się następujące zmiany:
1) w art. 65 pkt 3 otrzymuje brzmienie:
     "3) ukończył wyższe studia prawnicze w Polsce i uzyskał tytuł magistra lub
       zagraniczne uznane w Polsce,";
2) w art. 66 w ust. 2 w zdaniu pierwszym wyraz "uniwersyteckie" zastępuje się
  wyrazem "wyższe".
     
                                    Art. 182.
W ustawie z dnia 6 lipca 1982 r. o radcach prawnych (Dz.U. Nr 19, poz. 145, z
1989 r. Nr 33, poz. 175, 1996 r. Nr 106, poz. 496, 1997 r. Nr 75, poz. 471, z
1998 r. Nr 106, poz. 668, z 1999 r. Nr 75, poz. 853 i Nr 83, poz. 931 oraz z
2000 r. Nr 48, poz. 545, Nr 94, poz. 1037) wprowadza się następujące zmiany:
1) w art. 24 w ust. 1 pkt 1 otrzymuje brzmienie:
     "1) ukończył wyższe studia prawnicze w Polsce i uzyskał tytuł magistra lub
       zagraniczne uznane w Polsce,";
2) w art. 25 w ust. 3 w zdaniu pierwszym wyraz "uniwersyteckie" zastępuje się
  wyrazem "wyższe".
     
                                    Art. 183.
W ustawie z dnia 20 września 1984 r. o Sądzie Najwyższym (Dz.U. z 1994 r. Nr 13,
poz. 48, z 1995 r. Nr 34, poz. 63, z 1996 r. Nr 77, poz. 367, z 1997 r. Nr 75,
poz. 471, Nr 98, poz. 604, Nr 106, poz. 679 i Nr 124, poz. 782, z 1999 r. Nr 75,
poz. 853 i Nr 110, poz. 1255 oraz z 2001 r. Nr 49, poz. 508) wprowadza się
następujące zmiany:
1) art. 32 otrzymuje brzmienie:
     "Art. 32. Przy powołaniu sędzia Sądu Najwyższego składa ślubowanie wobec
           Prezydenta według następującej roty:
          "Ślubuję uroczyście jako sędzia Sądu Najwyższego służyć wiernie
           Rzeczypospolitej Polskiej, stać na straży prawa, obowiązki sędziego
           wypełniać sumiennie, sprawiedliwość wymierzać zgodnie z przepisami
           prawa, bezstronnie według mego sumienia, dochować tajemnicy
           państwowej i służbowej, a w postępowaniu kierować się zasadami
           godności i uczciwości"; składając ślubowanie może dodać na końcu
           zwrot: "Tak mi dopomóż Bóg".";
2) art. 33 otrzymuje brzmienie:
      "Art. 33. 1. Sędzia Sądu Najwyższego przechodzi w stan spoczynku z dniem
             ukończenia siedemdziesiątego roku życia.
         2. Sędzia, o którym mowa w ust. 1, może przejść w stan spoczynku, na
           swój wniosek, po ukończeniu sześćdziesiątego piątego roku życia.";
3) art. 34 otrzymuje brzmienie:
     "Art. 34. Prawomocne orzeczenie sądu dyscyplinarnego o złożeniu sędziego z
           urzędu oraz prawomocne orzeczenie przez sąd środka karnego
           pozbawienia praw publicznych lub zakazu zajmowania stanowiska
           sędziego pociąga za sobą z mocy prawa, utratę stanowiska sędziego
           Sądu Najwyższego; stosunek służbowy sędziego wygasa z chwilą
           uprawomocnienia się orzeczenia.";
4) w art. 51:
   a) w ust. 1:
       - w pkt 3 wyrazy "usunięcie z zajmowanego stanowiska" zastępuje się
        wyrazami "usunięcie z zajmowanej funkcji",
       - w pkt 4 wyrazy "wydalenie ze służby sędziowskiej" zastępuje się
        wyrazami "złożenie sędziego z urzędu",
   b) w ust. 2 wyrazy "usunięcia z zajmowanego stanowiska" zastępuje się
     wyrazami "usunięcia z zajmowanej funkcji" a wyrazy "utraconego stanowiska"
     zastępuje się wyrazami "utraconej funkcji";
5) art. 52 otrzymuje brzmienie:
      "Art. 52. 1. Sądami dyscyplinarnymi w sprawach dyscyplinarnych sędziów
             Sądu Najwyższego są:
           1) w pierwszej instancji - Sąd Najwyższy w składzie trzech sędziów
             Sądu Najwyższego,
           2) w drugiej instancji - Sąd Najwyższy w składzie siedmiu sędziów
             Sądu Najwyższego.
         2. Do orzekania w sądzie dyscyplinarnym uprawnieni są wszyscy
           sędziowie Sądu Najwyższego z wyjątkiem Pierwszego Prezesa Sądu
           Najwyższego, Prezesów Sądu Najwyższego oraz Rzecznika
           Dyscyplinarnego Sądu Najwyższego i jego zastępcy.
         3. Skład sądu dyscyplinarnego wyznacza Kolegium Sądu Najwyższego w
           drodze losowania, z listy sędziów Sądu Najwyższego; składowi
           przewodniczy sędzia najstarszy służbą.
         4. Rzecznika Dyscyplinarnego Sądu Najwyższego i jego zastępcę wybiera
           Kolegium Sądu Najwyższego na okres 4 lat.";
6) skreśla się art. 54;
7) w art. 62 ust. 2 otrzymuje brzmienie:
     "2. W sprawach określonych w art. 33 ust. 1, art. 39, art. 43, art. 45,
       art. 46 ust. 2-5 i art. 48 do sędziów Sądu Najwyższego Izby Wojskowej
       mają zastosowanie przepisy o służbie żołnierzy zawodowych oraz przepisy
       wojskowe.".
                                    Art. 184.
W ustawie z dnia 18 kwietnia 1985 r. o rozpoznawaniu przez sądy spraw z zakresu
prawa pracy i ubezpieczeń społecznych (Dz.U. Nr 20, poz. 85 i z 1996 r. Nr 24,
poz. 110) w art. 1 ust. 2 otrzymuje brzmienie:
  "2. Rozpoznawanie spraw z zakresu ubezpieczeń społecznych powierza się sądom
     pracy oraz sądom pracy i ubezpieczeń społecznych, o których mowa w ust.
     1.".
                                        
                                    Art. 185.
W ustawie z dnia 20 czerwca 1985 r. o prokuraturze (Dz.U. z 1994 r. Nr 19, poz.
70, Nr 105, poz. 509, z 1995 r. Nr 34, poz. 163, z 1996 r. Nr 77, poz. 367, z
1997 r. Nr 90, poz. 557, Nr 98, poz. 604, Nr 106, poz. 679, Nr 117, poz. 752 i
753, Nr 124, poz. 782 i Nr 141, poz. 944, z 1998 r. Nr 98, poz. 607, Nr 155,
poz. 1016, Nr 162, poz. 1123 i 1125, z 1990 r. Nr 60, poz. 636, Nr 75, poz. 853
i Nr 110, poz. 1255 oraz z 2000 r. Nr 48, poz. 553) wprowadza się następujące
zmiany:
1) w art. 11 dotychczasową treść oznacza się jako ust. 1 i dodaje się ust. 2 w
  brzmieniu:
     "2. Kandydat na stanowisko prokuratora przedkłada informację z Krajowego
       Rejestru Karnego, dotyczącą jego osoby i zaświadczenie stwierdzające, że
       jest zdolny, ze względu na stan zdrowia, do pełnienia obowiązków
       prokuratora. Wydanie zaświadczenia oraz badanie kandydatów na stanowiska
       prokuratorów odbywa się na zasadach dotyczących kandydatów na urząd
       sędziego.";
2) w art. 14:
   a) ust.1 otrzymuje brzmienie:
     "1. Prokuratorem może być powołany ten, kto:
         1) posiada obywatelstwo polskie i korzysta z pełni praw cywilnych i
           obywatelskich,
         2) jest nieskazitelnego charakteru,
         3) ukończył wyższe studia prawnicze w Polsce i uzyskał tytuł magistra
           lub zagraniczne uznane w Polsce,
         4) jest zdolny, ze względu na stan zdrowia, do pełnienia obowiązków
           prokuratora,
         5) ukończył 26 lat,
         6) złożył egzamin prokuratorski lub sędziowski,
         7) pracował w charakterze asesora prokuratorskiego lub sądowego co
           najmniej rok albo odbył w wojskowych jednostkach organizacyjnych
           prokuratury okres służby przewidziany w przepisach o służbie
           wojskowej żołnierzy zawodowych.",
   b) w ust. 3 wyrazy  "w ust. 1 pkt 4-6" zastępuje się wyrazami "ust. 1 pkt 6
     i 7",
   c) w ust. 4 wyrazy "w ust. 1 pkt 4 i 6" zastępuje się wyrazami "w ust. 1 pkt
     7";
3) w art. 16 po ust. 5 dodaje się ust. 5a w brzmieniu:
  "5a. Stosunek służbowy prokuratora wygasa z dniem utraty przez niego
      obywatelstwa polskiego.";
4) po art. 16 dodaje się art. 16a w brzmieniu:
    "Art. 16a. 1. Przeniesienie prokuratora na inne miejsce służbowe może
             nastąpić tylko za jego zgodą.
         2. Zgoda prokuratora na przeniesienie na inne miejsce służbowe nie
           jest wymagana w przypadkach:
           1) zniesienia stanowiska wywołanego zmianą w organizacji prokuratury
             lub zniesienia danej jednostki organizacyjnej prokuratury  albo
             przeniesienia jej siedziby,
           2) przeniesienia w wyniku kary dyscyplinarnej.
         3. Do przeniesienia, o którym mowa w ust. 1 i 2, stosuje się
           odpowiednio przepis art. 11 ust. 1.";
5) po art. 17 dodaje się art. 17a w brzmieniu:
      "Art.17a. 1. Do budynków jednostek organizacyjnych prokuratury nie wolno
             wnosić broni ani amunicji a także materiałów wybuchowych i innych
             środków niebezpiecznych. Nie dotyczy to osób wykonujących w tych
             budynkach obowiązki służbowe wymagające posiadania broni.
         2. Prokurator apelacyjny i odpowiednio prokurator okręgowy może
           zarządzić stosowanie środków zapewniających bezpieczeństwo w
           budynkach podlegających mu jednostek organizacyjnych prokuratury
           oraz zapobiegających naruszaniu zakazu, o którym mowa w ust. 1. W
           takim przypadku do ochrony tych budynków oraz osób w nich
           przebywających stosuje się przepisy o ochronie osób i mienia.";
6) w art. 44 ust. 4 otrzymuje brzmienie:
     "4. Prokuratorowi ubiegającemu się o mandat posła albo senatora albo
       radnego udziela się urlopu bezpłatnego na czas kampanii wyborczej.";
7) w art. 45 ust. 4 otrzymuje brzmienie:
     "4. Przy powołaniu prokurator składa ślubowanie wobec Prokuratora
       Generalnego według następującej roty:
           "Ślubuję uroczyście na powierzonym mi stanowisku prokuratora służyć
           wiernie Rzeczypospolitej Polskiej, stać na straży prawa i strzec
           praworządności, obowiązki mojego urzędu wypełniać sumiennie, dochować
           tajemnicy państwowej i służbowej, a w postępowaniu kierować się zasadami
           godności i uczciwości"; składający ślubowanie może dodać na końcu zwrot:
           "Tak mi dopomóż Bóg". Prokurator powołany na kolejne stanowisko
           prokuratorskie ślubowania nie składa.";
8) po art. 46 dodaje się art. 46a w brzmieniu:
      "Art. 46a. 1. Prokurator  otrzymuje legitymację służbową, wymieniającą
             zajmowane przez niego stanowisko służbowe.
         2. Przepis ust. 1 stosuje się odpowiednio do prokuratora w stanie
           spoczynku.
         3. Minister Sprawiedliwości określi, w drodze zarządzenia, wzór
           legitymacji służbowej prokuratora.";
9) art. 49 otrzymuje brzmienie:
      "Art. 49. 1. Prokurator nie może podejmować dodatkowego zatrudnienia, z
             wyjątkiem zatrudnienia na stanowisku dydaktycznym, naukowodydaktycznym
lub naukowym w łącznym wymiarze nieprzekraczającym
             pełnego wymiaru czasu pracy pracowników zatrudnionych na tych
             stanowiskach, jeżeli wykonywanie tego zatrudnienia nie przeszkadza
             w pełnieniu obowiązków prokuratora.
         2. Prokuratorowi nie wolno także podejmować innego zajęcia ani sposobu
           zarobkowania, które by przeszkadzało w pełnieniu obowiązków
           prokuratora, mogło osłabiać zaufanie do jego bezstronności lub
           przynieść ujmę godności urzędu prokuratora.
         3. Prokurator nie może:
           1) być członkiem zarządu, rady nadzorczej lub komisji rewizyjnej
             spółki prawa handlowego,
           2) być członkiem zarządu, rady nadzorczej lub komisji rewizyjnej
             spółdzielni,
           3) być członkiem zarządu fundacji prowadzącej działalność
             gospodarczą,
           4) posiadać w spółce prawa handlowego więcej niż 10% akcji lub
             udziały przedstawiające więcej niż 10% kapitału zakładowego,
           5) prowadzić działalności gospodarczej na własny rachunek lub
             wspólnie z innymi osobami, a także zarządzać taką działalnością lub
             być przedstawicielem bądź pełnomocnikiem w prowadzeniu takiej
             działalności.
         4. O zamiarze podjęcia dodatkowego zatrudnienia, o którym mowa w ust.
           1, a także o podjęciu innego zajęcia lub sposobu zarobkowania,
           prokurator  prokuratury apelacyjnej oraz prokurator prokuratury
           okręgowej zawiadamia właściwego prokuratora apelacyjnego albo
           okręgowego, a prokuratorzy Prokuratury Krajowej, prokuratorzy
           apelacyjni i prokuratorzy okręgowi - Prokuratora Generalnego.
           Prokurator prokuratury rejonowej kieruje zawiadomienie, o którym
           mowa w zdaniu pierwszym, do właściwego prokuratora okręgowego.
         5. Właściwy prokurator apelacyjny albo okręgowy w stosunku do
           podległego mu prokuratora, a Prokurator Generalny w stosunku do
           prokuratora Prokuratury Krajowej, prokuratora apelacyjnego i
           prokuratora okręgowego wydaje decyzję o sprzeciwie wobec zamiaru
           podjęcia zatrudnienia na stanowisku dydaktycznym, naukowodydaktycznym
lub naukowym w szkole wyższej, jeżeli uzna, że będzie
           ono przeszkadzało w pełnieniu obowiązków prokuratora, oraz wobec
           podejmowania lub kontynuowania innego zajęcia, które przeszkadza w
           pełnieniu obowiązków prokuratora albo przynosi ujmę godności jego
           urzędu lub osłabia zaufanie do jego bezstronności.
         6. Prokuratorzy Instytutu Pamięci Narodowej - Komisji Ścigania Zbrodni
           przeciwko Narodowi Polskiemu kierują zawiadomienie, o którym mowa w
           ust. 4 zdanie pierwsze:
           1) prokuratorzy oddziałowych komisji ścigania zbrodni przeciwko
             Narodowi Polskiemu, zwanych dalej "oddziałowymi komisjami" - do
             Dyrektora Głównej Komisji Ścigania Zbrodni przeciwko Narodowi
             Polskiemu, zwanej dalej "Główną Komisją",
           2) Dyrektor Głównej Komisji, prokuratorzy Głównej Komisji i
             naczelnicy oddziałowych komisji - do Prokuratora Generalnego.
         7. Uprawnienia, o których mowa w ust. 5, służą:
           1) Dyrektorowi Głównej Komisji - wobec prokuratorów oddziałowych
             komisji,
           2) Prokuratorowi Generalnemu - wobec Dyrektora Głównej Komisji,
             prokuratorów Głównej Komisji i naczelników oddziałowych komisji.";
10) w art. 49a:
   a) w ust. 1 skreśla się zdanie ostatnie,
   b) ust. 2 i 3 otrzymują brzmienie:
     "2. Oświadczenie, o którym mowa w ust. 1, prokuratorzy składają
       odpowiednio właściwemu prokuratorowi apelacyjnemu, wojskowemu
       prokuratorowi okręgowemu lub naczelnikowi oddziałowej komisji, który
       dokonuje analizy danych zawartych w oświadczeniach w terminie do dnia 30
       czerwca każdego roku.
     3. Prokurator Krajowy, Naczelny Prokurator Wojskowy, Dyrektor Głównej
       Komisji, prokuratorzy Prokuratury Krajowej, prokuratorzy Naczelnej
       Prokuratury Wojskowej, prokuratorzy Głównej Komisji, prokuratorzy
       apelacyjni, wojskowi prokuratorzy okręgowi oraz naczelnicy oddziałowych
       komisji, oświadczenie, o którym mowa w ust. 1, składają Prokuratorowi
       Generalnemu, który dokonuje analizy danych zawartych w oświadczeniach w
       terminie do dnia 30 czerwca każdego roku.";
11) art. 50-53 otrzymują brzmienie:
      "Art. 50. 1. Prokurator Generalny może delegować prokuratora do innej
              jednostki organizacyjnej prokuratury, Ministerstwa Sprawie
              dliwości lub innej jednostki organizacyjnej podległej Ministrowi
              Sprawiedliwości albo przez niego nadzorowanej, zgodnie z
              kwalifikacjami prokuratora. Delegowanie na okres dłuższy niż
              sześć miesięcy w ciągu roku może nastąpić tylko za zgodą
              prokuratora.
         2. Delegowanie na okres do dwóch miesięcy w ciągu roku może zarządzić
           również prokurator apelacyjny i okręgowy.
         3. Prokurator delegowany na podstawie ust. 1 na czas nieokreślony może
           być odwołany z delegowania, względnie z niego ustąpić, za
           trzymiesięcznym uprzedzeniem.
         4. Prokurator delegowany do innej jednostki organizacyjnej
           prokuratury, z wyjątkiem Prokuratury Krajowej, po trzech miesiącach
           delegowania uzyskuje na pozostały okres delegacji prawo do
           wynagrodzenia zasadniczego w stawce podstawowej, przewidzianego dla
           prokuratora tej jednostki, chyba że przysługuje mu druga stawka
           awansowa na zajmowanym stanowisku.
         5. Jeżeli delegowanie następuje do innej miejscowości niż miejscowość
           będąca siedzibą jednostki organizacyjnej prokuratury, w której
           prokurator pełni służbę, niebędącej miejscem jego stałego
           zamieszkania, prokuratorowi delegowanemu przysługuje prawo do
           nieodpłatnego zakwaterowania albo zwrot kosztów zamieszkania
           w miejscu delegowania oraz świadczenia dodatkowe, rekompensujące
           niedogodności wynikające z delegowania poza stałe miejsce pełnienia
           służby.
         6. Prokuratorowi delegowanemu do Ministerstwa Sprawiedliwości mogą być
           powierzone obowiązki na stanowiskach urzędniczych, z wyłączeniem
           stanowiska dyrektora generalnego urzędu.
         7. Prokurator delegowany do Ministerstwa Sprawiedliwości ma prawo do
           wynagrodzenia zasadniczego przysługującego mu na zajmowanym
           stanowisku prokuratorskim oraz dodatku za długoletnią pracę.
           W okresie delegowania prokurator otrzymuje dodatek funkcyjny
           określony w rozporządzeniu wydanym na podstawie art. 62 ust. 2.
         8. Ponadto w okresie delegowania, ze względu na charakter pracy
           i zakres wykonywanych zadań, prokuratorowi może być przyznany przez
           Ministra Sprawiedliwości dodatek specjalny w kwocie
           nieprzekraczającej 40% łącznie wynagrodzenia zasadniczego i dodatku
           funkcyjnego. Dodatek przyznaje się na czas określony, a w
           indywidualnych wypadkach - także na czas nieokreślony.
         9. W szczególnie uzasadnionych wypadkach dodatek, o którym mowa w ust.
           8, może przekraczać wysokość określoną w tymże ustępie.
         10. Minister Sprawiedliwości określi, w drodze rozporządzenia,
           szczegółowe zasady delegowania prokuratorów do Ministerstwa
           Sprawiedliwości oraz szczegółowe zasady dotyczące innych wypadków
           delegowania i zakres świadczeń dodatkowych związanych z delegowaniem
           prokuratorów poza stałe miejsce pełnienia służby, mając na względzie
           poziom świadczeń przysługujących pracownikom odbywającym podróże
           służbowe oraz czasowo przenoszonym.
       Art. 51. 1. W okresie nieobecności w pracy z powodu choroby, prokurator
              otrzymuje wynagrodzenie, nie dłużej jednak niż przez okres roku.
         2. W razie niemożności wykonywania pracy z innych przyczyn,
           uprawniających do uzyskania świadczeń określonych w przepisach
           o świadczeniach pieniężnych z ubezpieczenia społecznego,
           prokuratorowi przysługuje wynagrodzenie w wysokości świadczeń
           pieniężnych z ubezpieczenia społecznego, przez okres przewidziany
           w tych przepisach.
         3. Za inną usprawiedliwioną nieobecność w pracy prokuratorowi
           przysługuje wynagrodzenie.
         4. W przypadkach, w których pracownikom podlegającym ubezpieczeniu
           społecznemu przysługują zasiłki niezależnie od prawa do
           wynagrodzenia, prokuratorowi przysługuje świadczenie pieniężne
           w wysokości zasiłku z ubezpieczenia społecznego.
       Art. 52. 1. Prokuratorowi przysługuje corocznie urlop dodatkowy w
              wymiarze:
           1) sześciu dni roboczych - po dziesięciu latach pracy,
           2) dwunastu dni roboczych - po piętnastu latach pracy.
         2. Do okresu pracy, od którego zależy wymiar urlopu dodatkowego,
           wlicza się wszystkie okresy zatrudnienia w prokuraturze lub sądzie
           na stanowiskach: prokuratorów i sędziów, aplikantów, asesorów, a
           także okresy wykonywania zawodu adwokata, radcy prawnego lub
           zajmowania samodzielnego stanowiska w organach władzy publicznej, z
           którym związana była praktyka prawnicza, oraz inne okresy pracy,
           jeżeli z tytułu tego zatrudnienia przysługiwał zwiększony wymiar
           urlopu.
         3. Prokuratorowi przysługuje gratyfikacja jubileuszowa w wysokości:
           1) po dwudziestu latach pracy - 100% wynagrodzenia miesięcznego,
           2) po dwudziestu pięciu latach pracy - 150% wynagrodzenia
             miesięcznego,
           3) po trzydziestu latach pracy - 200% wynagrodzenia miesięcznego,
           4) po trzydziestu pięciu latach pracy - 250% wynagrodzenia
             miesięcznego,
           5) po czterdziestu latach pracy - 350% wynagrodzenia miesięcznego,
           6) po czterdziestu pięciu latach pracy - 400% wynagrodzenia
             miesięcznego.
         4. Do okresu pracy uprawniającego do gratyfikacji jubileuszowej wlicza
           się wszystkie poprzednie zakończone okresy zatrudnienia oraz inne
           okresy, jeżeli z mocy odrębnych przepisów podlegają one wliczeniu do
           okresu pracy, od którego zależą uprawnienia pracownicze.
         5. Do obliczania i wypłacania gratyfikacji jubileuszowej stosuje się
           odpowiednio przepisy dotyczące nagród jubileuszowych, o których mowa
           w przepisach o pracownikach urzędów państwowych.
       Art. 53. 1. Prokuratorowi można udzielić płatnego urlopu dla poratowania
              zdrowia.
         2. Urlop dla poratowania zdrowia nie może przekraczać sześciu miesięcy
           i nie może być udzielony, jeżeli prokurator nie wykonywał czynności
           przez okres roku z powodu choroby.
         3. Urlopu dla poratowania zdrowia udziela Prokurator Generalny.";
12) art. 56 otrzymuje  brzmienie:
      "Art. 56. 1. Prokurator powinien mieszkać w miejscowości będącej siedzibą
             jednostki organizacyjnej prokuratury, w której pełni służbę.
         2. Przełożony prokurator, w uzasadnionych przypadkach, może wyrazić
           zgodę na zamieszkanie prokuratora w innej miejscowości.
         3. W razie uzyskania zgody, o której mowa w ust. 2, prokuratorowi
           przysługuje zwrot kosztów przejazdu z miejsca zamieszkania do
           jednostki organizacyjnej prokuratury. Zwrot kosztów jednak nie
           przysługuje, jeżeli zmiana miejsca służbowego nastąpiła w wyniku
           orzeczenia kary dyscyplinarnej wymienionej w art.67 ust. 1 pkt 4.";
13) art. 58 otrzymuje brzmienie:
      "Art. 58. 1. Prokuratorowi, a także prokuratorowi w stanie spoczynku,
             może być przyznana, jako pożyczka, pomoc finansowa na zaspokojenie
             jego potrzeb mieszkaniowych.
         2. środki na pomoc finansową, o której mowa w ust. 1, nie mogą być
           niższe niż 5% rocznego funduszu płac przeznaczonego dla
           prokuratorów.
         3. Minister Sprawiedliwości, w porozumieniu z ministrem właściwym do
           spraw finansów publicznych określi, w drodze rozporządzenia, sposób
           planowania i wykorzystywania środków na zaspokojenie potrzeb
           mieszkaniowych prokuratorów oraz warunki przyznawania pomocy,
           o której mowa w ust. 1, z uwzględnieniem zaangażowania środków
           własnych prokuratora, udziału kolegiów prokuratur w przyznawaniu
           pomocy oraz zasady racjonalności gospodarowania środkami, przy
           przyjęciu zasady, że w razie wygaśnięcia stosunku służbowego
           prokuratora w sposób, o którym mowa w art. 16, pożyczka podlega
           zwrotowi wraz z oprocentowaniem w wysokości obowiązującej przy
           powszechnie dostępnych kredytach bankowych.";
14) w art. 62:
   a) po ust. 1 dodaje się ust. 1a-1l w brzmieniu:
      "1a. Wynagrodzenie zasadnicze prokuratora na danym stanowisku ustala się
         w stawce podstawowej, w stawce pierwszej awansowej albo w stawce
         drugiej awansowej. Pierwsza stawka awansowa stanowi 110% stawki
         podstawowej, a druga stawka awansowa - 125% stawki podstawowej dla
         danego stanowiska prokuratorskiego.
       1b. Wynagrodzenie zasadnicze w stawce podstawowej nie może być niższe
         niż wynagrodzenie zasadnicze w stawce awansowej drugiej dla
         bezpośrednio niższego stanowiska prokuratorskiego.
       1c. Prokurator obejmując stanowisko otrzymuje wynagrodzenie zasadnicze w
         stawce podstawowej. Wynagrodzenie zasadnicze prokuratora podwyższa się
         do wysokości stawki pierwszej awansowej po siedmiu latach pracy na
         danym stanowisku prokuratorskim. Okres ten ulega wydłużeniu o trzy
         lata w razie ukarania prokuratora w tym czasie karą dyscyplinarną lub
         dwukrotnego wytknięcia uchybienia, o którym mowa w art. 8 ust. 7,
         jeżeli uchybienie było zawinione.
       1d. Wynagrodzenie zasadnicze prokuratora ulega podwyższeniu do stawki
         drugiej awansowej po siedmiu latach pracy na danym stanowisku
         prokuratorskim od uzyskania przez prokuratora stawki pierwszej
         awansowej. Przepis ust. 1c zdanie trzecie stosuje się odpowiednio.
       1e. Do czasu pracy na stanowisku prokuratora dolicza się czas
         pozostawania przez prokuratora poza zawodem prokuratorskim jeżeli
         spowodowane to było represjami za polityczną postawę prokuratora, o
         ile powrót do zawodu nastąpił nie później niż do 31 grudnia 1990 r.
       1f. W związku z pełnioną funkcją prokuratorowi przysługuje dodatek
         funkcyjny, stanowiący procent kwoty bazowej, o której mowa w ust. 1
         zdanie pierwsze.
       1g. Prokuratorowi przysługuje dodatek za długoletnią pracę wynoszący,
         począwszy od szóstego roku pracy, 5% aktualnie pobieranego przez
         prokuratora wynagrodzenia zasadniczego i wzrastający po każdym
         kolejnym roku pracy o 1% tego wynagrodzenia, aż do osiągnięcia 20%
         wynagrodzenia zasadniczego. Po 20 latach pracy dodatek wypłacany jest,
         bez względu na staż pracy powyżej tego okresu, w wysokości 20%
         aktualnie pobieranego przez prokuratora wynagrodzenia zasadniczego.
       1h. Od wynagrodzenia prokuratorów nie odprowadza się składek na
         ubezpieczenie społeczne.
       1i. W razie wygaśnięcia stosunku służbowego prokuratora w sposób,
         o którym mowa w art. 16, od wypłaconego prokuratorowi w okresie służby
         wynagrodzenia, od którego nie odprowadzono składki na ubezpieczenie
         społeczne, przekazuje się do Zakładu Ubezpieczeń Społecznych składkę
         przewidzianą za ten okres w przepisach o ubezpieczeniu społecznym.
       1j. Składka na ubezpieczenie społeczne, o której mowa w ust. 1i, podlega
         waloryzacji:
         1) za okres do 31 grudnia 1998 r. - wskaźnikiem wzrostu płac
           wynikającym ze wzrostu prognozowanego przeciętnego wynagrodzenia,
           określanego corocznie w ustawie budżetowej, które stanowiło podstawę
           do ustalania środków i limitów na wynagrodzenia sędziów,
         2) za okres od 1 stycznia 1999 r. - wskaźnikiem waloryzacji składek
           określonym na podstawie przepisów o emeryturach i rentach z Funduszu
           Ubezpieczeń Społecznych.
       1k. Przy obliczaniu kwoty należnych składek, waloryzowanych na podstawie
         ust. 1j pkt 2, stosuje się odpowiednio art. 19 ust. 1 ustawy z dnia 13
         października 1998 r. o systemie ubezpieczeń społecznych (Dz.U. Nr 137,
         poz. 887, Nr 162, poz. 1118, z 1999 r. Nr 26, poz. 228, Nr 60, poz.
         636, Nr 72, poz. 802, Nr 78, poz. 875 i Nr 110, poz. 1256, z 2000 r.
         Nr 9, poz. 118, Nr 95, poz. 1041, Nr 104, poz. 1104 i Nr 119, poz.
         1249 oraz z 2001 r. Nr 8, poz. 64, Nr 27, poz. 298 i Nr 39, poz. 459).
       1l. Przepisów ust. 1a-1d nie stosuje się do prokuratorów Prokuratury
         Krajowej.",
   b) ust. 2 otrzymuje brzmienie:
     "2. Rada Ministrów określa, w drodze rozporządzenia, stawki podstawowe
       wynagrodzenia zasadniczego prokuratorów oraz stawki dodatku funkcyjnego
       przysługującego prokuratorom, mając na względzie w szczególności zasady
       określone w ust. 1-1b i 1f.";
15) art. 62a i 62b otrzymują brzmienie:
      "Art. 62a. 1. Do prokuratorów stosuje się odpowiednio, z zastrzeżeniem
             ust. 2-5,  przepisy art. 69-71, art. 73 i 74, art. 76, art. 85 §
             4, art. 99-102 i art. 104 ustawy z dnia ...... - Prawo o ustroju
             sądów powszechnych (Dz.U. Nr ..., poz. ...). Przewidziane w tej
             ustawie uprawnienia Krajowej Rady Sądownictwa i Ministra
             Sprawiedliwości przysługują w stosunku do prokuratorów
             Prokuratorowi Generalnemu, a uprawnienia kolegiów i prezesów
             właściwych sądów - właściwym prokuratorom przełożonym.
         2. Prokuratorzy Prokuratury Krajowej oraz prokuratorzy Głównej Komisji
           przechodzą w stan spoczynku z dniem ukończenia  siedemdziesiątego
           roku życia.
         3. Prokuratorzy, o których mowa w ust. 2, mogą przejść w stan
           spoczynku, na swój wniosek, po ukończeniu sześćdziesiątego piątego
           roku życia.
         4. Prokuratorzy wojskowych jednostek organizacyjnych prokuratury
           przechodzą w stan spoczynku z dniem ukończenia sześćdziesiątego roku
           życia.
         5. W razie zbiegu prawa do uposażenia w stanie spoczynku z prawem do
           emerytury lub renty wojskowej, wypłaca się osobie uprawnionej
           wyłącznie świadczenie wyższe albo przez nią wybrane.
    Art. 62b. Minister Sprawiedliwości w porozumieniu z ministrem właściwym do
           spraw pracy określi, w drodze rozporządzenia, szczegółowe zasady i
           tryb ustalania i wypłacania uposażeń oraz uposażeń rodzinnych
           prokuratorom w stanie spoczynku i członkom ich rodzin oraz terminy
           przekazania do Zakładu Ubezpieczeń Społecznych składek, o których
           mowa w art. 62 ust. 1i i 1j, mając na względzie w szczególności
           konieczność zapewnienia osobom uprawnionym ciągłości źródeł
           utrzymania oraz udogodnień w odbiorze uposażeń i uposażeń
           rodzinnych.";
16) po art. 62b dodaje się art. 62c w brzmieniu:
    "Art. 62c. W razie utraty uprawnień do stanu spoczynku i uposażenia
           w przypadkach, o których mowa w art. 104 § 5 ustawy powołanej w art.
           62a ust. 1, stosuje się odpowiednio przepis art. 62 ust. 1i i 1j
           oraz przepisy wydane na podstawie art. 62b.";
17) w art. 64 wyrazy "49-51" zastępuje się wyrazami "49, 50 i 51";
18) w art. 65 ust. 1 otrzymuje brzmienie:
     "1. W razie powołania prokuratora do niezawodowej służby wojskowej jego
       prawa i obowiązki służbowe ulegają zawieszeniu na czas trwania służby.
       Prokurator zachowuje jednak swoje stanowisko i prawo do wynagrodzenia, a
       czas służby wojskowej wlicza się do okresu stosunku służbowego na
       stanowisku prokuratora.";
19) w art. 65a:
   a) w ust. 1 po wyrazach "organizacji międzynarodowych" dodaje się wyrazy
     "oraz ponadnarodowych" oraz na końcu kropkę zastępuje się przecinkiem i
     dodaje się wyrazy "chyba że przechodzi w stan spoczynku.",
   b) w ust. 2 wyrazy "5 lat" zastępuje się wyrazami "9 lat" oraz kropkę
     zastępuje się przecinkiem i dodaje wyrazy "chyba że pełnił funkcje
     sędziowskie lub prokuratorskie w międzynarodowych lub ponadnarodowych
     organach sądowych",
   c) ust. 3 otrzymuje brzmienie:
     "3. W wypadku przewidzianym w ust. 2, Prokurator Generalny, na wniosek
       prokuratora, który zrzekł się stanowiska, powołuje go na poprzednio
       zajmowane stanowisko niezależnie od liczby stanowisk prokuratorskich w
       danej powszechnej jednostce organizacyjnej prokuratury, chyba że nie
       spełnia on warunków wymaganych do powołania na stanowisko prokuratora.",
   c) po ust. 3 dodaje się ust. 4 w brzmieniu:
     "4. W razie odmowy powołania, o którym mowa w ust. 3, zainteresowanemu
       służy skarga do Sądu Najwyższego.";
20) w art. 90 dodaje się zdanie drugie w brzmieniu:
    "W razie potrzeby wynikającej z zakresu działania prokuratury, Minister
     Sprawiedliwości może, w drodze rozporządzenia, przedłużyć okres aplikacji
     prokuratorskiej do trzech lat, mając na względzie przeznaczenie
     dodatkowego czasu trwania aplikacji na przygotowanie aplikantów do
     należytego wykonywania powierzonych prokuraturze nowych lub poszerzonych
     zadań oraz na podnoszenie kwalifikacji aplikantów w miarę postępu nauki i
     techniki w sferze zapobiegania i zwalczania przestępczości.";
21) w art. 92 na końcu kropkę zastępuje się średnikiem i dodaje się wyrazy
  "składający ślubowanie może dodać na końcu zwrot: "Tak mi dopomóż Bóg.".";
22) w art. 95 wyrazy "art. 46" zastępuje się wyrazami "art. 46 i 46a ust. 1", a
  wyrazy "art. 62" zastępuje się wyrazami "art. 62 ust. 1, 1g i 2";
23) w art. 100 w ust. 1 na końcu kropkę zastępuje się przecinkiem i dodaje się
  wyrazy "z wyłączeniem art. 50 ust. 3 i 4, art. 62 ust. 1a-1d i ust. 1h-1k,
  art. 62a-62c i art. 65a.".
                                        
                                    Art. 186.
W ustawie z dnia 24 stycznia 1991 r. o kombatantach oraz niektórych osobach
będących ofiarami represji wojennych i okresu powojennego (Dz.U. z 1997 r. Nr
142, poz. 950, z 1998 r. Nr 37, poz. 20, Nr 106, poz. 668 i Nr 162, poz. 1118, z
1999 r. Nr 38, poz. 360 i Nr 77, poz. 862 oraz z 2000 r. Nr 12, poz. 136)
wprowadza się następujące zmiany:
1) w art. 15:
   a) w ust. 1 po wyrazach "emeryturę lub rentę" dodaje się wyrazy "bądź
     uposażenie w stanie spoczynku albo uposażenie rodzinne",
   b) po ust. 3 dodaje się ust. 3{1} w brzmieniu:
      "3{1}. W razie zbiegu prawa do uposażenia w stanie spoczynku albo
         uposażenia rodzinnego z prawem do świadczeń o charakterze emerytalnym
         lub rentowym, ust. 3 stosuje się odpowiednio.";
2) w art. 20:
   a) w ust. 2 po wyrazach emerytom, rencistom i inwalidom" dodaje się wyrazy
     "oraz osobom pobierającym uposażenie w stanie spoczynku lub uposażenie
     rodzinne",
   b) w ust. 3 po wyrazach "emerytom i rencistom" dodaje się wyrazy "oraz
     osobom pobierającym uposażenie w stanie spoczynku lub uposażenie
     rodzinne,";
3) w art. 20{1} w ust. 1 pkt 1 otrzymuje brzmienie:
     "1) nie posiadają prawa do żadnych świadczeń rentowych lub emerytalnych,
       ani prawa do uposażenia w stanie spoczynku albo uposażenia rodzinnego,";
4) w art. 24 dotychczasową treść oznacza się jako ust. 1 i dodaje się ust. 2 w
  brzmieniu:
   "2. Świadczenia oraz ryczałt, o których mowa w ust. 1, przysługujące osobom
     otrzymującym uposażenie w stanie spoczynku albo uposażenie rodzinne
     wypłacają, ze środków budżetu państwa, jednostki wypłacające te
     uposażenia. Jeżeli jednak osoby te są uprawnione także do pobierania
     świadczenia o charakterze rentowym, świadczenia, o których mowa w ust. 1,
     wypłaca właściwy organ rentowy.".
                                    Art. 187.
W ustawie z dnia 14 lutego 1991 r. - Prawo o notariacie (Dz.U. Nr 22, poz. 91, z
1997 r. Nr 28, poz. 153, z 1999 r. Nr 101, poz. 1178 oraz z 2000 r. Nr 48, poz.
551, Nr 94, poz. 1037, Nr 116, poz. 1216 i Nr 120, poz. 1268) w art. 11 pkt 3
otrzymuje brzmienie:
     "3) ukończył wyższe studia prawnicze w Polsce i uzyskał tytuł magistra lub
       zagraniczne uznane w Polsce,".
     
                                    Art. 188.
W ustawie z dnia 11 maja 1995 r. o Naczelnym Sądzie Administracyjnym (Dz.U. Nr
74, poz. 368 i Nr 104, poz. 515, z 1997 r. Nr 75, poz. 471, Nr 106, poz. 679, Nr
114, poz. 739 i Nr 144, poz. 971, z 1998 r. Nr 162, poz. 1126, z 1999 r. Nr 75,
poz. 853, z 2000 r. Nr 2, poz. 5, Nr 48, poz. 552, Nr 60, poz. 704 i Nr 90, poz.
1008 oraz z 2001 r. Nr 49, poz. 508 i poz. 509) po art. 12c dodaje się art. 12d
i 12e w brzmieniu:
    "Art. 12d. 1. Sądem dyscyplinarnym w sprawach sędziów Naczelnego Sądu
             Administracyjnego jest Naczelny Sąd Administracyjny, który orzeka:
           1) w pierwszej instancji - w składzie trzech sędziów Naczelnego Sądu
             Administracyjnego,
           2) w drugiej instancji - w składzie siedmiu sędziów Naczelnego Sądu
             Administracyjnego.
         2. Do orzekania w sądzie dyscyplinarnym uprawnieni są wszyscy
           sędziowie Naczelnego Sądu Administracyjnego z wyjątkiem Prezesa i
           wiceprezesów Naczelnego Sądu Administracyjnego oraz Rzecznika
           Dyscyplinarnego Naczelnego Sądu Administracyjnego i jego zastępcy.
         3. Skład sądu dyscyplinarnego wyznacza Kolegium Sądu w drodze
           losowania, z listy sędziów Naczelnego Sądu Administracyjnego,
           składowi orzekającemu przewodniczy sędzia najstarszy służbą.
         4. Rzecznika Dyscyplinarnego i jego zastępców, spośród sędziów
           Naczelnego Sądu Administracyjnego, wybiera Kolegium Sądu na okres 4
           lat.
      Art. 12e. 1. Sędzia Naczelnego Sądu Administracyjnego przechodzi w stan
             spoczynku z dniem ukończenia siedemdziesiątego roku życia.
         2. Sędzia, o którym mowa w ust. 1, może przejść w stan spoczynku, na
           swój wniosek, po ukończeniu sześćdziesiątego piątego roku życia.".
         
                                    Art. 189.
W ustawie z dnia 1 sierpnia 1997 r. - o Trybunale Konstytucyjnym (Dz.U. Nr 102,
poz. 643 oraz z 2000 r. Nr 48, poz. 552 i Nr 53, poz. 638) wprowadza się
następujące zmiany:
1) w art. 17 dodaje się nowy ust. 1a w brzmieniu:
     "1a. Biurem Trybunału Konstytucyjnego kieruje szef, którego powołuje
         Zgromadzenie Ogólne Sędziów Trybunału Konstytucyjnego na wniosek
         Prezesa Trybunału. Do Szefa Biura Trybunału stosuje się przepisy
         ustawy z dnia 31 lipca 1981 r. o wynagrodzeniu osób zajmujących
         kierownicze stanowiska państwowe (Dz.U. Nr 20, poz. 101, z 1982 r. Nr
         31, poz. 214, z 1985 r. Nr 22, poz. 98 i Nr 50, poz. 262, z 1987 r. Nr
         21, poz. 123, z 1989 r. Nr 34, poz. 178, z 1991 r. Nr 100, poz. 443, z
         1993 r. Nr 1, poz. 1, z 1995 r. Nr 34, poz. 163 i Nr 142, poz. 701, z
         1996 r. Nr 73, poz. 350, Nr 89, poz. 402, Nr 106, poz. 496 i Nr 139,
         poz. 647, z 1997 r. Nr 75, poz. 469 i Nr 133, poz. 883, z 1998 r. Nr
         155, poz. 1016 i Nr 160, poz. 1065, z 1999 r. Nr 110, poz. 1255 oraz z
         2000 r. Nr 6, poz. 69, Nr 48, poz. 552) w zakresie dotyczącym
         sekretarza stanu.";
2) w art. 27:
   a) w pkt 1 skreśla się wyrazy " , pytanie prawne",
   b) w pkt 2 skreśla się wyrazy " , pytaniem prawnym",
   c) dodaje się nowy pkt 2a w brzmieniu:
        "2a) sąd, który przedstawił Trybunałowi Konstytucyjnemu pytanie prawne,
            o ile zgłosił udział w postępowaniu wszczętym na skutek tego
            pytania prawnego i wyznaczył spośród sędziów tego sądu umocowanego
            przedstawiciela,".
                                    Art. 190.
W ustawie z dnia 21 sierpnia 1997 r. - Prawo o ustroju sądów wojskowych (Dz.U.
Nr 117, poz. 753 i z 1999 r. Nr 75, poz. 853) wprowadza się następujące zmiany:
1) w art. 3 skreśla się § 2;
2) art. 4 otrzymuje brzmienie:
      "Art. 4. § 1. Działalność sądów wojskowych jest finansowana z
             wyodrębnionych środków budżetowych Ministerstwa Obrony Narodowej.
        § 2. Minister Obrony Narodowej, jako dysponent części budżetowej, nie
           jest uprawniony do dokonywania przeniesień, o których mowa w art. 96
           ustawy z dnia 26 listopada 1998 r. o finansach publicznych (Dz.U. Nr
           155, poz. 1014, z 1999 r. Nr 38, poz. 360, Nr 49, poz. 485, Nr 70,
           poz. 778 i Nr 110, poz. 1255, z 2000 r. Nr 6, poz. 69, Nr 12, poz.
           136, Nr 48, poz. 550, Nr 95, poz. 1041, Nr 119, poz. 1251 i Nr 122,
           poz. 1315 oraz z 2001 r. Nr 45, poz. 497, Nr 46, poz. 499), jeżeli
           powodowałoby to zmniejszenie wydatków w rozdziale klasyfikacji
           wydatków dotyczących sądów wojskowych.
        § 3. Organami kierującymi gospodarką finansową sądów wojskowych są
           prezesi tych sądów.
        § 4. Projekty planów finansowych oraz plany finansowe dla sądów
           wojskowych opracowują prezesi tych sądów, według zasad określonych w
           odrębnych przepisach o finansach publicznych, które dyrektor
           departamentu, o którym mowa w art. 5 § 4, przedkłada Krajowej Radzie
           Sądownictwa, a ta na ich podstawie składa wniosek do Ministra Obrony
           Narodowej o opracowanie dochodów i wydatków sądów wojskowych.
        § 5. Organy wymienione w § 4, są związane założeniami, o których mowa w
           art. 82 ust. 1, ustawy o finansach publicznych.
        § 6. Minister Obrony Narodowej w porozumieniu z Ministrem
           Sprawiedliwości i ministrem właściwym do spraw finansów publicznych
           określi, w drodze rozporządzenia, szczegółowe zasady planowania i
           prowadzenia gospodarki finansowej i działalności inwestycyjnej sądów
           wojskowych.";
3) w art. 5:
   a) w § 4 po wyrazach "o którym mowa w § 2" dodaje się wyrazy "i 3",
   b) § 6 otrzymuje brzmienie:
      "§ 6. Sędziów na stanowiska służbowe w departamencie, o którym mowa w § 4,
          powołuje, spośród sędziów wojskowych sądów okręgowych, i odwołuje
          Minister Sprawiedliwości w porozumieniu z Ministrem Obrony
          Narodowej.";
4) po art. 7 dodaje się art. 7a w brzmieniu:
    "Art. 7a. Osoby pozostające ze sobą w stosunku pokrewieństwa w linii
           prostej lub powinowactwa w linii prostej albo w stosunku
           przysposobienia, małżonkowie oraz rodzeństwo nie mogą być sędziami
           oraz asesorami sądowymi w tym samym sądzie.";
5) rozdział 2 otrzymuje tytuł "Samorząd sędziowski i organy sądów";
6) art. 9 otrzymuje brzmienie:
     "Art. 9. Organem samorządu sędziowskiego jest Zgromadzenie Sędziów Sądów
          Wojskowych.";
7) w art. 10 w § 3 skreśla się pkt 4;
8) po art. 10 dodaje się art. 10a w brzmieniu:
    "Art. 10a. Organami sądów wojskowych są:
           1) w wojskowych sądach okręgowych - prezes sądu oraz kolegium
             wojskowego sądu okręgowego,
           2) w wojskowych sądach garnizonowych - prezes sądu.";
9) w art. 11 po § 4 dodaje się § 5-8 w brzmieniu:
      "§ 5.Prezes sądu wojskowego i jego zastępca może być odwołany przez
         Ministra Sprawiedliwości w porozumieniu z Ministrem Obrony Narodowej w
         przypadku rażącego niewywiązywania się z obowiązków służbowych lub gdy
         dalsze pełnienie przez prezesa jego funkcji z innych powodów nie da
         się pogodzić z dobrem wymiaru sprawiedliwości.
      § 6. Odwołanie następuje po zasięgnięciu opinii Krajowej Rady Sądownictwa.
         Zamiar odwołania prezesa sądu wojskowego albo jego zastępcy, wraz z
         pisemnym uzasadnieniem, Minister Sprawiedliwości w porozumieniu z
         Ministrem Obrony Narodowej przedstawia Krajowej Radzie Sądownictwa, w
         celu uzyskania opinii.
      § 7. Jeżeli Krajowa Rada Sądownictwa w terminie miesiąca, od
         przedstawienia zamiaru odwołania prezesa sądu wojskowego albo jego
         zastępcy, opinii nie wyda, uważa się, że opinia jest pozytywna.
      § 8. W razie złożenia przez prezesa sądu wojskowego albo jego zastępcy
         rezygnacji z pełnionej funkcji, Minister Sprawiedliwości w
         porozumieniu z Ministrem Obrony Narodowej odwołuje go bez zasięgnięcia
         opinii, o której mowa w § 6.";
10) w art. 13 w § 1:
   a) pkt 3 otrzymuje brzmienie:
     "3) opiniowanie wniosków o przeniesienie sędziego na inne miejsce
       służbowe,",
   b) dodaje się pkt 5 w brzmieniu:
     "5) wypowiadanie się w przypadkach zachowań sędziów naruszających zasady
       etyki.";
11) w art. 15:
   a) w § 1 w zdaniu drugim na końcu skreśla się kropkę i dodaje się wyrazy
     "albo naruszające sprawność postępowania sądowego lub z innych powodów
     niecelowe.",
   b) po § 3 dodaje się § 4 i 5 w brzmieniu:
     "§ 4. Minister Sprawiedliwości może zwrócić prezesowi lub zastępcy prezesa
         sądu wojskowego pisemną uwagę, jeżeli stwierdzi uchybienia w zakresie
         kierowania sądem albo sprawowania przez prezesa przysługującego mu
         nadzoru nad działalnością administracyjną sądów wojskowych.
      § 5. Uprawnienia określone w § 4, przysługują Ministrowi Obrony Narodowej
         odnośnie nadzoru w zakresie czynnej służby wojskowej żołnierzy
         pełniących służbę w sądach wojskowych.";
12) w art. 22 w § 1:
   a) pkt 3 otrzymuje brzmienie:
     "3) ukończył wyższe studia prawnicze w Polsce i uzyskał tytuł magistra lub
       zagraniczne uznane w Polsce,",
   b) skreśla się pkt 4,
   c) pkt 6 otrzymuje brzmienie:
     "6) odbył co najmniej trzyletni staż na stanowisku asesora w sądzie
       wojskowym,",
   d) w pkt 7 wyrazy "26 lat" zastępuje się wyrazami "29lat";
13) w art. 23:
   a) § 1 otrzymuje brzmienie:
      "§ 1.Sędziowie sądów wojskowych do pełnienia urzędu na stanowisku
         sędziowskim są powoływani przez Prezydenta Rzeczypospolitej Polskiej,
         na wniosek Krajowej Rady Sądownictwa.",
   b) dodaje się § 1a  i 1b w brzmieniu:
     "§ 1a. Sędziowie sądów wojskowych są powoływani na stanowiska:
         1) sędziego wojskowego sądu garnizonowego,
         2) sędziego wojskowego sądu okręgowego.
      § 1b. Powołując do pełnienia urzędu na stanowisku sędziowskim Prezydent
          Rzeczypospolitej Polskiej wyznacza miejsce służbowe (siedzibę)
          sędziego.",
   c) po § 4 dodaje się § 5 w brzmieniu:
      "§ 5.Kandydaci na stanowiska sędziów zgłaszają swoje kandydatury
         dyrektorowi departamentu, o którym mowa w art. 5 § 4. Dyrektor, przed
         zgłoszeniem kandydatur Zgromadzeniu, ocenia kwalifikacje kandydatów,
         zasięga opinii właściwego kolegium i zawiadamia Ministra
         Sprawiedliwości oraz Ministra Obrony Narodowej, przekazując wypełnioną
         kartę zgłoszenia kandydata.";
14) art. 24 otrzymuje brzmienie:
      "Art. 24. § 1. Sędziowie zajmują stanowiska:
              1) sędziego wojskowego sądu garnizonowego,
              2) sędziego wojskowego sądu okręgowego,
              3) sędziego departamentu, o którym mowa w art. 5 § 4,
              4) sędziego w Izbie Wojskowej Sądu Najwyższego.
          § 2. Wyznaczenie na stanowisko, o którym mowa w § 1 pkt 4, określają
             odrębne przepisy.
          § 3. Objęcie stanowiska przez sędziego stwierdza Minister Obrony
             Narodowej.";
15) art. 25 otrzymuje brzmienie:
   "Art. 25. § 1. Sędziowie i ławnicy na rozprawach używają stroju urzędowego.
             Strojem urzędowym sędziego i ławnika na rozprawie sądowej jest
             toga, a sędziego przewodniczącego na rozprawie także nakładany na
             kołnierz togi łańcuch z wizerunkiem orła.
          §  2. Minister Sprawiedliwości, w porozumieniu z Ministrem Obrony
             Narodowej, po zasięgnięciu opinii Krajowej Rady Sądownictwa,
             określi, w drodze rozporządzenia, wzór stroju urzędowego sędziów i
             ławników, uwzględniając uroczysty charakter stroju, odpowiedni dla
             powagi sądu i tradycję utrwaloną w sądownictwie.";
16) w art. 26 § 1 otrzymuje brzmienie:
    "§ 1. Minister Sprawiedliwości w porozumieniu z Ministrem Obrony Narodowej
       może delegować sędziego na okres  nieprzekraczający trzech miesięcy w
       roku kalendarzowym, do pełnienia obowiązków sędziowskich lub
       wykonywania czynności administracyjnych w innym sądzie wojskowym lub w
       sądzie powszechnym albo w departamencie, o którym mowa w art. 5 § 4, a
       na wniosek Pierwszego Prezesa Sądu Najwyższego lub Prezesa Naczelnego
       Sądu Administracyjnego - także, odpowiednio, w Sądzie Najwyższym lub
       Naczelnym Sądzie Administracyjnym.";
17) w art. 28 § 2 otrzymuje brzmienie:
      "§ 2.Oświadczenia, o których mowa w § 1, sędziowie składają prezesowi
         właściwego wojskowego sądu okręgowego, który dokonuje analizy
         zawartych w nich danych. Sędziowie zajmujący stanowiska służbowe w
         departamencie, o którym mowa w art. 5 § 4, oświadczenia składają
         Ministrowi Sprawiedliwości, który dokonuje analizy zawartych w nich
         danych.";
18) w art. 30 po § 5 dodaje się § 6 w brzmieniu:
      "§ 6.Zasady określone w § 1, stosuje się także odnośnie odpowiedzialności
         administracyjnej.";
19) art. 32-35 otrzymują brzmienie:
    "Art. 32. § 1. Stosunek służbowy sędziego rozwiązuje się z mocy prawa,
             jeżeli sędzia zrzekł się urzędu lub ukończył 60 lat. Zrzeczenie
             się urzędu jest skuteczne po upływie trzech miesięcy od dnia
             złożenia na ręce Ministra Sprawiedliwości oświadczenia, chyba że
             na wniosek sędziego Minister Sprawiedliwości określi inny termin.
             O rozwiązaniu stosunku służbowego sędziego z mocy prawa Minister
             Sprawiedliwości zawiadamia Prezydenta Rzeczypospolitej Polskiej,
             Krajową Radę Sądownictwa, Ministra Obrony Narodowej i sędziego.
          § 2. Sędziego, który zrzekł się urzędu, wyznacza się za jego zgodą
             ponownie na stanowisko zajmowane poprzednio lub na stanowisko
             równorzędne poprzednio zajmowanemu, jeżeli nie ma innych przeszkód
             prawnych i istnieje taka możliwość.
          § 3. W przypadku nieskorzystania przez sędziego z przysługującego mu
             prawa, o którym mowa w § 2, zwalnia się go z zawodowej służby
             wojskowej, chociażby nie spełniał warunków określonych w
             przepisach o służbie wojskowej żołnierzy zawodowych.
          § 4. Sędzia, którego stosunek służbowy rozwiązał się z mocy prawa z
             powodu ukończenia 60 lat przechodzi w stan spoczynku, chyba że
             został powołany na urząd sędziego sądu powszechnego.
          § 5. W razie zbiegu prawa do uposażenia w stanie spoczynku z prawem do
             emerytury lub renty wojskowej, wypłaca się osobie uprawnionej
             wyłącznie świadczenie wyższe albo przez nią wybrane.
          § 6. Sędzia, którego stosunek służbowy rozwiązał się z mocy prawa, z
             powodu ukończenia 60 lat , na swój wniosek jest powoływany, w
             trybie określonym w przepisach ustawy z dnia ............. - Prawo
             o ustroju sądów powszechnych (Dz.U. Nr ..., poz. ....), z
             zastrzeżeniem § 7 i 8, na urząd sędziego sądu powszechnego, jeżeli
             nie ma innych przeszkód prawnych i istnieje taka możliwość.
          § 7. W wypadku przewidzianym w § 6, Krajowa Rada Sądownictwa, z
             inicjatywy zainteresowanego, przedstawia Prezydentowi
             Rzeczypospolitej Polskiej, bez zasięgania opinii właściwego
             zgromadzenia sędziów, wniosek o powołanie sędziego sądu wojskowego
             na urząd sędziego sądu powszechnego.
          § 8. Powołanie sędziego sądu wojskowego na urząd sędziego sądu
             powszechnego w trybie, o którym mowa w § 6 i 7, następuje
             odpowiednio: sędzia wojskowego sądu garnizonowego na stanowisko
             sędziego w sądzie rejonowym, a sędzia wojskowego sądu okręgowego
             na stanowisko sędziego w sądzie okręgowym.
          § 9. W razie odmowy przedstawienia Prezydentowi Rzeczpospolitej
             Polskiej wniosku, o którym mowa w § 7, zainteresowanemu służy
             skarga do Sądu Najwyższego.
      Art. 33. § 1. Sędzia, który został mianowany, powołany lub wybrany do
             pełnienia funkcji w organach państwowych, samorządu
             terytorialnego, w służbie dyplomatycznej, konsularnej lub w
             organach organizacji międzynarodowych i ponadnarodowych
             działających na podstawie umów międzynarodowych ratyfikowanych
             przez Rzeczpospolitą Polską, jest obowiązany zrzec się
             niezwłocznie swojego urzędu.
         § 2. Sędzia, który zrzekł się urzędu z przyczyn określonych w § 1, może
           powrócić na urząd sędziego i poprzednio zajmowane stanowisko, jeżeli
           przerwa w pełnieniu obowiązków sędziego nie przekracza dziewięciu
           lat, chyba że pełnił funkcje sędziowskie w międzynarodowych lub
           ponadnarodowych organach sądowych.
         § 3. W wypadku przewidzianym w § 2, Krajowa Rada Sądownictwa, z
           inicjatywy zainteresowanego, po uzyskaniu opinii Zgromadzenia Sądów
           Wojskowych, przedstawia Prezydentowi Rzeczypospolitej Polskiej
           wniosek o powołanie byłego sędziego na urząd sędziego na poprzednio
           zajmowane stanowisko i miejsce służbowe, niezależnie od liczby
           stanowisk sędziowskich w danym sądzie, chyba że nie spełnia on
           warunków wymaganych do powołania na urząd sędziego.
         § 4. W razie odmowy przedstawienia Prezydentowi Rzeczypospolitej
           Polskiej wniosku, o którym mowa w § 3, zainteresowanemu służy skarga
           do Sądu Najwyższego.
      Art. 34. § 1. Prawomocne orzeczenie sądu dyscyplinarnego o złożeniu
             sędziego z urzędu oraz prawomocne orzeczenie sądu skazujące na
             środek karny pozbawienia praw publicznych lub zakazu zajmowania
             stanowiska sędziego, pociąga za sobą, z mocy prawa, utratę urzędu
             i stanowiska sędziego. Stosunek służbowy sędziego wygasa z chwilą
             uprawomocnienia się orzeczenia.
        § 2. O wygaśnięciu stosunku służbowego, o którym mowa w § 1, sędziego
           zawiadamia Minister Sprawiedliwości w porozumieniu z Ministrem
           Obrony Narodowej.
    Art. 35. § 1. Sędziego nie można zwolnić z zawodowej służby wojskowej przed
             rozwiązaniem stosunku służbowego z mocy prawa lub przed utratą
             przez niego stanowiska sędziego.
        § 2. W wypadku, o którym mowa w § 1, sędziego zwalnia się z zawodowej
           służby wojskowej jednocześnie z rozwiązaniem stosunku służbowego z
           mocy prawa lub utratą przez niego tego stanowiska.
        § 3. Sędzia, który orzeczeniem wojskowej komisji lekarskiej został
           uznany za niezdolnego do zawodowej służby wojskowej, na swój wniosek
           jest powoływany, w trybie określonym w przepisach ustawy, o której
           mowa w art. 32 § 6, z zastrzeżeniem § 4 i 5, na urząd sędziego sądu
           powszechnego, jeżeli nie ma innych przeszkód prawnych i istnieje
           taka możliwość.
        § 4. W wypadku przewidzianym w § 3, Krajowa Rada Sądownictwa, z
           inicjatywy zainteresowanego, przedstawia Prezydentowi
           Rzeczypospolitej Polskiej - bez zasięgania opinii właściwego
           zgromadzenia sędziów - wniosek o powołanie byłego sędziego sądu
           wojskowego na urząd sędziego sądu powszechnego.
        § 5. Powołanie sędziego sądu wojskowego na urząd sędziego sądu
           powszechnego w trybie, o którym mowa w § 3 i 4, następuje w sposób,
           o którym mowa w art. 32 § 8.
        § 6 . W razie odmowy przedstawienia Prezydentowi Rzeczypospolitej
           Polskiej wniosku, o którym mowa w § 4 , zainteresowanemu służy
           skarga do Sądu Najwyższego.";
20) art. 39 otrzymuje brzmienie:
      "Art. 39. § 1. Karami dyscyplinarnymi są:
              1) upomnienie,
              2) nagana,
              3) usunięcie z zajmowanej funkcji,
              4) przeniesienie na inne miejsce służbowe,
              5) złożenie sędziego z urzędu.
          § 2. Orzekając karę złożenia sędziego z urzędu, sądy dyscyplinarne
             mogą wystąpić do właściwego organu z wnioskiem o pozbawienie
             ukaranego stopnia oficerskiego.
          § 3. Sędzia, któremu wymierzono karę określoną w § 1 pkt 3 lub 4, nie
             może być wyznaczony przez okres pięciu lat na wyższe sędziowskie
             stanowisko służbowe oraz mianowany na wyższy stopień wojskowy, a
             także nie może w tym okresie być członkiem kolegium sądu
             wojskowego, orzekać w sądzie dyscyplinarnym oraz odzyskać
             utraconej funkcji.
          § 4. Wymierzenie kary określonej w § 1 pkt 5, pociąga za sobą utratę
             możliwości ponownego powołania ukaranego na urząd sędziego.
          § 5. W wypadku przewinienia dyscyplinarnego lub wykroczenia mniejszej
             wagi, sąd dyscyplinarny może odstąpić od wymierzania kary.";
21) po art. 39 dodaje się art. 39a w brzmieniu:
   "Art. 39a. § 1. Sądami dyscyplinarnymi w sprawach dyscyplinarnych sędziów
             sądów wojskowych są:
           1) w pierwszej instancji - wojskowe sądy okręgowe,
           2) w drugiej instancji - Sąd Najwyższy - Izba Wojskowa.
        § 2. Miejscowo właściwy do rozpoznania sprawy sędziego w postępowaniu
           dyscyplinarnym oraz w sprawach, o których mowa w art. 30 § 1, jest
           sąd dyscyplinarny, w okręgu którego znajduje się miejsce służbowe
           sędziego, objętego postępowaniem.
        § 3. Sądy dyscyplinarne orzekają w składzie trzech sędziów. Do orzekania
           w sądzie dyscyplinarnym są uprawnieni wszyscy sędziowie danego sądu
           dyscyplinarnego, z wyjątkiem prezesa sądu oraz rzecznika
           dyscyplinarnego.";
22) w art. 40:
   a) § 2 i 3 otrzymują brzmienie:
     "§ 2. Rzecznik dyscyplinarny działa przy Krajowej Radzie Sądownictwa.
         Kadencja rzecznika dyscyplinarnego trwa cztery lata.
      § 3. Zgromadzenie Sędziów Sądów Wojskowych zgłasza Krajowej Radzie
         Sądownictwa wybranego rzecznika dyscyplinarnego, najpóźniej na  trzy
         miesiące przed upływem kadencji rzecznika dyscyplinarnego, albo w
         ciągu miesiąca po jego ustąpieniu.",
   b) dodaje się § 4 w brzmieniu:
      "§ 4. Obwiniony może ustanowić obrońcę spośród sędziów sądów wojskowych lub
         adwokatów.";
23) w art. 41:
   a) § 1 otrzymuje brzmienie:
      "§ 1.Rzecznik dyscyplinarny podejmuje czynności dyscyplinarne na żądanie
         Krajowej Rady Sądownictwa, Ministra Sprawiedliwości, Ministra Obrony
         Narodowej, Pierwszego Prezesa Sądu Najwyższego, kolegium, prezesów
         właściwych sądów wojskowych, a także z własnej inicjatywy. Rzecznik
         dyscyplinarny, w zakresie przeprowadzenia postępowania wyjaśniającego,
         jest związany wskazaniem organu uprawnionego.",
   b) w § 2 po wyrazach "sądu dyscyplinarnego" przecinek zastępuje się kropką i
     skreśla się wyrazy "w tym wyjaśnień złożonych przez obwinionego.",
   c) po § 2 dodaje się § 3-5 w brzmieniu:
     "§ 3. Po przeprowadzeniu postępowania, o którym mowa w § 2, jeżeli zachodzą
         podstawy do wszczęcia postępowania dyscyplinarnego, rzecznik
         dyscyplinarny wszczyna postępowanie dyscyplinarne i przedstawia
         sędziemu na piśmie zarzuty.
      § 4. Po przedstawieniu zarzutów obwiniony, w terminie 14 dni, może złożyć
         wyjaśnienia i zgłosić wnioski o przeprowadzenie dowodów.
      § 5. Po upływie terminu, o którym mowa w § 4, a w razie potrzeby po
         przeprowadzeniu dalszych dowodów, rzecznik dyscyplinarny składa
         wniosek o rozpoznanie sprawy dyscyplinarnej do sądu dyscyplinarnego.
         Wniosek powinien zawierać dokładne określenie czynu, który jest
         przedmiotem postępowania oraz uzasadnienie.";
24) po art. 41 dodaje się art. 41a-41c w brzmieniu:
   "Art. 41a. § 1. Po rozpoznaniu sprawy na rozprawie, sąd dyscyplinarny orzeka
             wyrokiem.
          § 2. Jeżeli przewinienie zawiera znamiona przestępstwa, sąd
             dyscyplinarny z urzędu  rozpoznaje sprawę w zakresie zezwolenia na
             pociągnięcie sędziego do odpowiedzialności karnej i wydaje
             postanowienie w przedmiocie zezwolenia, o którym mowa w art. 30 §
             1, co nie wstrzymuje biegu postępowania dyscyplinarnego.
    Art. 41b. § 1. Sąd dyscyplinarny może z urzędu lub na wniosek rzecznika
             dyscyplinarnego zawiesić w czynnościach sędziego, w stosunku do
             którego wszczęto postępowanie karne, o ubezwłasnowolnienie lub
             postępowanie dyscyplinarne.
          § 2. Zawieszenie w czynnościach sędziego pociąga za sobą skutki
             zawieszenia w czynnościach służbowych na podstawie przepisów o
             dyscyplinie wojskowej; nie dotyczy to osób, w stosunku do których
             wszczęto postępowanie o ubezwłasnowolnienie.
          § 3. Zawieszenie w czynnościach ustaje z chwilą prawomocnego
             zakończenia postępowania, o którym mowa w § 1, jeżeli sąd
             dyscyplinarny wcześniej nie uchylił zawieszenia.
          § 4. Na uchwałę w przedmiocie zawieszenia w czynnościach sędziego
             przysługuje zażalenie do sądu drugiej instancji. Wniesienie
             zażalenia nie wstrzymuje wykonania uchwały.
    Art. 41c. § 1. Przewodniczący sądu dyscyplinarnego pierwszej instancji
             przesyła odpis prawomocnego wyroku sądu dyscyplinarnego Krajowej
             Radzie Sądownictwa, Ministrowi Sprawiedliwości i Ministrowi Obrony
             Narodowej, a ponadto prezesowi właściwego sądu i kolegium.
          § 2. Wykonanie wyroku należy do Ministra Sprawiedliwości w
             porozumieniu z Ministrem Obrony Narodowej.";
25)  w art. 42 § 2 otrzymuje brzmienie:
     "§ 2. Po upływie pięciu lat od uprawomocnienia się wyroku orzekającego karę
         przewidzianą w art. 39 § 1 pkt 1-4, Minister Sprawiedliwości w
         porozumieniu z Ministrem Obrony Narodowej zarządza usunięcie odpisu
         wyroku z akt osobowych, jeżeli w tym okresie nie wydano przeciwko
         ukaranemu innego wyroku skazującego.";
26) w art. 43 po § 2 dodaje się § 2 a w brzmieniu:
      "§ 2a. Objęcie stanowiska przez asesora stwierdza Minister Obrony
          Narodowej.";
27) w art. 46:
   a) w § 1 zdanie pierwsze otrzymuje brzmienie:
      "Do asesorów, którym powierzono pełnienie czynności sędziowskich, stosuje
       się przepisy dotyczące sędziów, z wyjątkiem art. 33, i z zastrzeżeniem
       art. 70 § 1a.",
   b) § 2 otrzymuje brzmienie:
      "§ 2. Asesor obejmujący stanowisko, składa wobec Ministra Sprawiedliwości
          ślubowanie według roty ustalonej dla asesorów sądowych w ustawie, o
          której mowa w art. 32 § 6.";
28) w art. 49 po § 2 dodaje się § 3 w brzmieniu:
      "§ 3. Objęcie stanowiska przez aplikanta stwierdza Minister Obrony
         Narodowej.";
29) w art. 50 w § 2 wyrazy "2 lata i 6 miesięcy" zastępuje się wyrazami "3
  lata";
30) art. 52 otrzymuje brzmienie:
    "Art. 52. Minister Sprawiedliwości w porozumieniu z Ministrem Obrony
           Narodowej określi, w drodze rozporządzenia, tryb przeprowadzania
           konkursu na stanowisko aplikanta, organizację aplikacji sądowej,
           zakres egzaminu sędziowskiego, skład komisji egzaminacyjnej i sposób
           powoływania jej członków, wysokość ich wynagrodzenia i tryb
           postępowania komisji egzaminacyjnej.";
31) w art. 58 w § 1 pkt 8 otrzymuje brzmienie:
    "8) w razie uznania prawomocnym orzeczeniem dyscyplinarnym winnym
       naruszenia honoru i godności żołnierskiej,";
32) w art. 70:
   a) § 1 otrzymuje brzmienie:
      "§ 1. Do sądów wojskowych, sędziów wojskowych oraz ławników stosuje się
          odpowiednio przepisy art. 4 i 5, art. 40, art. 42, art. 44-52, art.
          53 § 1-3, art. 54, art. 56, art. 57 § 5, art. 58 § 1, art. 60, art.
          65 i 66, art. 69 § 2, art. 70 i 71, art. 73-75, art. 77 § 2, 5 i 6,
          art. 78 § 1-4, art. 79, 80 § 4, art. 83, art. 84 § 3, art. 85 i 86,
          art. 89 i 90, art. 91 § 1-7 i § 9-12, art. 92 § 1 i 2, art. 93, art.
          94 § 1, 3 i 4, art. 95, art. 96 § 1 i 2, art. 98 § 1, art. 99, art.
          100 § 1-4, art. 101 § 2-4, art. 102, art. 104-106, art. 108, art.
          111, art. 114 § 5-7, art. 115, art. 116-118, art. 120-122, art. 125128,
art. 130, art. 133, art.135 § 5-7, art. 147 § 3, art. 156,
          art.159 § 1 pkt 5 i 6, art.167, art. 169, art. 170 § 3, art. 171,
          art. 172 § 1-5, art. 173 i 174 ustawy, o której mowa w art. 32 § 6,
          oraz przepisy wydane na podstawie art. 57 § 5, art. 78 § 5, art. 91 §
          8, art. 96 § 3, art. 103, art.148 i art. 172 § 6 tejże ustawy, z tym
          że:
         1) określone w tych przepisach czynności i uprawnienia Ministra
           Sprawiedliwości, zgromadzenia ogólnego sędziów, kolegium sądu,
           prezesów sądów rejonowych i okręgowych  oraz prezesa sądu
           dyscyplinarnego wykonują odpowiednio: Minister Sprawiedliwości w
           porozumieniu z Ministrem Obrony Narodowej, Zgromadzenie Sędziów
           Sądów Wojskowych, kolegium wojskowego sądu okręgowego, prezesi sądów
           wojskowych i prezes sądu dyscyplinarnego, a czynności i uprawnienia
           prezesa sądu apelacyjnego w zakresie nadzoru administracyjnego,
           Minister Sprawiedliwości za pośrednictwem  dyrektora departamentu, o
           którym mowa w art. 5 § 4,
         2) uprawnienia określone w art. 92 § 1 powołanej ustawy przysługują,
           jeżeli sędzia wojskowy nie nabył wcześniej prawa do urlopu
           dodatkowego określonego w przepisach o służbie wojskowej żołnierzy
           zawodowych,
         3) uprawnienia określone w art. 172-174 powołanej ustawy przysługują w
           wypadku określonym w art. 61 niniejszej ustawy.",
   b) po § 1 dodaje się § 1a w brzmieniu:
      "§ 1a. Do asesorów sądów wojskowych, którym powierzono pełnienie czynności
           sędziowskich, nie stosuje się art. 66, art. 69-71, art. 74, art. 75,
           art. 77 § 5 i 7 oraz art. 91 § 1-4 i § 9-11 ustawy, o której mowa w
           art. 32 § 6.".
      
                                    Art. 191.
W ustawie z dnia 29 sierpnia 1997 r. o komornikach sądowych i egzekucji (Dz.U.
Nr 133, poz. 882, z 1999 r. Nr 110, poz. 1255 oraz z 2000 r. Nr 48, poz. 554) w
art. 16 dotychczasową treść oznacza się jako ust. 1 i dodaje się ust. 2-7 w
brzmieniu:
  "2. Komornik jest obowiązany do złożenia oświadczenia o swoim stanie
     majątkowym. Oświadczenie o stanie majątkowym dotyczy majątku odrębnego
     oraz objętego małżeńską wspólnością majątkową. Oświadczenie to powinno
     zawierać w szczególności informacje o posiadanych zasobach pieniężnych,
     nieruchomościach, udziałach i akcjach w spółkach prawa handlowego, a
     ponadto o nabytym przez tę osobę albo jej małżonka od Skarbu Państwa,
     innej państwowej osoby prawnej, gminy lub związku międzygminnego mieniu,
     które podlegało zbyciu w drodze przetargu. Oświadczenie to powinno również
     zawierać dane dotyczące prowadzenia działalności gospodarczej oraz
     pełnienia funkcji w spółkach prawa handlowego lub spółdzielniach, z
     wyjątkiem funkcji w radzie nadzorczej spółdzielni mieszkaniowej.
   3. Oświadczenie, o którym mowa w ust. 2, komornicy składają właściwemu
     terytorialnie prezesowi sądu apelacyjnego.
   4. Analizy danych zawartych w oświadczeniu, o którym mowa w ust. 2 i 3,
     dokonuje właściwe kolegium sądu apelacyjnego.
   5. Oświadczenie, o którym mowa w ust. 2 i 3, składa się przed objęciem
     stanowiska, a następnie co roku do dnia 31 marca, według stanu na dzień 31
     grudnia roku poprzedniego, a także w dniu opuszczenia stanowiska
     komornika.
   6. Informacje zawarte w oświadczeniu o stanie majątkowym stanowią tajemnicę
     służbową, chyba że komornik, który złożył oświadczenie, wyraził pisemną
     zgodę na ich ujawnienie. W szczególnie uzasadnionych przypadkach podmiot
     uprawniony, zgodnie z ust. 2 lub 4, do odebrania oświadczenia może je
     ujawnić pomimo braku zgody składającego oświadczenie. Oświadczenie
     przechowuje się przez 6 lat.
   7. Do złożenia oświadczenia, o którym mowa w ust. 2, stosuje się odpowiednio
     formularz, określony przepisami o ograniczeniu prowadzenia działalności
     gospodarczej przez osoby pełniące funkcje publiczne.".
                                        
                                    Art. 192.
W ustawie z dnia 17 grudnia 1997 r. o zmianie ustawy - Prawo o ustroju sądów
powszechnych oraz niektórych innych ustaw (Dz.U. z 1998 r. Nr 98, poz. 607) w
art. 9 ust. 3 otrzymuje brzmienie:
  "3. W razie wydania decyzji stwierdzającej okoliczności powodujące utratę
     uprawnień, osoba pozbawiona prawa do stanu spoczynku lub uposażenia albo
     uposażenia rodzinnego nabywa prawo do emerytury lub renty, jeżeli spełnia
     warunki określone w przepisach o ubezpieczeniu społecznym. W takim wypadku
     od wynagrodzenia wypłaconego sędziemu lub prokuratorowi w okresie służby,
     od którego nie odprowadzono składki na ubezpieczenie społeczne, przekazuje
     się składkę przewidzianą za ten okres w przepisach o ubezpieczeniu
     społecznym. Przepis art. 91 § 11 ustawy z dnia ....... - Prawo o ustroju
     sądów powszechnych (Dz. U. Nr ..., poz. ...), stosuje się odpowiednio.".
   
                                    Art. 193.
W ustawie z dnia 26 listopada 1998 r. o finansach publicznych (Dz.U. Nr 155,
poz. 1014, z 1999 r. Nr 38, poz. 360, Nr 49, poz. 485, Nr 70, poz. 778 i Nr 110,
poz. 1255, z 2000 r. Nr 6, poz. 69, Nr 12, poz. 136, Nr 48, poz. 550, Nr 95,
poz. 1041, Nr 119, poz. 1251 i Nr 122, poz. 1315 oraz z 2001 r. Nr 45, poz. 497,
Nr 46, poz. 499) wprowadza się następujące zmiany:
1) w art. 67 w ust. 4 po wyrazach "kierownicy organów wymienionych w art. 83
  ust. 2" dodaje się wyrazy "a dla sądownictwa powszechnego Minister
  Sprawiedliwości";
2) w art. 83 w ust. 2 przed wyrazami "Najwyższej Izby Kontroli" dodaje się
  wyrazy "sądownictwa powszechnego,";
3) w art. 105 w ust. 2 po wyrazach "w art. 83 ust. 2" dodaje się przecinek oraz
  wyrazy "z wyjątkiem sądów powszechnych,".
                                    Art. 194.
W ustawie z dnia 3 grudnia 1998 r. o odpowiedzialności dyscyplinarnej sędziów,
którzy w latach 1944-1989 sprzeniewierzyli się niezawisłości sędziowskiej (Dz.U.
z 1999 r. Nr 1, poz. 1) w art. 1 ust. 1 otrzymuje brzmienie:
  "1. Wobec sędziego, który w latach 1944-1989, orzekając w procesach będących
     formą represji za działalność niepodległościową, polityczną, obronę praw
     człowieka lub korzystanie z podstawowych praw człowieka, sprzeniewierzył
     się niezawisłości sędziowskiej, nie stosuje się, do dnia 31 grudnia 2002
     r., przepisów o przedawnieniu w postępowaniu dyscyplinarnym dotyczącym
     sędziów.".
                                    Art. 195.
W ustawie z dnia 18 grudnia 1998 r. o pracownikach sądów i prokuratury (Dz.U. Nr
162, poz. 1125) wprowadza się następujące zmiany:
1) w art. 4 po ust. 2 dodaje się ust. 3 w brzmieniu:
   "3. Dyrektora sądu apelacyjnego, dyrektora sądu okręgowego oraz kierownika
     finansowego sądu rejonowego zatrudnia się na podstawie powołania.";
2) skreśla się art. 13.
                                   Rozdział 2
                         Przepisy przejściowe i końcowe
                                        
                                    Art. 196.
Sądy utworzone na podstawie ustawy wymienionej w art. 211 są sądami powszechnymi
w rozumieniu ustawy.
                                    Art. 197.
Istniejące w dniu wejścia w życie ustawy ośrodki zamiejscowe i wydziały
zamiejscowe sądów okręgowych stają się, odpowiednio, ośrodkami zamiejscowymi
albo wydziałami zamiejscowymi odpowiednich sądów okręgowych w rozumieniu ustawy.
                                        
                                    Art. 198.
 §1. Z dniem wejścia w życie ustawy sędziowie sądów powszechnych otrzymują
     stawkę podstawową wynagrodzenia zasadniczego przysługującą na zajmowanym
     stanowisku oraz dodatek za długoletnią pracę, według zasad określonych w
     art. 91 § 7.
 §2. Z dniem 1 stycznia 2002 r. sędziowie, którzy przepracowali na zajmowanym
     stanowisku co najmniej siedem lat, otrzymują stawkę pierwszą awansową
     wynagrodzenia zasadniczego.
 §3. Z dniem 1 stycznia 2003 r. sędziowie, którzy przepracowali na danym
     stanowisku sędziowskim co najmniej czternaście lat, otrzymują drugą stawkę
     awansową wynagrodzenia zasadniczego.
 §4. Sędziemu, który na podstawie § 2, otrzymał stawkę pierwszą awansową
     wynagrodzenia zasadniczego, a z dniem 1 stycznia 2003 r. nie spełniał
     warunku, o którym mowa w § 3, do okresu wymaganego zgodnie z art. 91 § 4
     dla uzyskania stawki drugiej awansowej wynagrodzenia zasadniczego, zalicza
     się pełny okres pracy powyżej 7 lat na zajmowanym stanowisku sędziowskim.
 §5. Przepisy § 1-3 stosuje się przy obliczaniu wysokości wynagrodzenia sędziów
     sądów powszechnych dla potrzeb ustalania uposażenia sędziów sądów
     wojskowych według zasad określonych w art. 70 § 3 ustawy, o której mowa w
     art. 190 zdanie wstępne.
                                    Art. 199.
Sędziowie Sądu Najwyższego spełniający warunki do przejścia na emeryturę w dniu
30 czerwca 1990 r. na podstawie art. 11 ust. 2 ustawy z dnia 20 grudnia 1989 r.
o zmianie ustawy - Prawo o ustroju sądów powszechnych, o Sądzie Najwyższym, o
Naczelnym Sądzie Administracyjnym, o Trybunale Konstytucyjnym, o ustroju sądów
wojskowych i Prawo o notariacie (Dz.U. Nr 73, poz. 436), nabyli prawo do
uposażenia sędziów w stanie spoczynku obliczanego od wynagrodzenia
przysługującego sędziom Sądu Najwyższego.
                                    Art. 200.
 §1. Sędziów, którzy przed dniem 1 stycznia 1998 r. przeszli na emerytury lub
     renty i nabyli prawo do uposażenia, uważa się za sędziów w stanie
     spoczynku w rozumieniu ustawy, chyba że utracili uprawnienie do tego
     uposażenia.
 §2. Uposażenia sędziów w stanie spoczynku z dniem wejścia w życie ustawy
     ustala się w wysokości 75% sumy wynagrodzenia zasadniczego i dodatku za
     wysługę lat, jakie otrzymywałby sędzia w chwili przejścia na emeryturę lub
     rentę albo w stan spoczynku, przy zastosowaniu zasad określonych w art.
     198 § 1.
 §3. Przepisy art. 100 § 2-8 niniejszej ustawy mają zastosowanie do byłych
     sędziów, którzy nabyli prawo do emerytury lub renty przed dniem 1 stycznia
     1998 r., jeżeli prawo to nabyli zajmując stanowisko sędziego. Przy
     ustalaniu wysokości uposażenia uwzględnia się wynagrodzenie zasadnicze
     wraz z dodatkiem za wysługę lat, które pobierałby sędzia w dniu 1 stycznia
     1998 r., z zastosowaniem przepisu § 2.
 §4. Uposażenia rodzinne po zmarłych sędziach albo sędziach w stanie spoczynku,
     do których prawo powstało po dniu 1 stycznia 1999 r., z dniem wejścia w
     życie ustawy podwyższa się, przy zastosowaniu zasad określonych w art.
     102.
 
                                    Art. 201.
 §1. Kadencje prezesów i wiceprezesów sądów okręgowych oraz apelacyjnych,
     rozpoczęte przed dniem wejścia w życie ustawy, wynoszą sześć lat i liczą
     się od ich rozpoczęcia, chyba że w ciągu sześciu tygodni po upływie
     okresu, na który zostali powołani do pełnienia funkcji, właściwe
     zgromadzenie sędziów wyrazi sprzeciw. Kadencje prezesów i wiceprezesów,
     którzy pełnią jedną z tych funkcji kolejno po raz drugi, kończą się z
     upływem okresu, na który zostali powołani.
 §2. W ciągu trzech miesięcy od wejścia w życie ustawy zgromadzenia ogólne
     sędziów dostosują swój skład do stanu zgodnego z ustawą. Kadencje
     zgromadzeń ogólnych sędziów trwają do końca kadencji prezesów sądów.
 §3. W ciągu miesiąca od rozpoczęcia nowej kadencji zgromadzeń ogólnych sędziów
     zostaną przeprowadzone wybory członków kolegiów sądów, zgodnie z ustawą.
 §4. Do aplikacji sądowej oraz do aplikacji w sądzie wojskowym i do asesury
     oraz do asesury w sądzie wojskowym rozpoczętych przed dniem wejścia w
     życie ustawy stosuje się przepisy dotychczasowe. Asesorzy sądowi i
     asesorzy sądów wojskowych, mianowani przed dniem wejścia w życie ustawy
     mogą być asesorami przez okres przekraczający trzy lata, do ukończenia
     wieku wymaganego do powołania na stanowisko sędziego sądu rejonowego albo
     sędziego sądu wojskowego.
 
                                    Art. 202.
 §1. W okresie do dnia 31 grudnia 2003 r. na stanowisko sędziego sądu
     rejonowego może być powołany ten, kto spełnia wymagania określone w art.
     61, z tym że wymagany wiek wynosi ukończone 28 lat, a wymagany okres pracy
     w charakterze asesora sądowego i prokuratorskiego wynosi dwa lata.
 §2. W okresie, o którym mowa w § 1, na stanowisko sędziego sądu wojskowego
     może być powołany ten, kto spełnia warunki określone w art. 22 ustawy
     wymienionej w art. 190, z tym że wymagany wiek wynosi ukończone 28 lat, a
     wymagany staż na stanowisku asesora wynosi dwa lata.
                                        
                                    Art. 203.
 §1. Dyrektorzy, o których mowa w art. 21 § 2, zostaną zatrudnieni z dniem 1
     stycznia 2002 r.
 §2. Do czasu zatrudnienia dyrektorów sądów apelacyjnych, okręgowych lub
     kierowników oddziałów finansowych sądów rejonowych ich obowiązki wykonują
     odpowiednio prezesi sądów apelacyjnych, okręgowych lub rejonowych.
                                        
                                    Art. 204.
 §1. W sprawach przewinień dyscyplinarnych sędziów popełnionych przed wejściem
     w życie ustawy stosuje się przepisy tej ustawy z wyjątkiem art. 108, z
     zastrzeżeniem § 2-5.
 §2. Sąd Dyscyplinarny i Wyższy Sąd Dyscyplinarny powołane na podstawie
     przepisów dotychczasowych działają do zakończenia postępowania w sprawach,
     o których mowa w § 3 i 4.
 §3. Do spraw należących do właściwości sądów dyscyplinarnych niezakończonych w
     pierwszej instancji do dnia wejścia w życie ustawy, stosuje się przepisy
     dotychczasowe.
 §4. W sprawach, o których mowa w § 2, w których zostały wniesione środki
     odwoławcze orzeka w drugiej instancji Wyższy Sąd Dyscyplinarny, według
     przepisów dotychczasowych.
 §5. W razie uchylenia orzeczenia przez Wyższy Sąd Dyscyplinarny i przekazania
     sprawy do ponownego rozpoznania, stosuje się przepisy ustawy.
 §6. Akta spraw dyscyplinarnych prowadzonych na podstawie dotychczasowych
     przepisów przechowuje Sąd Najwyższy.
 §7. Przepisy § 1-6 stosuje się również w sprawach przewinień dyscyplinarnych
     sędziów sądów wojskowych.
                                        
                                    Art. 205.
Referendarze sądowi do dnia 31 grudnia 2001 r. zachowują wynagrodzenie ustalone
na podstawie przepisów dotychczasowych.
                                        
                                    Art. 206.
 §1. Z dniem wejścia w życie ustawy prokuratorzy powszechnych jednostek
     organizacyjnych prokuratury otrzymują stawkę podstawową wynagrodzenia
     zasadniczego przysługującą na zajmowanym stanowisku oraz dodatek za
     długoletnią pracę według zasad określonych w art. 62 ust. 1g ustawy,
     o której mowa w art. 185 zdanie wstępne.
 §2. Z dniem 1 stycznia 2002 r. prokuratorzy, którzy przepracowali na
     zajmowanym stanowisku co najmniej siedem lat, otrzymują stawkę pierwszą
     awansową wynagrodzenia zasadniczego.
 §3. Z dniem 1 stycznia 2003 r. prokuratorzy, którzy przepracowali na danym
     stanowisku prokuratorskim co najmniej czternaście lat, otrzymują drugą
     stawkę awansową wynagrodzenia zasadniczego.
 §4. Prokuratorowi, który na podstawie § 2 otrzymał stawkę pierwszą awansową
     wynagrodzenia zasadniczego, a z dniem 1 stycznia 2003 r. nie spełniał
     warunku, o którym mowa w § 3, do okresu wymaganego zgodnie z art. 62 ust.
     1d ustawy, o której mowa w art. 185 zdanie wstępne, dla uzyskania stawki
     drugiej awansowej wynagrodzenia zasadniczego, zalicza się pełny okres
     pracy powyżej siedmiu lat na zajmowanym stanowisku prokuratorskim.
 §5. Przepisy § 1-3 stosuje się przy obliczaniu wysokości wynagrodzenia
     prokuratorów powszechnych jednostek organizacyjnych prokuratury dla
     potrzeb ustalania uposażenia prokuratorów wojskowych jednostek
     organizacyjnych prokuratury według zasad określonych w art. 116 ust. 2
     ustawy, o której mowa w art. 185 zdanie wstępne.
 §6. Przepisy art. 200 stosuje się odpowiednio do prokuratorów, byłych
     prokuratorów, uposażenia prokuratorów w stanie spoczynku i do uposażenia
     rodzinnego po zmarłych prokuratorach albo prokuratorach w stanie
     spoczynku.
 §7. Przepis art. 201 § 4 stosuje się do aplikacji prokuratorskiej oraz do
     asesury prokuratorskiej.
                                        
                                    Art. 207.
 §1. Sędziowie, którzy na podstawie dotychczasowych przepisów uzyskali zgodę
     Krajowej Rady Sądownictwa na dalsze zajmowanie stanowiska pomimo
     ukończenia 65 roku życia, przechodzą w stan spoczynku z upływem okresu, na
     który Krajowa Rada Sądownictwa wyraziła zgodę.
 §2. Przepis § 1 stosuje się odpowiednio do prokuratorów, którzy uzyskali zgodę
     Prokuratora Generalnego na dalsze zajmowanie stanowiska.
 §3. W sprawach dotyczących wyrażenia zgody, o której mowa w § 1 i 2
     niezakończonych w chwili wejścia w życie ustawy, przepis art. 69 § 3
     zdanie drugie stosuje się.
                                        
                                    Art. 208.
 §1. Do czasu wejścia w życie ustawy, o której mowa w art. 154 § 2, do
     kuratorów sądowych stosuje się przepisy § 2-10.
 §2. Kuratorem zawodowym może być mianowany ten, kto:
   1) posiada obywatelstwo polskie, korzysta z pełni praw cywilnych i
     obywatelskich,
   2) nie był skazany za przestępstwo,
   3) nie został pozbawiony władzy rodzicielskiej,
   4) ukończył 24 lata,
   5) ukończył wyższe studia prawnicze, pedagogiczne, psychologiczne,
     socjologiczne lub z zakresu resocjalizacji, albo ma wykształcenie średnie
     i wykonywał zawodowo lub społecznie obowiązki z zakresu profilaktyki,
     resocjalizacji lub wychowania,
   6) odbył roczny staż kuratorski,
   7) złożył egzamin kuratorski.
 §3. W szczególnie uzasadnionych przypadkach Minister Sprawiedliwości, na
     wniosek prezesa sądu okręgowego, może zwolnić kandydata do mianowania
     kuratorem zawodowym od obowiązku odbycia stażu i złożenia egzaminu, a
     także uznać za wystarczające ukończenie przez kandydata innych studiów
     wyższych niż wymienione w § 2 pkt 5, jeżeli ich zakres obejmuje wiedzę
     przydatną do wykonywania funkcji kuratora zawodowego.
 §4. Kuratora zawodowego mianuje i zwalnia prezes sądu okręgowego.
 §5. Do kuratorów zawodowych stosuje się odpowiednio przepisy art. 89, 92 i 93.
 §6. Wynagrodzenie zasadnicze kuratorów zawodowych stanowi, odpowiednio do
     rangi stanowiska, wielokrotność prognozowanego przeciętnego wynagrodzenia
     w państwowej sferze budżetowej.
 §7. W sprawach nieuregulowanych, do kuratorów zawodowych stosuje się
     odpowiednio przepisy ustawy o pracownikach sądów i prokuratury.
 §8. Rada Ministrów określi, w drodze rozporządzenia, wysokość wynagrodzenia
     kuratorów zawodowych uwzględniając rangę zawodu i zakres obowiązków
     pracowniczych oraz poziom wynagrodzeń pracowników sądowych.
 §9. Minister Sprawiedliwości określi, w drodze rozporządzenia:
   1) szczegółowe obowiązki i prawa oraz organizację pracy kuratorów zawodowych
     w sądzie,
   2) zakres egzaminu, skład komisji egzaminacyjnej, sposób powoływania jej
     członków i postępowania komisji egzaminacyjnej, uwzględniając zakres
     odbytej praktyki, pisemną i ustną formę egzaminu, istotną wagę przyczyn
     ustalania terminu późniejszego zdawania egzaminu, kwalifikacje członków
     komisji egzaminacyjnej, zasadę poprawności przebiegu i rzetelności ocen
     egzaminacyjnych,
   3) tryb powoływania i odwoływania kuratorów społecznych oraz szczegółowy
     zakres ich obowiązków i praw, uwzględniając społeczny charakter
     wykonywanej funkcji oraz prawo do ekwiwalentu za wydatki ponoszone przy
     jej wykonywaniu.
 §10. Minister Sprawiedliwości w porozumieniu z ministrem właściwym do spraw
     pracy określi, w drodze rozporządzenia, wysokość wynagrodzenia członków
     komisji egzaminacyjnej, o których mowa w § 9 pkt 2, uwzględniając zakres i
     nakład pracy członków komisji egzaminacyjnej w trakcie egzaminu.
 
                                    Art. 209.
 §1. W zakresie planowania i uchwalania budżetu państwa na 2002 r. nie stosuje
     się przepisów art. 178.
 §2. Projekt planu dochodów i wydatków sądów powszechnych na rok 2002 jako
     odrębną część w budżecie państwa opracowuje Minister Sprawiedliwości na
     zasadach dotychczasowych, i po zasięgnięciu opinii Krajowej Rady
     Sądownictwa, przekazuje tak sporządzony projekt ministrowi właściwemu do
     spraw finansów publicznych w trybie określonym w art. 178 § 4.
                                        
                                    Art. 210.
Do dnia 1 stycznia 2003 r. sądom grodzkim powierza się również rozpoznawanie
spraw o przestępstwa określone w art. 178a Kodeksu karnego.
                                    Art. 211.
 §1. Traci moc ustawa z dnia 20 czerwca 1985 r. - Prawo o ustroju sądów
     powszechnych (Dz.U. z 1994 r. Nr 7, poz. 25, Nr 77, poz. 355, Nr 91, poz.
     421 i Nr 105, poz. 509, z 1995 r. Nr 34, poz. 163 i Nr 81, poz. 406, z
     1996 r. Nr 77, poz. 367, z 1997 r. Nr 75, poz. 471, Nr 98, poz. 604, Nr
     106, poz. 679, Nr 117, poz. 751, 752 i 753, Nr 121, poz. 769, Nr 124, poz.
     782 i Nr 133, poz. 882, z 1998 r. Nr 98, poz. 607, Nr 160, poz. 1064 i Nr
     162, poz. 1118 i 1125, z 1999 r. Nr 20, poz. 180, Nr 60, poz. 636, Nr 75,
     poz. 853, Nr 83, poz. 931 i Nr 110, poz. 1255 oraz z 2000 r. Nr 48, poz.
     551, Nr 50, poz. 580, Nr 56, poz. 678, Nr 114, poz. 1193, Nr 120, poz.
     1268 i Nr 122, poz. 1314 i 1319).
 §2. Zachowują moc akty prawne wydane w celu wykonania ustawy, o której mowa w
     § 1, o ile nie są sprzeczne z ustawą.
                                        
                                    Art. 212.
Ustawa wchodzi w życie z dniem 1 października 2001 r., z wyjątkiem:
   1) art. 91 § 2-4, art. 151 § 1, art. 176, art. 178, art. 193, art. 195 pkt
     2, które wchodzą w życie z dniem 1 stycznia 2002 r.,
   2) art. 13 § 2 pkt 4, art. 177 oraz art. 179 § 1-4, które wchodzą w życie z
     dniem 1 stycznia 2003 r.
   
   
   
   
   
