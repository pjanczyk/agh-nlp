



Dz.U. z 2001 r. Nr 42, poz. 475
 
 
 
                                   USTAWA
                         z dnia 11 kwietnia 2001 r.
                                      
      o zmianie ustawy o cudzoziemcach oraz o zmianie niektórych ustaw
                                      
                                      
                                   Art. 1.
W ustawie z dnia 25 czerwca 1997 r. o cudzoziemcach (Dz.U. Nr 114, poz. 739,
z 1998 r. Nr 106, poz. 668 i Nr 162, poz. 1126 oraz z 2000 r. Nr 106, poz.
1118) wprowadza się następujące zmiany:
1) w art.1:
   a) ust.2 otrzymuje brzmienie:
     "2. Do spraw objętych przepisami ustawy uregulowanych umowami
       międzynarodowymi, którymi związana jest Rzeczpospolita Polska,
       stosuje się postanowienia tych umów.",
   b) w ust. 3 wyrazy "z wyjątkiem art. 5" zastępuje się wyrazami "z
     wyjątkiem art. 5 ust. 1";
2) w art. 3 wyrazy "dokument paszportowy" zastępuje się wyrazami "dokument
  podróży";
3) w art. 4:
   a) pkt 1 i 2 otrzymują brzmienie:
     "1) dokumencie podróży - oznacza to dokument uznany przez właściwy organ
       Rzeczypospolitej Polskiej, uprawniający do przekroczenia granicy,
       wydany cudzoziemcowi przez organ państwa obcego, organ polski lub
       organizację międzynarodową albo podmiot upoważniony przez organ
       państwa obcego lub obcą władzę o charakterze państwowym,
     2) wizie - oznacza to zezwolenie wydane cudzoziemcowi przez właściwy
       organ Rzeczypospolitej Polskiej lub organ, którego właściwość w tej
       sprawie wynika z postanowień umów międzynarodowych obowiązujących
       Rzeczpospolitą Polską, uprawniające go do wjazdu, przejazdu, pobytu i
       wyjazdu z terytorium Rzeczypospolitej Polskiej w czasie, w celu i na
       warunkach w nim określonych,",
   b) po pkt 2 dodaje się pkt 2a w brzmieniu:
     "2a) strefie tranzytowej lotniska międzynarodowego - oznacza to teren
       lotniska międzynarodowego położonego na terytorium Rzeczypospolitej
       Polskiej rozciągający się między pokładem statku powietrznego a
       stanowiskiem kontroli granicznej, który obejmuje płytę oraz
       pomieszczenia lotniska,",
   c) skreśla się pkt 3,
   d) pkt 4 otrzymuje brzmienie:
     "4) karcie pobytu - oznacza to dokument wydany przez właściwy organ
       Rzeczypospolitej Polskiej cudzoziemcowi, który uzyskał zezwolenie na
       zamieszkanie na czas oznaczony lub zezwolenie na osiedlenie się na
       terytorium Rzeczypospolitej Polskiej,
   e) po pkt 4 dodaje się pkt 4a w brzmieniu:
     "4a) nieprzerwanym przebywaniu - oznacza to pobyt cudzoziemca na
       terytorium Rzeczypospolitej Polskiej w okresie ważności wizy lub
       zezwolenia na zamieszkanie na czas oznaczony, jeżeli cudzoziemiec nie
       opuścił tego terytorium na czas dłuższy niż 2 miesiące w roku
       kalendarzowym, z wyłączeniem wypadków związanych z wykonywaniem
       obowiązków zawodowych lub świadczeniem pracy poza terytorium
       Rzeczypospolitej Polskiej na podstawie umowy zawartej z pracodawcą,
       którego siedziba znajduje się na terytorium Rzeczypospolitej
       Polskiej,",
   f) pkt 5 i 6 otrzymują brzmienie:
     "5) polskim dokumencie podróży dla cudzoziemca - oznacza to dokument
       podróży wydany przez właściwy organ Rzeczypospolitej Polskiej
       uprawniający do wielokrotnego przekraczania granicy,
     6) tymczasowym polskim dokumencie podróży dla cudzoziemca - oznacza to
       dokument podróży wydany przez właściwy organ Rzeczypospolitej
       Polskiej uprawniający do jednokrotnego przekroczenia granicy,",
   g) w pkt 9 wyrazy "państwo, w którym zamieszkuje" zastępuje się wyrazami
     "państwo, w którym stale zamieszkuje",
   h) pkt 10 i 11 otrzymują brzmienie:
     "10) bezpiecznym kraju pochodzenia - oznacza to taki kraj pochodzenia
       cudzoziemca, w którym ze względu na system prawa i jego stosowanie
       oraz ze względu na stosunki polityczne w nim panujące nie występują
       prześladowania z powodu rasy, religii, narodowości, przynależności do
       określonej grupy społecznej lub przekonań politycznych, a
       organizacjom pozarządowym i międzynarodowym umożliwia się działanie
       na rzecz przestrzegania praw człowieka,
     11) bezpiecznym kraju trzecim - oznacza to państwo niebędące krajem
       pochodzenia cudzoziemca, które ratyfikowało i stosuje Konwencję
       Genewską oraz Protokół Nowojorski, a w szczególności państwo, w
       którym:
        a) nie występuje zagrożenie dla życia lub wolności cudzoziemców
         ubiegających się o nadanie statusu uchodźcy, zgodnie z art. 33
         Konwencji Genewskiej,
        b) zapewnia się cudzoziemcom dostęp do postępowania o nadanie statusu
         uchodźcy,
        c) cudzoziemiec ubiegający się o nadanie statusu uchodźcy korzysta z
         ochrony przed wydaleniem, zgodnie z przepisami Konwencji
         Genewskiej,
        d) cudzoziemiec ubiegający się o nadanie statusu uchodźcy nie jest
         narażony na tortury lub niehumanitarne albo poniżające
         traktowanie.";
4) art. 5 otrzymuje brzmienie:
      "Art. 5. 1. Cudzoziemiec może przekroczyć granicę oraz przebywać na
             terytorium Rzeczypospolitej Polskiej, jeżeli posiada ważny
             dokument podróży oraz wizę, o ile przepisy niniejszej ustawy
             nie stanowią inaczej.
         2. Cudzoziemcy będący obywatelami niektórych państw mogą
           przekroczyć granicę po uiszczeniu opłaty związanej z wjazdem na
           terytorium Rzeczypospolitej Polskiej, jeżeli jest to niezbędne
           dla zachowania zasady wzajemności w stosunkach z tymi
           państwami.";
5) w art. 7:
   a) skreśla się ust. 1,
   b) ust. 2 otrzymuje brzmienie:
     "2. Wiza może, z zastrzeżeniem ust. 2a, uprawniać do jednokrotnego,
       dwukrotnego lub wielokrotnego wjazdu.",
   c) po ust. 2 dodaje się ust. 2a w brzmieniu:
     "2a. Wiza może uprawniać wyłącznie do wjazdu do strefy tranzytowej
       lotniska międzynarodowego, pobytu w tej strefie i wyjazdu z niej.",
   d) skreśla się ust. 3,
   e) ust. 4 otrzymuje brzmienie:
     "4. Wiza określa:
         1) okres ważności wizy, nie dłuższy niż 5 lat, podczas którego może
           nastąpić pierwszy wjazd i musi nastąpić ostatni wyjazd z
           terytorium Rzeczypospolitej Polskiej,
           2) okres pobytu cudzoziemca na terytorium Rzeczypospolitej
             Polskiej w okresie ważności wizy,
         3) cel wjazdu i pobytu.",
   f) po ust. 4 dodaje się ust. 5 w brzmieniu:
     "5. Wiza może określać także inne warunki i informacje, w
       szczególności:
         1) miejsce, w którym powinno nastąpić przekroczenie granicy,
         2) liczbę dzieci oraz innych osób towarzyszących cudzoziemcowi,
           któremu wydano wizę, wpisanych do dokumentu podróży
           cudzoziemca.";
6) w art. 8:
   a) skreśla się ust. 1,
   b) ust. 2 i 3 otrzymują brzmienie:
     "2. Wizę wydaje się na okres pobytu nie dłuższy niż 3 miesiące.
     3. W okresie, o którym mowa w ust. 2, cudzoziemiec, który spełnia
       warunki określone w art. 6 ust. 1, może wystąpić o wydanie kolejnych
       wiz. Łączny okres pobytu na terytorium Rzeczypospolitej Polskiej na
       podstawie wiz nie może przekroczyć 6 miesięcy w okresie 12 miesięcy,
       licząc od dnia pierwszego wjazdu.",
   c) po ust. 3 dodaje się ust. 3a w brzmieniu:
     "3a. Jeżeli wizę wydano na okres ważności stanowiący wielokrotność
       jednego roku, to okres pobytu, o którym mowa w ust. 2, odnosi się do
       każdego roku okresu ważności wizy.",
   d) ust. 4 otrzymuje brzmienie:
     "4. Cudzoziemiec przebywający na terytorium Rzeczypospolitej Polskiej na
       podstawie umowy międzynarodowej przewidującej częściowe albo
       całkowite zniesienie obowiązku wizowego lub na podstawie
       jednostronnego zniesienia obowiązku wizowego stosownie do przepisów,
       o których mowa w art. 98 ust. 2, może wystąpić o wydanie wiz, przy
       czym łączny okres pobytu na terytorium Rzeczypospolitej Polskiej na
       podstawie tych umów i wiz nie może przekroczyć 6 miesięcy w okresie
       12 miesięcy, licząc od dnia pierwszego wjazdu.",
   e) po ust. 4 dodaje się ust. 5 w brzmieniu:
     "5. Wizę w celu przejazdu cudzoziemca przez terytorium Rzeczypospolitej
       Polskiej wydaje się na okres nie dłuższy niż 5 dni, a wizę, o której
       mowa w art.7 ust. 2a - na okres nie dłuższy niż 2 dni.";
7) art. 9 otrzymuje brzmienie:
       "Art. 9. 1. Jeżeli celem wjazdu i pobytu na terytorium
              Rzeczypospolitej Polskiej jest zatrudnienie lub wykonywanie
              innej pracy zarobkowej, wiza może być wydana cudzoziemcowi,
              który przedstawi zezwolenie na zatrudnienie lub wykonywanie
              innej pracy zarobkowej na terytorium Rzeczypospolitej Polskiej
              albo pisemne oświadczenie pracodawcy o zamiarze zatrudnienia
              cudzoziemca lub powierzenia mu innej pracy zarobkowej, jeżeli
              zezwolenie na zatrudnienie lub wykonywanie innej pracy
              zarobkowej nie jest wymagane.
         2. Jeżeli celem wjazdu i pobytu jest przejazd przez terytorium
           Rzeczypospolitej Polskiej, wiza może być wydana cudzoziemcowi
           posiadającemu prawo wjazdu do państwa docelowego lub państwa
           graniczącego z terytorium Rzeczypospolitej Polskiej.";
8) art. 10 otrzymuje brzmienie:
      "Art. 10. 1. Wizę zamieszcza się w dokumencie podróży, jeżeli okres
             jego ważności przekracza co najmniej o 3 miesiące termin, w
             którym musi nastąpić wyjazd z terytorium Rzeczypospolitej
             Polskiej na podstawie wizy.
         2. Jeżeli dokument podróży nie spełnia warunku, o którym mowa w
           ust. 1, odmawia się wydania wizy.";
9) po art. 10 dodaje się art. 10a w brzmieniu:
      "Art.10a. 1. Cudzoziemcowi polskiego pochodzenia można wydać wizę w
             celu repatriacji.
         2. Cudzoziemcowi, który uzyskał zezwolenie na zamieszkanie na czas
           oznaczony jako członek najbliższej rodziny repatrianta, wydaje
           się wizę w celu przesiedlenia się.
         3. Do wydania wiz, o których mowa w ust.1 i 2, nie stosuje się
           przepisów art. 7-10.
         4. Wizy, o których mowa w ust.1 i 2, wydaje się na okres ważności
           12 miesięcy. W tym czasie powinien nastąpić wjazd cudzoziemca na
           terytorium Rzeczypospolitej Polskiej.
         5. Wizy, o których mowa w ust.1 i 2, upoważniają do jednokrotnego
           wjazdu na terytorium Rzeczypospolitej Polskiej.
         6. Od osób przekraczających granicę na podstawie wiz, o których
           mowa w ust. 1 i 2, nie wymaga się posiadania środków, o których
           mowa w art. 6 ust.1.
         7. Zasady i tryb wydawania wizy w celu repatriacji określa ustawa z
           dnia 9 listopada 2000 r. o repatriacji (Dz.U. Nr 106, poz. 1118
           oraz z 2001 r. Nr ...., poz. ...), z zastrzeżeniem art. 79 ust. 3
           i 5.";
10) skreśla się art. 11;
11) art. 12 otrzymuje brzmienie:
     "Art. 12. Cudzoziemiec jest obowiązany opuścić terytorium
           Rzeczypospolitej Polskiej przed upływem terminów, o których mowa w
           art. 8, oraz przed upływem okresu ważności wizy, chyba że uzyskał
           zezwolenie na zamieszkanie na czas oznaczony lub na osiedlenie się
           na terytorium Rzeczypospolitej Polskiej.";
12) w art. 13:
   a) w ust. 1:
     - zdanie wstępne otrzymuje brzmienie:
         "Cudzoziemcowi odmawia się wydania wizy lub odmawia wjazdu na
         terytorium Rzeczypospolitej Polskiej, jeżeli:",
     - pkt 1 otrzymuje brzmienie:
        "1) wydana została ostateczna decyzja o wydaleniu,",
     - po pkt 1 dodaje się pkt 1a w brzmieniu:
        "1a) została wydana ostateczna decyzja o zobowiązaniu do opuszczenia
         terytorium Rzeczypospolitej Polskiej,",
     - w pkt 5 po wyrazach "broń," dodaje się wyrazy "amunicję,",
       - w pkt 6 po wyrazach "jest członkiem organizacji prowadzącej taką
        działalność" dodaje się wyrazy "albo przekroczył granicę wbrew
        przepisom",
     - po pkt 8 dodaje się pkt 8a i 8b w brzmieniu:
         "8a) nie wywiązuje się z zobowiązań podatkowych wobec Skarbu
           Państwa,
         8b) jego wjazd i pobyt są niepożądane ze względu na zobowiązania
           wynikające z postanowień ratyfikowanych umów międzynarodowych
           obowiązujących Rzeczpospolitą Polską,",
   b) po ust. 1 dodaje się ust. 1a w brzmieniu:
      "1a. Odmawia się wydania wizy lub odmawia wjazdu na terytorium
         Rzeczypospolitej Polskiej przed upływem:
         1) 1 roku od daty dobrowolnego wyjazdu z terytorium
           Rzeczypospolitej Polskiej w związku z wydaniem decyzji o
           zobowiązaniu do opuszczenia terytorium Rzeczypospolitej Polskiej,
         2) 3 lat od daty wykonania decyzji o wydaleniu,
         3) 5 lat od daty wykonania decyzji o wydaleniu, w wypadku pokrycia
           kosztów wydalenia przez Skarb Państwa,
         4) 5 lat od daty zakończenia wykonania kary odbywanej na podstawie
           wyroków, o których mowa w ust. 1 pkt 2,
         5) 1 roku od daty uregulowania zobowiązań podatkowych wobec Skarbu
           Państwa lub od daty, w której zobowiązania te uległy
           przedawnieniu,
         6) terminu wynikającego z umów międzynarodowych obowiązujących
           Rzeczpospolitą Polską, o których mowa w ust. 1 pkt 8b,
         7) 3 lat od stwierdzenia którejkolwiek z okoliczności, o których
           mowa w ust. 1 pkt 3-8 i 9, z możliwością przedłużenia na kolejne
           okresy do 3 lat w wypadku utrzymywania się tych okoliczności.",
   c) ust. 2 otrzymuje brzmienie:
     "2. Odmawia się wydania wizy albo wjazdu na terytorium Rzeczypospolitej
       Polskiej, jeżeli od daty uprzedniej odmowy nie upłynęło 12 miesięcy,
       a cudzoziemiec nie przedstawił nowych okoliczności mających wpływ na
       podjęcie takiej decyzji.",
   d) po ust. 3 dodaje się ust. 3a w brzmieniu:
      "3a. Małoletniemu cudzoziemcowi pozostawionemu bez przedstawiciela
         ustawowego można odmówić wjazdu na terytorium Rzeczypospolitej
         Polskiej, mimo iż posiada on ważny dokument podróży, środki
         wymagane do wjazdu i pobytu oraz wizę lub jest uprawniony do wjazdu
         na podstawie umowy obowiązującej Rzeczpospolitą Polską.",
   e) w ust. 5 wyrazy "w dokumencie paszportowym" zastępuje się wyrazami "w
     dokumencie podróży",
   f) po ust. 5 dodaje się ust. 5a w brzmieniu:
     "5a. Decyzja o odmowie wydania wizy, podejmowana na terytorium
       Rzeczypospolitej Polskiej, określa termin opuszczenia przez
       cudzoziemca terytorium Rzeczypospolitej Polskiej.",
   g) ust. 6 otrzymuje brzmienie:
     "6. Decyzja o odmowie wjazdu na terytorium Rzeczypospolitej Polskiej
       podlega natychmiastowemu wykonaniu i powoduje z mocy prawa
       unieważnienie wizy.";
13) art. 14 otrzymuje brzmienie:
      "Art. 14. 1. Cudzoziemcowi, wobec którego zachodzą okoliczności
             określone w art. 13 ust. 1, można wydać wizę, jeżeli:
           1) przepisy prawa polskiego wymagają od niego osobistego
             stawiennictwa przed polskim organem władzy publicznej,
           2) przebywa już na terytorium Rzeczypospolitej Polskiej i nie może
             opuścić tego terytorium ze względu na konieczność poddania się
             zabiegom lekarskim służącym ratowaniu życia,
           3) ubiega się o wjazd na terytorium Rzeczypospolitej Polskiej ze
             względu na konieczność poddania się zabiegom lekarskim służącym
             ratowaniu życia, którym nie może zostać poddany w innym
             państwie,
           4) zachodzi wyjątkowa sytuacja osobista wymagająca jego obecności
             na terytorium Rzeczypospolitej Polskiej,
           5) wymaga tego interes Rzeczypospolitej Polskiej.
         2. W wypadku, o którym mowa w ust. 1 pkt 5, łączny okres pobytu
           cudzoziemca na terytorium Rzeczypospolitej Polskiej na podstawie
           wiz może przekroczyć 6 miesięcy.";
14) w art. 15:
   a) w ust. 1 pkt 2 otrzymuje brzmienie:
     "2) cudzoziemca przebywającego bezpośrednio przed wystawieniem
       zaproszenia legalnie przez okres co najmniej 5 lat na terytorium
       Rzeczypospolitej Polskiej,",
   b) w ust. 4 w pkt 3 wyrazy "w przeszłości nie wypełnił przyjętego na
     siebie zobowiązania, o którym mowa w ust.2." zastępuje się wyrazami "nie
     wykonał zobowiązań wynikających z uprzednio wystawionego zaproszenia.",
   c) w ust. 5 wyrazy "lub stwierdzenia jego nieważności" skreśla się,
   d) po ust.5 dodaje się ust.5a w brzmieniu:
     "5a. Wpis do ewidencji zaproszeń należy unieważnić, jeżeli po jego
       dokonaniu ujawnione zostaną okoliczności, o których mowa w ust.4.
       Unieważnienie wpisu następuje w drodze decyzji.";
15) art. 17 otrzymuje brzmienie:
      "Art. 17. 1. Zezwolenia, o którym mowa w art. 16 pkt 1, można, z
             zastrzeżeniem ust. 4 i art. 24a-24d, udzielić na wniosek
             cudzoziemca, jeżeli wykaże on, że zachodzą okoliczności
             uzasadniające jego zamieszkiwanie na terytorium
             Rzeczypospolitej Polskiej przez okres dłuższy niż 6 miesięcy.
          2. Okolicznościami, o których mowa w ust. 1, mogą być w
           szczególności:
           1) uzyskanie zezwolenia na zatrudnienie lub wykonywanie innej
             pracy zarobkowej albo pisemnego oświadczenia pracodawcy o
             zamiarze zatrudnienia cudzoziemca lub powierzenia mu innej pracy
             zarobkowej, jeżeli zezwolenie na zatrudnienie lub wykonywanie
             innej pracy zarobkowej nie jest wymagane,
           2) prowadzenie działalności gospodarczej na podstawie przepisów
             prawa obowiązujących w Rzeczypospolitej Polskiej, korzystnej dla
             gospodarki narodowej, a w szczególności przyczyniającej się do
             wzrostu inwestycji, transferu technologii, wprowadzania
             korzystnych innowacji lub tworzenia nowych miejsc pracy,
           3) kontynuowanie przez cudzoziemca o uznanym dorobku artystycznym
             twórczości na terytorium Rzeczypospolitej Polskiej,
           4) podjęcie studiów przez cudzoziemca mającego zapewnione środki
             finansowe niezbędne na pokrycie kosztów studiów oraz utrzymania
             podczas studiów, bez potrzeby korzystania ze świadczeń pomocy
             społecznej, potwierdzone zaświadczeniem państwowej lub
             niepaństwowej szkoły wyższej o przyjęciu na studia,
           5) udział w szkoleniach i stażach zawodowych realizowanych w
             ramach programów Unii Europejskiej,
           6) małżeństwo z obywatelem polskim lub cudzoziemcem posiadającym
             zezwolenie na osiedlenie się, jeżeli nie zostało ono zawarte
             wyłącznie w celu uzyskania zezwolenia, o którym mowa w art.16
             pkt 1,
           7) konieczność przebywania na terytorium Rzeczypospolitej Polskiej
             w związku z okolicznością, o której mowa w art. 53, lub
             niemożnością wykonania decyzji o wydaleniu z przyczyn
             niezależnych od organu lub cudzoziemca,
           8) orzeczenie sądu o niedopuszczalności wydania cudzoziemca albo
             rozstrzygnięcie Ministra Sprawiedliwości o odmowie wydania
             cudzoziemca,
           9) zamiar wspólnego zamieszkiwania członków rodziny z pracownikiem
             migrującym, o którym mowa w Europejskiej Karcie Społecznej
             sporządzonej w Turynie dnia 18 października 1961 r. (Dz.U. z
             1999 r. Nr 8, poz.67).
         3. Zezwolenia na zamieszkanie na czas oznaczony można udzielić, na
           wniosek obywatela polskiego, jego małoletniemu dziecku, jeżeli
           wnioskodawca sprawuje nad nim władzę rodzicielską.
         4. Zezwolenie na zamieszkanie na czas oznaczony dla członków
           najbliższej rodziny repatrianta wydaje się w trybie i na zasadach
           określonych w ustawie z dnia 9 listopada 2000 r. o repatriacji.";
16) po art. 17 dodaje się art. 17a w brzmieniu:
      "Art. 17a. O zawarciu małżeństwa wyłącznie w celu uzyskania zezwolenia,
             o którym mowa w art. 16 pkt 1, może świadczyć w szczególności:
           1) przyjęcie korzyści majątkowej przez jednego z małżonków za
             wyrażenie zgody na zawarcie małżeństwa,
           2) niewypełnianie prawnych obowiązków wynikających z zawarcia
             małżeństwa,
           3) brak wspólnego zamieszkiwania małżonków,
           4) fakt, iż małżonkowie nie spotkali się nigdy przed zawarciem
             małżeństwa,
           5) fakt, iż małżonkowie nie mówią językiem zrozumiałym dla obojga,
           6) fakt, iż małżonkowie nie są zgodni co do danych osobowych
             dotyczących drugiego współmałżonka (nazwiska, adresu,
             narodowości, zawodu) i innych istotnych okoliczności, które ich
             dotyczą.";
17) art. 18 otrzymuje brzmienie:
      "Art. 18. 1. Zezwolenie, o którym mowa w art. 16 pkt 1, może być
             udzielone na okres do 2 lat i przedłużane każdorazowo na
             kolejne okresy nie dłuższe jednak niż 2 lata.
         2. Przedłużenie zezwolenia, o którym mowa w art. 16 pkt 1, może
           nastąpić po stwierdzeniu istnienia okoliczności uzasadniających
           dalsze zamieszkiwanie cudzoziemca na terytorium Rzeczypospolitej
           Polskiej, w szczególności okoliczności, o których mowa w art. 17
           ust. 2.";
18) po art. 18 dodaje się art. 18a w brzmieniu:
      "Art. 18a. Cudzoziemiec jest obowiązany opuścić terytorium
             Rzeczypospolitej Polskiej przed upływem okresu, na jaki
             udzielono mu zezwolenia, o którym mowa w art. 16 pkt 1, lub na
             jaki przedłużono to zezwolenie, chyba że uzyskał wizę lub
             zezwolenie na osiedlenie się.";
19) w art. 19:
   a) w ust. 1 w zdaniu wstępnym po wyrazach "udzielone cudzoziemcowi,"
     dodaje się wyrazy "na jego wniosek," zaś pkt 3 otrzymuje brzmienie:
     "3) bezpośrednio przed złożeniem wniosku przebywał nieprzerwanie na
       terytorium Rzeczypospolitej Polskiej co najmniej przez 5 lat na
       podstawie wiz lub zezwolenia na zamieszkanie na czas oznaczony, a na
       podstawie zezwolenia na zamieszkanie na czas oznaczony w celu
       połączenia z rodziną - przez okres 3 lat.",
    b) po ust. 1 dodaje się ust. 1a w brzmieniu:
     "1a. Do pięcioletniego okresu, o którym mowa w ust. 1 pkt 3, nie
       zalicza się okresu pobytu cudzoziemca na terytorium Rzeczypospolitej
       Polskiej na podstawie zezwolenia na zamieszkanie na czas oznaczony
       udzielonego mu wyłącznie w związku z okolicznością, o której mowa w
       art. 17 ust. 2 pkt 4.",
    c) ust. 2 i 3 otrzymują brzmienie:
     "2. Cudzoziemcowi można odmówić udzielenia zezwolenia na osiedlenie się
       pomimo spełnienia przez niego warunków określonych w ust. 1, jeżeli
       okaże się, że ma on zobowiązania wobec kraju pochodzenia lub osób w
       nim zamieszkałych.
     3. Warunki, o których mowa w ust. 1 pkt 2, uważa się za spełnione,
       jeżeli cudzoziemiec ma dochody lub mienie wystarczające na pokrycie
       kosztów utrzymania i leczenia swojego i członków rodziny
       pozostających na jego utrzymaniu, bez potrzeby korzystania ze
       wsparcia materialnego ze środków pomocy społecznej, lub ma w
       Rzeczypospolitej Polskiej członka bądź członków rodziny zobowiązanych
       do łożenia na jego utrzymanie i będących w stanie wywiązać się z tego
       obowiązku, a także jeżeli wskaże lokal mieszkalny, w którym zamierza
       przebywać i przedstawi tytuł prawny do jego zajmowania.";
20) po art. 19 dodaje się art. 19a i 19b w brzmieniu:
    "Art. 19a. Zezwolenia na osiedlenie się udziela się małoletniemu
           cudzoziemcowi urodzonemu na terytorium Rzeczypospolitej Polskiej
           po przedstawieniu pisemnej zgody jego przedstawicieli ustawowych,
           jeżeli co najmniej jednemu z nich udzielono zezwolenia na
           osiedlenie się.
    Art. 19b. Zezwolenia na osiedlenie się udziela się, z zastrzeżeniem art.
           23 ust. 2 i 3, cudzoziemcowi, na jego wniosek, jeżeli przebywał
           nieprzerwanie na podstawie wiz lub zezwoleń na zamieszkanie na
           czas oznaczony na terytorium Rzeczypospolitej Polskiej przez okres
           nie krótszy niż 10 lat.";
21) art. 20 otrzymuje brzmienie:
      "Art. 20. 1. Cudzoziemcowi, który otrzymał zezwolenie na zamieszkanie
             na czas oznaczony lub na osiedlenie się, wydaje się kartę
             pobytu.
         2. Cudzoziemcowi, który uzyskał zezwolenie na zamieszkanie na czas
           oznaczony jako członek najbliższej rodziny repatrianta lub w celu
           połączenia z rodziną, kartę pobytu wydaje się po wjeździe na
           terytorium Rzeczypospolitej Polskiej.";
22) art. 21 otrzymuje brzmienie:
      "Art. 21. 1. Karta pobytu określa rodzaj wydanego zezwolenia, okres jej
             ważności oraz potwierdza tożsamość cudzoziemca podczas jego
             pobytu na terytorium Rzeczypospolitej Polskiej.
         2. Karta pobytu uprawnia, w okresie jej ważności, wraz z dokumentem
           podróży, do wielokrotnego przekraczania granicy bez konieczności
           uzyskania wizy.
 
         3. Kartę pobytu wydaje się na okres, na jaki udzielono zezwolenia
           na zamieszkanie na czas oznaczony. Karta pobytu wydana w związku
           z udzieleniem zezwolenia na osiedlenie się podlega wymianie po
           upływie 10 lat od dnia wydania.
         4. Cudzoziemiec jest obowiązany zwrócić posiadaną kartę pobytu
           organowi, który ją wydał, w wypadku nabycia obywatelstwa
           polskiego, cofnięcia zezwolenia na zamieszkanie na czas
           oznaczony, cofnięcia zezwolenia na osiedlenie się lub wyjazdu na
           stałe za granicę.
         5. W razie zgonu cudzoziemca obowiązek zwrotu karty pobytu spoczywa
           na osobach obowiązanych do zgłoszenia zgonu, stosownie do
           przepisów o aktach stanu cywilnego.";
23) w art. 22 w ust. 1 w pkt 2 po wyrazach "w art. 13 ust. 1" dodaje się
  wyrazy " , chyba że chodzi o zezwolenie, o którym mowa w art. 17 ust. 2 pkt
  7";
24) w art. 23 dotychczasową treść oznacza się jako ust. 1 i dodaje się ust. 2
  i 3 w brzmieniu:
     "2. Cudzoziemcowi, o którym mowa w art. 19b, odmawia się udzielenia
       zezwolenia na osiedlenie się, jeżeli wymagają tego względy obronności
       lub bezpieczeństwa państwa albo ochrona porządku publicznego.
     3. Cudzoziemcowi, o którym mowa w art. 19b, można odmówić udzielenia
       zezwolenia na osiedlenie się, jeżeli nie posiada własnych środków
       utrzymania, ubezpieczenia zdrowotnego umożliwiającego pokrycie
       kosztów leczenia lub możliwości wykonywania zawodu.";
25) po rozdziale 3 dodaje się rozdział 3a w brzmieniu:
                                "Rozdział 3a
                               Łączenie rodzin
      "Art. 24a. 1. Na wniosek cudzoziemca zamieszkującego na terytorium
             Rzeczypospolitej Polskiej na podstawie zezwolenia na osiedlenie
             się, albo przez co najmniej 3 lata na podstawie zezwolenia na
             zamieszkanie na czas oznaczony, albo na podstawie zezwolenia na
             zamieszkanie na czas oznaczony, wydanego w związku z nadaniem
             statusu uchodźcy, zwanego dalej "wnioskodawcą", cudzoziemcowi
             znajdującemu się poza terytorium Rzeczypospolitej Polskiej:
           1) pozostającemu z wnioskodawcą w związku małżeńskim uznawanym na
             gruncie prawa Rzeczypospolitej Polskiej,
           2) małoletniemu stanu wolnego będącemu:
             a) dzieckiem wnioskodawcy sprawującego nad nim faktycznie
               władzę rodzicielską albo opiekę,
             b) dzieckiem wnioskodawcy, przysposobionym w okresie
               poprzedzającym przyjazd wnioskodawcy do Rzeczypospolitej
               Polskiej na podstawie orzeczenia właściwego organu oraz
               posiadającym te same prawa i obowiązki co dziecko cudzoziemca,
             c) dzieckiem współmałżonka wnioskodawcy przebywającego poza
               granicą Rzeczypospolitej Polskiej a nie będącemu dzieckiem
               wnioskodawcy, jeżeli jedno ze współmałżonków lub oboje
               sprawują nad nim władzę rodzicielską albo opiekę
            - udziela się zezwolenia na zamieszkanie na czas oznaczony w
             celu połączenia z rodziną, z zastrzeżeniem ust. 2.
         2. Zezwolenia na zamieszkanie na czas oznaczony w celu połączenia z
           rodziną udziela się, jeżeli:
           1) pobyt współmałżonka lub małoletniego dziecka wnioskodawcy na
             terytorium Rzeczypospolitej Polskiej nie zagrozi zdrowiu
             publicznemu,
           2) warunki materialne i mieszkaniowe wnioskodawcy wskazują, że
             pobyt jego rodziny na terytorium Rzeczypospolitej Polskiej nie
             będzie stanowił obciążenia dla systemu pomocy społecznej,
           3) wnioskodawca będzie mógł zapewnić członkom swojej rodziny
             możliwość korzystania ze świadczeń z tytułu ubezpieczeń
             zdrowotnych.
         3. Przepisów ust. 2 pkt 2 i 3 nie stosuje się, jeżeli wnioskodawca
           zamieszkuje na terytorium Rzeczypospolitej Polskiej na podstawie
           zezwolenia na zamieszkanie na czas oznaczony udzielonego w
           związku z nadaniem statusu uchodźcy.
      Art. 24b. 1. Zezwolenia na zamieszkanie na czas oznaczony w celu
             połączenia z rodziną udziela się na okres 12 miesięcy.
         2. Jeżeli współmałżonek lub małoletnie dziecko stanu wolnego
           wnioskodawcy zamieszkującego na terytorium Rzeczypospolitej
           Polskiej przez co najmniej 3 lata na podstawie zezwolenia na
           zamieszkanie na czas oznaczony, albo na podstawie zezwolenia na
           zamieszkanie na czas oznaczony, wydanego w związku z nadaniem
           statusu uchodźcy, wjechali na terytorium Rzeczypospolitej
           Polskiej w okresie ważności zezwolenia, o którym mowa w ust. 1,
           zezwolenie to przedłuża się na czas ważności zezwolenia na
           zamieszkanie na czas oznaczony wydanego wnioskodawcy.
         3. Jeżeli współmałżonek lub małoletnie dziecko stanu wolnego
           wnioskodawcy zamieszkującego na terytorium Rzeczypospolitej
           Polskiej na podstawie zezwolenia na osiedlenie się, wjechali na
           terytorium Rzeczypospolitej Polskiej w okresie ważności
           zezwolenia, o którym mowa w ust. 1, zezwolenie to przedłuża się
           na 2 lata.
         4. Do postępowania o udzielenie zezwolenia na zamieszkanie na czas
           oznaczony w celu połączenia z rodziną nie stosuje się przepisów
           art. 17.
      Art. 24c. 1. Cudzoziemcowi, który uzyskał zezwolenie na zamieszkanie na
             czas oznaczony w celu połączenia z rodziną, wydaje się wizę w
             celu połączenia z rodziną.
         2. Do wydania wizy, o której mowa w ust.1, nie stosuje się
           przepisów art. 7-10.
         3. Wizę, o której mowa w ust.1, wydaje się na okres 12 miesięcy. W
           tym czasie powinien nastąpić wjazd cudzoziemca na terytorium
           Rzeczypospolitej Polskiej.
         4. Wiza, o której mowa w ust.1, upoważnia do jednokrotnego wjazdu
           na terytorium Rzeczypospolitej Polskiej.
         5. Od współmałżonka lub małoletniego dziecka stanu wolnego
           wnioskodawcy wjeżdżających na terytorium Rzeczypospolitej
           Polskiej na podstawie wizy, o której mowa w ust.1, nie wymaga się
           posiadania środków, o których mowa w art.6 ust.1.
     Art. 24d. Odmawia się udzielenia zezwolenia na zamieszkanie na czas
           oznaczony w celu połączenia z rodziną, a wydane zezwolenie cofa,
           jeżeli:
           1) wniosek o jego udzielenie zawierał nieprawdziwe dane osobowe
             lub fałszywe informacje,
           2) związek małżeński został zawarty wyłącznie w celu umożliwienia
             współmałżonkowi uzyskania zezwolenia na zamieszkanie na czas
             oznaczony na terytorium Rzeczypospolitej Polskiej,
           3) pobyt na terytorium Rzeczypospolitej Polskiej współmałżonka lub
             małoletniego dziecka stanu wolnego wnioskodawcy stanowi
             zagrożenie dla bezpieczeństwa państwa lub porządku
             publicznego.";
26) tytuł rozdziału 4 otrzymuje brzmienie:
   "Prawa i obowiązki cudzoziemców";
27) po art. 25 dodaje się art. 25a i 25b w brzmieniu:
    "Art. 25a. Cudzoziemca ubiegającego się o wydanie wizy, udzielenie lub
           przedłużenie zezwolenia na zamieszkanie na czas oznaczony albo
           udzielenie zezwolenia na osiedlenie się należy pouczyć, na piśmie
           w języku dla niego zrozumiałym, o zasadach i trybie postępowania
           oraz o przysługujących mu prawach i ciążących na nim obowiązkach.
      Art. 25b 1. Cudzoziemiec zobowiązany jest złożyć wniosek o:
           1) wydanie kolejnej wizy - na co najmniej 14 dni przed upływem
             okresu pobytu na podstawie poprzedniej wizy,
           2) udzielenie lub przedłużenie zezwolenia na zamieszkanie na czas
             oznaczony - na co najmniej 45 dni przed upływem okresu pobytu na
             podstawie wizy lub okresu, na jaki udzielone zostało poprzednie
             zezwolenie na zamieszkanie na czas oznaczony,
           3) udzielenie zezwolenia na osiedlenie się - na co najmniej 60 dni
             przed upływem okresu, na jaki udzielone zostało zezwolenie na
             zamieszkanie na czas oznaczony.
         2. Organ pierwszej instancji obowiązany jest wydać decyzję w
           sprawach, o których mowa w ust. 1, jeżeli wniosek został złożony
           w terminach określonych w ust. 1, przed upływem okresu pobytu na
           podstawie wizy lub zezwolenia na zamieszkanie na czas oznaczony.
           W wypadku niemożności wydania decyzji w tym terminie organ
           pierwszej instancji obowiązany jest wydać cudzoziemcowi wizę na
           okres niezbędny do zakończenia postępowania w tej instancji.
         3. Jeżeli wniosek został złożony po upływie terminów określonych w
           ust.1, a postępowanie nie zostało zakończone przed upływem okresu
           pobytu na podstawie wizy lub zezwolenia na zamieszkanie na czas
           oznaczony, cudzoziemiec obowiązany jest opuścić terytorium
           Rzeczypospolitej Polskiej.";
28) art. 26-31 otrzymują brzmienie:
      "Art. 26. 1. Cudzoziemiec przebywający na terytorium Rzeczypospolitej
             Polskiej podlega kontroli legalności pobytu.
         2. Cudzoziemiec, który nie posiada ważnej wizy, zezwolenia na
           zamieszkanie na czas oznaczony albo osiedlenie się, powinien
           niezwłocznie opuścić terytorium Rzeczypospolitej Polskiej.
      Art. 27. 1. Cudzoziemiec przebywający na terytorium Rzeczypospolitej
             Polskiej powinien, na żądanie właściwych organów, przedstawić
             dokumenty i zezwolenia uprawniające go do pobytu na tym
             terytorium.
         2. Od cudzoziemca przebywającego na terytorium Rzeczypospolitej
           Polskiej na podstawie zezwolenia na zamieszkanie na czas
           oznaczony, wizy lub umowy międzynarodowej przewidującej częściowe
           albo całkowite zniesienie obowiązku wizowego lub na podstawie
           jednostronnego zniesienia obowiązku wizowego stosownie do
           przepisów, o których mowa w art. 98 ust. 2, właściwe organy mogą
           zażądać wykazania, że posiada środki niezbędne do pokrycia
           kosztów pobytu.
         3. Cudzoziemiec, który utracił dokument podróży, jest obowiązany
           niezwłocznie zgłosić ten fakt Policji.
      Art. 28. 1. Cudzoziemcowi posiadającemu zezwolenie na osiedlenie się na
             terytorium Rzeczypospolitej Polskiej, który utracił dokument
             podróży albo którego dokument podróży uległ zniszczeniu bądź
             utracił ważność, wydaje się, na jego wniosek, polski dokument
             podróży dla cudzoziemca, jeżeli uzyskanie przez niego innego
             dokumentu podróży nie jest możliwe.
         2. Polski dokument podróży dla cudzoziemca wydaje się na okres do 2
           lat, nie dłuższy jednak niż okres ważności karty pobytu.
         3. Wydanie polskiego dokumentu podróży nie zwalnia cudzoziemca od
           obowiązku podjęcia działań w celu uzyskania innego dokumentu
           podróży.
          4. W wypadku uzyskania innego dokumentu podróży lub cofnięcia
           zezwolenia na osiedlenie się cudzoziemiec jest obowiązany
           niezwłocznie zwrócić polski dokument podróży dla cudzoziemca.
         5. W wypadku zgonu cudzoziemca przepisy art. 21 ust. 5 stosuje się
           odpowiednio.
     Art. 29. Cudzoziemcowi posiadającemu zezwolenie na osiedlenie się na
           terytorium Rzeczypospolitej Polskiej, który podczas pobytu za
           granicą utracił swój dokument podróży albo którego dokument uległ
           zniszczeniu bądź utracił ważność, wydaje się, na jego wniosek,
           tymczasowy polski dokument podróży dla cudzoziemca uprawniający go
           do wjazdu na terytorium Rzeczypospolitej Polskiej, jeżeli
           uzyskanie przez niego innego dokumentu podróży nie jest możliwe.
     Art. 30. Cudzoziemcowi przebywającemu na terytorium Rzeczypospolitej
           Polskiej nieposiadającemu dokumentu podróży kraju pochodzenia albo
           którego dokument podróży uległ zniszczeniu bądź utracił ważność,
           można wydać, na jego wniosek albo z urzędu, tymczasowy polski
           dokument podróży dla cudzoziemca uprawniający go do wyjazdu z
           terytorium Rzeczypospolitej Polskiej lub inny dokument, którego
           wydanie wynika z postanowień umów międzynarodowych obowiązujących
           Rzeczpospolitą Polską, jeżeli uzyskanie przez niego innego
           dokumentu podróży nie jest możliwe.
     Art. 31. Tymczasowy polski dokument podróży dla cudzoziemca wydaje się
           na czas oznaczony, nie dłuższy jednak niż 7 dni.";
29) po rozdziale 4 dodaje się rozdział 4a w brzmieniu:
                                "Rozdział 4a
    Pobyt cudzoziemca zatrzymanego, umieszczonego w ośrodku strzeżonym, w
  areszcie w celu wydalenia lub pozbawionego wolności w wykonaniu orzeczeń
                         wydanych na podstawie ustaw
     Art. 31a. Pobyt cudzoziemca zatrzymanego, umieszczonego w ośrodku
           strzeżonym, w areszcie w celu wydalenia lub pozbawionego wolności
           w wykonaniu orzeczeń wydanych na podstawie ustaw uważa się za
           legalny w okresie obowiązywania właściwych decyzji lub orzeczeń.
     Art. 31b. Okresu pobytu cudzoziemca, o którym mowa w art. 31a, na
           terytorium Rzeczypospolitej Polskiej nie zalicza się do okresów
           pobytu, o których mowa w art. 17 ust. 1 i art. 19b.";
30)  w art. 32 skreśla się przecinek i wyrazy "o ile nie uzyskał on tego
  statusu w innym państwie, które zapewnia mu rzeczywistą ochronę";
31) po art. 34 dodaje się art. 34a w brzmieniu:
      "Art. 34a. 1. Wniosek o nadanie statusu uchodźcy dotyczy także
             małoletnich dzieci towarzyszących wnioskodawcy.
         2. Wniosek może dotyczyć współmałżonka cudzoziemca ubiegającego się
           o nadanie statusu uchodźcy, jeżeli cudzoziemiec zwraca się o to w
           swoim wniosku, a towarzyszący mu współmałżonek wyraża na to
           pisemną zgodę. W tym wypadku wniosek winien zawierać dane osobowe
           współmałżonka.
         3. Jeżeli zachodzą wątpliwości co do wieku cudzoziemca podającego
           się za małoletniego, można przeprowadzić, za zgodą cudzoziemca
           lub jego przedstawiciela ustawowego, badania medyczne mające na
           celu ustalenie wieku cudzoziemca. Wyniki badań poza określeniem
           wieku cudzoziemca zawierają określenie dopuszczalnych granic
           błędu.
         4. Cudzoziemca, o którym mowa w ust. 3, traktuje się jako osobę
           pełnoletnią, jeżeli on lub jego przedstawiciel ustawowy nie
           wyraził zgody na przeprowadzenie badań medycznych służących
           ustaleniu wieku cudzoziemca.";
32) art. 35 otrzymuje brzmienie:
      "Art. 35. 1. Wszczęcie postępowania o nadanie statusu uchodźcy
             następuje w drodze postanowienia.
         2. Odmawia się wszczęcia postępowania, jeżeli wniosek został
           złożony przez cudzoziemca, który:
           1) przybył na terytorium Rzeczypospolitej Polskiej z bezpiecznego
             kraju trzeciego, do którego ma prawo powrotu,
           2) ubiega się ponownie o nadanie statusu uchodźcy na terytorium
             Rzeczypospolitej Polskiej, nie podając nowych istotnych
             okoliczności w sprawie.
         3. Odmowa wszczęcia postępowania następuje w drodze decyzji.
         4. Postanowienie, o którym mowa w ust. 1, lub decyzja, o której
           mowa w ust. 3, powinny być wydane, z zastrzeżeniem art. 36,
           niezwłocznie, nie później jednak niż 24 godziny po złożeniu
           wniosku.";
 33) w art.36:
   a) ust.1 i 2 otrzymują brzmienie:
     "1. W razie konieczności sprawdzenia, czy nie zachodzi którakolwiek z
       okoliczności, o których mowa w art. 35 ust. 2, albo czy cudzoziemiec
       składający wniosek o nadanie statusu uchodźcy nie podał fałszywych
       danych, informacji lub okoliczności, rozstrzygnięcie w przedmiocie
       wszczęcia postępowania o nadanie statusu uchodźcy podejmuje się w
       terminie nieprzekraczającym 7 dni od dnia złożenia wniosku. W tym
       okresie można nakazać cudzoziemcowi przebywanie w określonym miejscu,
       o ile nie posiada prawa wjazdu na terytorium Rzeczypospolitej
       Polskiej.
     2. Jeżeli po sprawdzeniu okaże się, że zachodzi którakolwiek z
       okoliczności, o których mowa w art. 35 ust. 2, odmawia się wszczęcia
       postępowania o nadanie statusu uchodźcy.",
   b) w ust. 3 wyrazy "fałszywe dane, informacje lub okoliczności" zastępuje
     się wyrazami "fałszywe dane lub informacje", a po wyrazach "w art. 34
     ust. 2" skreśla się przecinek i dodaje wyrazy "lub w art. 34a ust. 2,";
34) art. 37 otrzymuje brzmienie:
      "Art. 37. 1. Cudzoziemiec nieposiadający prawa wjazdu na terytorium
             Rzeczypospolitej Polskiej składa wniosek o nadanie statusu
             uchodźcy w trakcie kontroli granicznej przy wjeździe na
             terytorium Rzeczypospolitej Polskiej.
         2. Cudzoziemiec, który nielegalnie przybył na terytorium
           Rzeczypospolitej Polskiej, składa wniosek o nadanie statusu
           uchodźcy niezwłocznie po przekroczeniu granicy. Złożenie wniosku
           nie zwalnia cudzoziemca od odpowiedzialności za przekroczenie
           granicy wbrew przepisom.";
35) art. 39 otrzymuje brzmienie:
      "Art. 39. 1. Cudzoziemcowi, w sprawie którego wydano postanowienie o
             wszczęciu postępowania o nadanie statusu uchodźcy, wydaje się
             tymczasowe zaświadczenie tożsamości cudzoziemca.
         2. Tymczasowe zaświadczenie tożsamości cudzoziemca w okresie swojej
           ważności potwierdza tożsamość cudzoziemca i uprawnia go do
           jednorazowego wjazdu i pobytu na terytorium Rzeczypospolitej
           Polskiej.
         3. Tymczasowe zaświadczenie tożsamości cudzoziemca wydaje się na
           okres ważności nie dłuższy niż 3 miesiące, z możliwością
           przedłużania go na kolejne okresy, nie dłuższe jednak niż 3
           miesiące.
         4. Cudzoziemiec jest obowiązany złożyć do depozytu organowi
           prowadzącemu postępowanie o nadanie statusu uchodźcy w pierwszej
           instancji swój dokument podróży na czas trwania postępowania o
           nadanie statusu uchodźcy.";
36) po art. 39 dodaje się art. 39a w brzmieniu:
    "Art. 39a. Postępowanie o wydanie cudzoziemcowi wizy lub udzielenie
           zezwolenia na zamieszkanie na czas oznaczony ulega z mocy prawa
           zawieszeniu na czas trwania postępowania o nadanie statusu
           uchodźcy.";
37) w art. 40:
   a) w ust. 1 po pkt 5 kropkę zastępuje się przecinkiem i dodaje pkt 6 w
     brzmieniu:
     "6) pomoc związaną z dobrowolnym wyjazdem z terytorium Rzeczypospolitej
       Polskiej.",
   b) w ust. 2 po wyrazach "o których mowa w ust.1" skreśla się przecinek i
     dodaje wyrazy "pkt 1-5,",
   c) po ust. 2 dodaje się ust. 3 w brzmieniu:
     "3. W wypadkach uzasadnionych stanem zdrowia cudzoziemca lub jego
       bezpieczeństwem świadczenia, o których mowa w ust. 1 pkt 1-5, mogą
       być udzielane poza ośrodkiem dla osób ubiegających się o nadanie
       statusu uchodźcy.";
38) po art. 40 dodaje się art. 40a w brzmieniu:
     "Art. 40a. Decyzje w sprawach o nadanie lub pozbawienie statusu uchodźcy
           podejmowane w pierwszej instancji, postanowienia o wszczęciu
           postępowania o nadanie statusu uchodźcy oraz decyzje o odmowie
           wszczęcia postępowania o nadanie statusu uchodźcy wydaje się po
           umożliwieniu cudzoziemcowi osobistego złożenia zeznań i
           oświadczeń.";
39) w art. 41 wyrazy "w terminie 3 miesięcy" zastępuje się wyrazami "w
  terminie 6 miesięcy";
40) po art. 41 dodaje się art. 41a w brzmieniu:
      "Art. 41a. 1. Cudzoziemcowi odmawia się nadania statusu uchodźcy z
             powodu oczywistej bezzasadności wniosku, jeżeli jego wniosek o
             nadanie statusu uchodźcy w świetle zgromadzonego materiału
             dowodowego:
           1) nie daje jakichkolwiek podstaw uzasadniających obawę
             cudzoziemca przed prześladowaniem, o którym mowa w art.1A
             Konwencji Genewskiej,
           2) oparty jest na świadomym wprowadzeniu w błąd organu lub ma na
             celu nadużycie postępowania o nadanie statusu uchodźcy.
         2. Brak jest jakichkolwiek podstaw uzasadniających obawę
           cudzoziemca przed prześladowaniem, w szczególności, gdy:
           1) cudzoziemiec nie powołuje się na obawę przed prześladowaniem z
             powodu swojej rasy, religii, narodowości, przynależności do
             określonej grupy społecznej lub swoich przekonań politycznych,
             lecz podaje inne przyczyny wniosku o nadanie statusu uchodźcy,
             jak w szczególności poszukiwanie pracy lub lepszych warunków
             życiowych,
           2) cudzoziemiec powołuje się na obawę przed prześladowaniem,
             którego występowanie ograniczone jest do określonych części
             terytorium jego kraju pochodzenia lub innego kraju, w którym na
             stałe przebywa, podczas gdy mógł udać się bez przeszkód do innej
             części terytorium tego kraju i korzystać z ochrony przewidzianej
             w art. 33.1 Konwencji Genewskiej,
           3) cudzoziemiec nie podaje podstawowych informacji dotyczących
             okoliczności związanych z jego obawą przed prześladowaniem.
         3. Wniosek o nadanie statusu uchodźcy oparty jest na świadomym
           wprowadzeniu w błąd organu lub ma na celu nadużycie postępowania
           o nadanie statusu uchodźcy, jeżeli:
           1) zawiera dane w sposób oczywisty niewiarygodne lub
             nieprawdopodobne lub fakty podane w nim nie są spójne, bądź też
             zawiera oczywiste sprzeczności,
           2) złożony został przez cudzoziemca, który przybył z bezpiecznego
             kraju pochodzenia,
           3) cudzoziemiec podaje nieprawdziwe informacje o swojej tożsamości
             lub przedstawia inne fałszywe dowody,
           4) cudzoziemiec działając w złej wierze, zniszczył, uszkodził albo
             zataił dowód istotny w postępowaniu lub pozbył się go,
           5) cudzoziemiec, mając możliwości wcześniejszego złożenia wniosku,
             wystąpił o nadanie statusu uchodźcy jedynie w celu uniknięcia
             wydalenia.
         4. Organ prowadzący postępowanie o nadanie statusu uchodźcy
           niezwłocznie po stwierdzeniu zaistnienia którejkolwiek z
           okoliczności wymienionych w ust. 1 wydaje decyzję o odmowie
           nadania statusu uchodźcy z powodu oczywistej bezzasadności
           wniosku.";
41) art. 42 otrzymuje brzmienie:
     "Art. 42. Cudzoziemcowi odmawia się nadania statusu uchodźcy, jeżeli:
           1) uzyskał status uchodźcy w innym państwie, które zapewnia mu
             rzeczywistą ochronę,
           2) nie spełnia warunków określonych w art. 1 A Konwencji
             Genewskiej i Protokole Nowojorskim,
           3) zachodzą okoliczności wymienione w art. 1 F Konwencji
             Genewskiej,
           4) korzysta z ochrony lub pomocy organów lub agencji Organizacji
             Narodów Zjednoczonych innych niż Wysoki Komisarz Narodów
             Zjednoczonych do Spraw Uchodźców.";
 42) art. 44 otrzymuje brzmienie:
      "Art. 44. 1. W wypadku nadania cudzoziemcowi statusu uchodźcy jego
             małoletniemu dziecku, jeżeli przebywa wraz z nim na terytorium
             Rzeczypospolitej Polskiej, nadaje się również status uchodźcy
             oraz udziela zezwolenia na zamieszkanie na czas oznaczony i
             wydaje dokument podróży przewidziany w Konwencji Genewskiej.
         2. Jeżeli małoletniemu dziecku cudzoziemca, któremu nadano status
           uchodźcy, nie wydano osobnego dokumentu podróży, wydany
           cudzoziemcowi dokument podróży przewidziany w Konwencji
           Genewskiej, obejmuje także to małoletnie dziecko cudzoziemca.
         3. W wypadku nadania cudzoziemcowi statusu uchodźcy jego
           współmałżonkowi, o którym mowa w art. 34a ust. 2, nadaje się
           również status uchodźcy oraz wydaje dokument podróży przewidziany
           w Konwencji Genewskiej i udziela zezwolenia na zamieszkanie na
           czas oznaczony na terytorium Rzeczypospolitej Polskiej.";
43) po art. 44 dodaje się art. 44a w brzmieniu:
      "Art. 44a. Status uchodźcy wygasa z mocy prawa z dniem nabycia przez
             cudzoziemca obywatelstwa polskiego albo z dniem pisemnego
             zrzeczenia się statusu uchodźcy.";
44) w art. 45 ust. 1 otrzymuje brzmienie:
   "1. Zezwolenie na zamieszkanie na czas oznaczony wydane cudzoziemcowi, o
     którym mowa w art. 43 i 44, nie może być cofnięte bez uprzedniego
     pozbawienia go statusu uchodźcy. Przepisu art. 22 nie stosuje się.";
45) w art. 46:
   a) ust.1 otrzymuje brzmienie:
     "1. Jeżeli wobec cudzoziemca ubiegającego się o nadanie statusu uchodźcy
       została wydana decyzja o zobowiązaniu cudzoziemca do opuszczenia
       terytorium Rzeczypospolitej Polskiej albo wydaleniu, wykonanie tej
       decyzji ulega wstrzymaniu z mocy prawa do dnia wydania decyzji
       ostatecznej w sprawie o nadanie statusu uchodźcy.",
   b) ust. 2 otrzymuje brzmienie:
     "2. Jeżeli wszczęcie postępowania o nadanie statusu uchodźcy nastąpiło
       po wydaniu wobec cudzoziemca decyzji o zobowiązaniu do opuszczenia
       terytorium Rzeczypospolitej Polskiej lub o jego wydaleniu, wykonanie
       tej decyzji ulega wstrzymaniu z mocy prawa do dnia wydania decyzji
       ostatecznej w sprawie o nadanie statusu uchodźcy.",
   c) skreśla się ust. 3;
46) w art. 48 w ust. 2 wyraz "wygaśnięciu" zastępuje się wyrazem "cofnięciu";
47) w art. 49:
   a) po ust. 1 dodaje się ust. 1a w brzmieniu:
     "1a. Cudzoziemiec ubiegający się o nadanie statusu uchodźcy, albo
       któremu nadano ten status, może swobodnie kontaktować się z
       organizacjami zajmującymi się sprawami uchodźców.",
   b) ust. 2 otrzymuje brzmienie:
     "2. Przedstawiciel Urzędu Wysokiego Komisarza Narodów Zjednoczonych do
       Spraw Uchodźców, na swój wniosek i za pisemną zgodą cudzoziemca, o
       którym mowa w ust. 1, ma prawo do uzyskiwania od organów prowadzących
       postępowanie o nadanie lub pozbawienie statusu uchodźcy informacji o
       przebiegu tego postępowania oraz przeglądania akt sprawy i
       sporządzania z nich notatek i odpisów, z wyłączeniem akt, o których
       mowa w art. 74 § 1 Kodeksu postępowania administracyjnego, przy czym
       przedstawicielowi Urzędu Wysokiego Komisarza Narodów Zjednoczonych do
       Spraw Uchodźców nie służy zażalenie, o którym mowa w art. 74 § 2 tego
       kodeksu, oraz skarga do Naczelnego Sądu Administracyjnego. O prawie
       wyrażenia zgody należy cudzoziemca pouczyć w chwili składania wniosku
       o nadanie statusu uchodźcy.";
48) po rozdziale 6 dodaje się rozdział 6a w brzmieniu:
                                "Rozdział 6a
    Ochrona czasowa cudzoziemców na terytorium Rzeczypospolitej Polskiej
      Art. 51a. 1. Cudzoziemcom opuszczającym masowo swój kraj pochodzenia z
             powodu obcej inwazji, wojny, wojny domowej, konfliktów
             etnicznych lub rażących naruszeń praw człowieka można udzielić
             ochrony czasowej na terytorium Rzeczypospolitej Polskiej.
         2. Ochrony czasowej udziela się do chwili, kiedy zaistnieją
           możliwości bezpiecznego powrotu cudzoziemców na tereny
           uprzedniego miejsca zamieszkania.
         3. Ochrona czasowa może być udzielona wyłącznie w oparciu o wydane
           rozporządzenie, o którym mowa w art. 86a ust. 1.
      Art. 51b. 1. Cudzoziemcom korzystającym z ochrony czasowej na
             terytorium Rzeczypospolitej Polskiej wydaje się wizę lub
             udziela zezwolenia na zamieszkanie na czas oznaczony oraz można
             zapewnić:
           1) zakwaterowanie,
           2) wyżywienie,
           3) opiekę medyczną.
         2. W uzasadnionych wypadkach cudzoziemcom, o których mowa w ust. 1,
           można udzielić innych świadczeń niezbędnych dla zaspokojenia ich
           podstawowych potrzeb bytowych.
     Art. 51c. Od cudzoziemców korzystających z ochrony czasowej na
           terytorium Rzeczypospolitej Polskiej pobiera się odciski linii
           papilarnych oraz sporządza ich fotografie. W uzasadnionych
           wypadkach cudzoziemców można poddać badaniom lekarskim oraz
           niezbędnym zabiegom sanitarnym ciała i odzieży.
     Art. 51d. Jeżeli cudzoziemcy korzystający z ochrony czasowej na
           terytorium Rzeczypospolitej Polskiej nie posiadają dokumentów
           podróży, można im wydać polskie dokumenty podróży dla cudzoziemca.
     Art. 51e. Postępowanie o nadanie statusu uchodźcy wszczęte na wniosek
           cudzoziemca korzystającego z ochrony czasowej ulega z mocy prawa
           zawieszeniu do dnia, w którym upływa rok od dnia wydania wizy lub
           udzielenia zezwolenia na zamieszkanie na czas oznaczony w związku
           z korzystaniem z ochrony czasowej.";
49) tytuł rozdziału 7 otrzymuje brzmienie:
    "Zobowiązanie do opuszczenia terytorium Rzeczypospolitej Polskiej i
     wydalanie cudzoziemców";
50) po art. 51e dodaje się art. 51f oraz 51g w brzmieniu:
       "Art. 51f. 1. Cudzoziemca, wobec którego zachodzi którakolwiek z
             okoliczności określonych w art. 52 ust. 1 pkt 1, 2, 5 i 6,
             można zobowiązać do opuszczenia terytorium Rzeczypospolitej
             Polskiej w terminie do 7 dni.
         2. Zobowiązanie cudzoziemca do opuszczenia terytorium
           Rzeczypospolitej Polskiej następuje w drodze decyzji.
         3. Decyzji, o której mowa w ust. 2, nadaje się rygor
           natychmiastowej wykonalności.
         4. Wydanie decyzji, o której mowa w ust. 2, odnotowuje się w
           dokumencie podróży cudzoziemca.
         5. Decyzja, o której mowa w ust. 2, powoduje z mocy prawa
           unieważnienie wizy, cofnięcie zezwolenia na zamieszkanie na czas
           oznaczony oraz na zatrudnienie lub wykonywanie innej pracy
           zarobkowej.
         6. Nie można zobowiązać do opuszczenia terytorium Rzeczypospolitej
           Polskiej cudzoziemca, któremu udzielono zezwolenia na osiedlenie
           się lub udzielono azylu albo który posiada status uchodźcy nadany
           w Rzeczypospolitej Polskiej.
      Art. 51g. 1. Cudzoziemcowi, wobec którego zaszła którakolwiek z
             okoliczności, o których mowa w art. 52 ust. 1 pkt 1, 2, 5 i 6,
             i który mimo zobowiązania, o którym mowa w art. 51f ust. 1,
             dobrowolnie nie opuścił terytorium Rzeczypospolitej Polskiej w
             terminie określonym w tym zobowiązaniu, wydaje się decyzję o
             wydaleniu. Decyzji o wydaleniu nadaje się rygor natychmiastowej
             wykonalności.
         2. W wypadku wydania cudzoziemcowi decyzji o wydaleniu, o której
           mowa w ust.1, należy stwierdzić, z dniem jej wydania, wygaśnięcie
           decyzji o zobowiązaniu cudzoziemca do opuszczenia terytorium
           Rzeczypospolitej Polskiej jako bezprzedmiotowej.
         3. Jeżeli w wypadku, o którym mowa w ust.2, toczy się postępowanie
           wskutek odwołania od decyzji, której wygaśnięcie stwierdza się,
           postępowanie odwoławcze podlega umorzeniu.";
51) w art. 52:
   a) ust.1 otrzymuje brzmienie:
     "1. Cudzoziemiec może być wydalony z terytorium Rzeczypospolitej
       Polskiej, jeżeli:
         1) przebywa na terytorium Rzeczypospolitej Polskiej bez wymaganego
           zezwolenia na wjazd lub pobyt,
         2) podjął zatrudnienie lub wykonywał inną pracę zarobkową, wbrew
           warunkom określonym w ustawie z dnia 14 grudnia 1994 r. o
           zatrudnieniu i przeciwdziałaniu bezrobociu (Dz.U. z 2001 r. Nr 6,
           poz. 56), albo podjął inną działalność bez uzyskania wymaganego
           zezwolenia,
         3) składając zeznania mające służyć za dowód w postępowaniu
           prowadzonym przez organy, o których mowa w niniejszej ustawie,
           zeznał nieprawdę lub zataił prawdę albo w celu użycia za
           autentyczny, podrobił lub przerobił dokument lub takiego
           dokumentu jako autentycznego używał,
         4) zajdzie którakolwiek z okoliczności wymienionych w art. 13 ust.
           1,
         5) nie posiada środków niezbędnych do pokrycia kosztów pobytu,
         6) nie opuścił terytorium Rzeczypospolitej Polskiej w terminie
           określonym w decyzji o odmowie wydania wizy, decyzji o odmowie
           udzielenia zezwolenia na zamieszkanie na czas oznaczony lub o
           jego cofnięciu albo decyzji o cofnięciu zezwolenia na osiedlenie
           się.",
   b)  w ust. 3 wyrazy "w art. 32 Konwencji Genewskiej" zastępuje się
     wyrazami "w art. 32 i 33 Konwencji Genewskiej";
52) po art. 52 dodaje się art. 52a w brzmieniu:
     "Art. 52a. Małoletni cudzoziemiec może być wydalony do kraju swego
           pochodzenia lub do innego państwa jedynie wtedy, gdy w państwie
           tym będzie miał zapewnioną opiekę rodziców, innych osób
           pełnoletnich lub instytucji opiekuńczych, zgodną ze standardami
           określonymi przez Konwencję o prawach dziecka.";
53) art. 53 otrzymuje brzmienie:
     "Art. 53. Cudzoziemca nie wolno wydalić lub zobowiązać do opuszczenia
           terytorium Rzeczypospolitej Polskiej, jeżeli naruszałoby to
           postanowienia Konwencji o Ochronie Praw Człowieka i Podstawowych
           Wolności, sporządzonej w Rzymie dnia 4 listopada 1950 r. (Dz.U. z
           1993 r. Nr 61, poz. 284 i 285, z 1995 r. Nr 36, poz. 175, 176 i
           177 oraz z 1998 r. Nr 147, poz. 962).";
54) w art. 54 w ust. 2 skreśla się wyrazy "w dokumencie paszportowym
  cudzoziemca albo";
55) art. 57 otrzymuje brzmienie:
      "Art. 57. 1. Cudzoziemiec, wobec którego wydano decyzję o wydaleniu,
             może być niezwłocznie odstawiony do granicy albo do portu
             lotniczego lub morskiego państwa, do którego następuje
             wydalenie, jeżeli:
           1) wymagają tego względy obronności, bezpieczeństwa państwa lub
             ochrona porządku publicznego,
           2) nie opuścił on terytorium Rzeczypospolitej Polskiej w terminie
             określonym w decyzji o wydaleniu.
         2. Cudzoziemiec zatrzymany w strefie nadgranicznej bezpośrednio po
           przekroczeniu granicy wbrew przepisom, jeżeli przekroczenie
           nastąpiło nieumyślnie, może być niezwłocznie odstawiony do
           granicy.";
56) w art. 58 ust. 3 otrzymuje brzmienie:
   "3. Jeżeli w ciągu 48 godzin od chwili zatrzymania cudzoziemiec nie
     zostanie przekazany do dyspozycji sądu wraz z wnioskiem o umieszczenie w
     strzeżonym ośrodku albo o zastosowanie aresztu w celu wydalenia, należy
     cudzoziemca niezwłocznie zwolnić. Cudzoziemca należy także zwolnić,
     jeżeli w ciągu 24 godzin od przekazania go do dyspozycji sądu nie
     doręczono mu postanowienia o umieszczeniu w strzeżonym ośrodku albo o
     zastosowaniu wobec niego aresztu w celu wydalenia. Należy go także
     zwolnić na polecenie sądu";
57) w art. 59 ust. 3 otrzymuje brzmienie:
   "3. Jeżeli cudzoziemiec przekroczył granicę wbrew przepisom i nie posiada
     dokumentu podróży, umieszcza się go w strzeżonym ośrodku, a jeżeli
     zachodzą także okoliczności określone w ust. 2 - stosuje się areszt w
     celu wydalenia na czas niezbędny do ustalenia jego tożsamości lub
     wykonania decyzji o wydaleniu, chyba że zachodzą przesłanki określone w
     art. 31. 1 Konwencji Genewskiej.";
58)  w art.60 w ust.3 po pkt 2 dodaje się pkt 2a w brzmieniu:
   "2a) zawiadomić organ opieki społecznej, jeżeli zachodzi potrzeba
     roztoczenia opieki nad osobą niedołężną lub chorą, którą cudzoziemiec
     się opiekował,";
59) w art.61:
   a) w ust.1 wyraz "oczywiście" zastępuje się wyrazem "niewątpliwie",
   b) w ust.2 po wyrazach "niesłuszne skazanie," dodaje się wyraz
     "tymczasowe";
60) w art.62:
   a) ust.4 otrzymuje brzmienie:
     "4. Koszty związane z wydaleniem podlegają egzekucji administracyjnej.
       Organ wydający decyzję o wydaleniu jest uprawniony do wystawienia
       tytułu wykonawczego. Wszczęcie postępowania egzekucyjnego nie wymaga
       doręczenia upomnienia.",
   b) po ust.4 dodaje się ust.5 w brzmieniu:
     "5.W stosunku do środków pieniężnych cudzoziemca znajdujących się w
       depozycie jednostki Policji lub Straży Granicznej organem uprawnionym
       do egzekucji jest ta jednostka Policji lub Straży Granicznej.";
61) w art.63 wyrazy "o których mowa w art.15 ust.6 i art.62," zastępuje się
  wyrazami "związane z wydaleniem";
62) art. 64 otrzymuje brzmienie:
       "Art. 64. 1. Dane cudzoziemców, wobec których zachodzi którakolwiek z
             okoliczności wymienionych w art. 13 ust. 1, gromadzi się w
             wykazie cudzoziemców, których pobyt na terytorium
             Rzeczypospolitej Polskiej jest niepożądany, zwanym dalej
             "wykazem".
         2. Dane cudzoziemca zamieszcza się w wykazie na okres, o którym
           mowa w art.13 ust. 1a.
         3. Dane cudzoziemca umieszczone w wykazie obejmują jego dane
           osobowe oraz podstawę prawną i faktyczną wpisu.
         4. Danymi osobowymi cudzoziemca są:
           1) imiona i nazwisko (także inne nazwiska w wypadku używania),
           2) imiona rodziców i nazwisko rodowe matki,
           3) data i miejsce urodzenia,
           4) płeć,
           5) obywatelstwo,
           6) miejsce zamieszkania.";
63) w art. 65:
   a) w ust. 1 wyrazy "w art. 90 ust. 2 pkt 1-3" zastępuje się wyrazami "w
     art. 90 ust. 2 pkt 1-5",
   b) w ust. 2 wyrazy "kierownikowi polskiego przedstawicielstwa
     dyplomatycznego lub urzędu konsularnego" zastępuje się wyrazem
     "konsulowi";
64) po art. 65 dodaje się art. 65a w brzmieniu:
      "Art. 65a. 1. Prezes Urzędu do Spraw Repatriacji i Cudzoziemców na
             wniosek cudzoziemca informuje go, w wypadkach określonych w
             art. 13 ust. 1 pkt 1 i 2, o wpisaniu jego danych osobowych do
             wykazu, o którym mowa w art. 64, okresie ważności wpisu do
             wykazu, jak również o tym na wniosek jakiego organu dokonano
             wpisu.
         2. Prezes Urzędu do Spraw Repatriacji i Cudzoziemców, w wypadkach,
           o których mowa w art. 13 ust. 1 pkt 3-9, informuje cudzoziemca,
           na jego wniosek, wyłącznie o terminie obowiązywania wpisu.
         3. Informacji, o których mowa w ust. 1, udziela się cudzoziemcowi w
           okresie 30 dni od daty wpływu jego wniosku.
         4. Cudzoziemiec ma prawo wnioskować o sprostowanie jego danych
           osobowych zawartych w wykazie, o ile stwierdzi ich nieprawdziwość
           oraz o wykreślenie z wykazu tych danych, o ile zachodzi
           przypuszczenie, że dane zostały umieszczone w wykazie w wyniku
           błędu.
         5. Prezes Urzędu do Spraw Repatriacji i Cudzoziemców informuje
           cudzoziemca o sposobie rozpatrzenia sprawy o sprostowanie danych
           zawartych w wykazie.
         6. Do postępowania w sprawach, o których mowa w ust. 1-5, stosuje
           się przepisy Kodeksu postępowania administracyjnego o
           zaświadczeniach.";
65) art. 67 otrzymuje brzmienie:
      "Art. 67. 1. Właściwe organy prowadzą w sprawach cudzoziemców:
           1) rejestry złożonych wniosków wizowych i wydanych w tych sprawach
             decyzji,
           2) rejestry decyzji o wydaleniu oraz osób wydalonych z
             Rzeczypospolitej Polskiej,
           3) rejestry złożonych wniosków o udzielenie zezwolenia na
             zamieszkanie na czas oznaczony i wydanych w tych sprawach
             decyzji,
           4) rejestry złożonych wniosków o udzielenie zezwolenia na
             osiedlenie się i wydanych w tych sprawach decyzji,
           5) rejestr złożonych wniosków o nadanie statusu uchodźcy i
             wydanych w tych sprawach decyzji,
           6) rejestr złożonych wniosków o udzielenie azylu i wydanych w tych
             sprawach decyzji,
           7) ewidencję zaproszeń, o których mowa w art. 15,
           8) rejestr odcisków linii papilarnych, o których mowa w art. 38
             ust.1 pkt 1, art. 51c i art. 56,
           9) rejestr osób zatrzymanych w strefie nadgranicznej, o których
             mowa w art.57 ust.2,
          10) rejestr osób zobowiązanych do opuszczenia terytorium
            Rzeczypospolitej Polskiej i wydanych w tych sprawach decyzji.
         2. Dane zawarte w rejestrach, wykazie i ewidencji mogą być
           udostępniane za pomocą urządzeń teleinformatycznych.";
66) w art. 68:
   a) w ust. 5 po wyrazach "w art. 5" dodaje się wyrazy "ust. 1",
   b) w ust. 6 po wyrazach "w art. 5" dodaje się wyrazy "ust. 1" oraz wyrazy
     "do
     5 000 zł" zastępuje się wyrazami "do 10 000 zł";
67) po rozdziale 9 dodaje się rozdział 9a w brzmieniu:
                                "Rozdział 9a
              Prezes Urzędu do Spraw Repatriacji i Cudzoziemców
      Art. 68a. 1. Centralnym organem administracji rządowej właściwym w
             sprawach repatriacji, wjazdu cudzoziemców na terytorium
             Rzeczypospolitej Polskiej, przejazdu przez to terytorium,
             pobytu na nim i wyjazdu z niego, nadawania statusu uchodźcy i
             udzielania cudzoziemcom azylu, a także w sprawach związanych z
             obywatelstwem polskim wynikających z zakresu zadań
             administracji rządowej jest Prezes Urzędu do Spraw Repatriacji
             i Cudzoziemców, zwany dalej "Prezesem", z zastrzeżeniem
             kompetencji innych organów przewidzianych w ustawach.
         2. Nadzór nad Prezesem sprawuje minister właściwy do spraw
           wewnętrznych.
      Art. 68b. 1. Prezesa powołuje i odwołuje Prezes Rady Ministrów, na
             wniosek ministra właściwego do spraw wewnętrznych.
         2. Na stanowisko Prezesa może być powołana osoba, która łącznie
           spełnia następujące warunki:
           1) posiada obywatelstwo polskie i zamieszkuje na stałe na
             terytorium Rzeczypospolitej Polskiej,
           2) korzysta z pełni praw publicznych,
           3) nie była karana prawomocnym wyrokiem za przestępstwo umyślne,
           4) posiada wyższe wykształcenie.
         3. Zastępców Prezesa powołuje i odwołuje minister właściwy do spraw
           wewnętrznych na wniosek Prezesa.
         4. Prezes wykonuje zadania przy pomocy Urzędu do Spraw Repatriacji
           i Cudzoziemców, zwanego dalej "Urzędem".
         5. Organizację Urzędu określa statut nadany, w drodze
           rozporządzenia, przez Prezesa Rady Ministrów na wniosek ministra
           właściwego do spraw wewnętrznych.
      Art. 68c. 1. Do zakresu działania Prezesa należy:
           1) zapewnienie koordynacji działań organów administracji
             publicznej w sprawach repatriacji i cudzoziemców,
           2) wydawanie decyzji i postanowień w pierwszej instancji w
             sprawach:
                 a) przyznawania pomocy ze środków budżetu państwa
                  repatriantom i członkom najbliższej rodziny repatrianta
                  pozostającym we wspólnym gospodarstwie domowym,
                 b) zezwoleń na zamieszkanie na czas oznaczony dla małżonka i
                  małoletnich dzieci repatrianta,
                 c) zgody na wydanie wiz, o których mowa w art. 14,
                 d) o nadanie lub pozbawienie statusu uchodźcy,
                 e) o udzielenie lub cofnięcie azylu,
           3) wydawanie decyzji i postanowień w drugiej instancji w sprawach:
                 a) o uznanie za repatrianta,
                 b) o stwierdzenie polskiego pochodzenia na podstawie art.5
                  ustawy z dnia 9 listopada 2000 r. o repatriacji,
                 c) wiz,
                 d) odmowy lub unieważnienia wpisu zaproszeń do ewidencji,
                 e) zezwoleń na zamieszkanie na czas oznaczony i zezwoleń na
                  osiedlenie się,
                 f) zezwoleń na zamieszkanie na czas oznaczony w celu
                  połączenia z rodziną,
                 g) o wydalenie,
                 h) nakładania kary administracyjnej, o której mowa w art. 68
                  ust. 6,
                 i) związanych z obywatelstwem polskim wynikających z zakresu
                  zadań administracji rządowej, na zasadach i w trybie
                  określonych w ustawie z dnia 15 lutego 1962 r. o
                  obywatelstwie polskim (Dz.U. z 2000 r. Nr 28, poz. 353
                  oraz z 2001 r. Nr ..., poz. ...),
           4) wydawanie zgody na wydanie wiz w celu repatriacji,
           5) prowadzenie ewidencji osób ubiegających się o wydanie wiz w
             celu repatriacji i członków ich rodzin, którzy nie posiadają w
             Rzeczypospolitej Polskiej zapewnionego lokalu mieszkalnego lub
             źródła utrzymania,
           6) prowadzenie ewidencji lokali mieszkalnych i źródeł utrzymania
             dla repatriantów,
           7) prowadzenie centralnego rejestru wniosków, decyzji i
             postanowień wydanych w sprawach o wydanie wiz w celu
             repatriacji, o wydanie zezwolenia na zamieszkanie na czas
             oznaczony na terytorium Rzeczypospolitej Polskiej dla osób, o
             których mowa w ustawie z dnia 9 listopada 2000 r. o repatriacji,
             oraz o udzielenie pomocy repatriantom ze środków budżetu
             państwa,
           8) prowadzenie ośrodków dla cudzoziemców ubiegających się o
             nadanie statusu uchodźcy,
           9) kierowanie na badania lekarskie, o których mowa w art. 38 ust.1
             pkt 2,
          10) realizacja powierzonych zadań z zakresu ochrony czasowej
            cudzoziemców,
          11) zapewnianie świadczeń, o których mowa w art. 40 ust. 1,
          12) prowadzenie centralnego rejestru danych o nabyciu i utracie
            obywatelstwa polskiego,
          13) dokonywanie analiz dotyczących sytuacji migracyjnej i
            uchodźczej,
          14) prowadzenie współpracy międzynarodowej w zakresie zjawisk
            migracyjnych i uchodźczych,
          15) gromadzenie informacji o krajach pochodzenia imigrantów,
          16) organizowanie i prowadzenie szkoleń w zakresie postępowań, o
            których mowa w ustawie,
          17) wykonywanie innych kompetencji i podejmowanie działań
            określonych w ustawie oraz przepisach odrębnych.
         2. Prezes kontroluje wykonywanie przez wojewodów zadań wynikających
           z niniejszej ustawy.
         3. Prezes jest organem wyższego stopnia, w rozumieniu Kodeksu
           postępowania administracyjnego w stosunku do wojewody, w sprawach
           określonych w niniejszej ustawie.
         4. Zadania, o których mowa w ust. 1 pkt 8, Prezes może powierzyć
           pozarządowym organizacjom społecznym.
      Art. 68d. 1. Prezes, w porozumieniu z Komendantem Głównym Straży
             Granicznej, może zezwolić, na wniosek konsula, komendanta
             granicznej placówki kontrolnej Straży Granicznej lub z urzędu
             na wjazd lub pobyt na terytorium Rzeczypospolitej Polskiej
             cudzoziemcowi, który nie spełnia warunków dotyczących wjazdu
             lub pobytu określonych w ustawie, jeżeli wymagają tego względy
             humanitarne lub interes Rzeczypospolitej Polskiej. Do wydawania
             zezwolenia i samego zezwolenia nie stosuje się przepisów
             Kodeksu postępowania administracyjnego i ustawy z dnia 11 maja
             1995 r. o Naczelnym Sądzie Administracyjnym (Dz.U. Nr 74, poz.
             368 i Nr 104, poz. 515, z 1997 r. Nr 75, poz. 471, Nr 106, poz.
             679, Nr 114, poz. 739 i Nr 144, poz. 971, z 1998 r. Nr 162,
             poz. 1126, z 1999 r. Nr 75, poz. 853 oraz z 2000 r. Nr 2, poz.
             5, Nr 48, poz. 552, Nr 60, poz. 704 i Nr 91, poz. 1008).
         2. Prezes przedstawia corocznie do dnia 31 marca ministrowi
           właściwemu do spraw wewnętrznych informację o stosowaniu przepisu
           ust. 1 w roku poprzednim.
     Art. 68e. Minister właściwy do spraw wewnętrznych może, w wypadku
           uzasadnionym istotnym wzrostem liczby wniosków o nadanie statusu
           uchodźcy, o których mowa w art.37 ust.1, lub w wypadku
           uzasadnionym istotnym wzrostem liczby wniosków o nadanie statusu
           uchodźcy składanych przez cudzoziemców zamieszkałych na
           określonych, odległych od siedziby Urzędu obszarach terytorium
           Rzeczypospolitej Polskiej, w drodze rozporządzenia, tworzyć i
           rozwiązywać delegatury Urzędu, określając ich właściwość
           terytorialną oraz zakres działania, w tym uprawnienia kierownika
           delegatury do wydawania, z upoważnienia Prezesa, decyzji
           administracyjnych.
     Art. 68f. Prezes używa pieczęci okrągłej z wizerunkiem orła.
     Art. 68g. Prezes może upoważnić pracowników Urzędu, a wojewoda
           pracowników urzędów wojewódzkich do kontroli zezwoleń, dokumentów
           i środków, o których mowa w art. 27 ust. 1 i 2.";
68) art. 69 otrzymuje brzmienie:
      "Art. 69. 1. Rada do Spraw Uchodźców, zwana dalej "Radą", jest organem
             administracji publicznej rozpatrującym odwołania i zażalenia od
             decyzji i postanowień Prezesa w sprawach o nadanie lub
             pozbawienie statusu uchodźcy, a w szczególności w sprawach, o
             których mowa w art. 34 ust. 3, art. 35 ust. 2, art. 36 oraz
             art. 38 ust. 3.
         2. Rada, oprócz zadań wymienionych w ust.1:
           1) podejmuje decyzje w sprawach, o których mowa w art. 85 b ust.
             6,
           2) dokonuje analiz orzecznictwa w zakresie spraw o nadanie lub
             pozbawienie statusu uchodźcy,
           3) gromadzi informacje o krajach pochodzenia cudzoziemców,
           4) współpracuje z organami oraz instytucjami krajowymi i
             zagranicznymi w zakresie problematyki migracji i uchodźstwa.
         3. Prezes Rady Ministrów, w drodze rozporządzenia, nada Radzie
           statut organizacyjny i regulamin czynności wewnętrznych, w którym
           określi w szczególności sposób zwoływania i odbywania posiedzeń
           składów orzekających i posiedzeń plenarnych oraz tworzenia
           wewnętrznych zespołów Rady.";
69) w art. 71:
    a) po ust. 1 dodaje się ust. 1a w brzmieniu:
     "1a. Prezes Rady Ministrów w wypadku wzrostu liczby odwołań składanych
       przez cudzoziemców ubiegających się o nadanie statusu uchodźcy może,
       na wniosek przewodniczącego Rady przedstawiony na podstawie uchwały
       Rady, powołać dodatkowych członków Rady na okres do końca danej
       kadencji. Przepisu ust. 1 nie stosuje się.",
    b) w ust. 3 skreśla się wyraz "teoretyczną";
70) w art. 72:
   a) w ust. 1 w pkt 3 kropkę zastępuje się przecinkiem i dodaje pkt 4 w
     brzmieniu:
     "4) zaistnienia innych okoliczności uniemożliwiających członkowi Rady
       sprawowanie funkcji lub wywiązywanie się z obowiązków.",
   b) w ust. 2 dodaje się zdanie drugie w brzmieniu: "Art. 71 ust. 1 nie
     stosuje się.";
71) w art. 73-75 otrzymują brzmienie:
      "Art. 73. 1. Przewodniczący Rady kieruje pracami Rady, w tym w
             szczególności:
           1) ustala plan pracy Rady oraz harmonogram działania składów
             orzekających,
           2) wyznacza składy orzekające,
           3) zwołuje posiedzenia plenarne Rady,
           4) przydziela składom orzekającym sprawy do rozpatrzenia oraz
             czuwa nad terminowością ich załatwienia,
           5) reprezentuje Radę przed innymi organami i instytucjami,
           6) reprezentuje Radę w postępowaniu przed Naczelnym Sądem
             Administracyjnym lub wyznacza w tym celu innego członka Rady,
           7) powołuje biegłych lub ekspertów do udziału w postępowaniu
             toczącym się przed Radą,
           8) wyznacza członkom Rady zadania związane z działalnością Rady,
           9) może powoływać zespoły tematyczne lub grupy robocze do
             opracowania zagadnień oraz dokonania analiz problemów
             wynikających z działalności Rady,
          10) wykonuje inne zadania wynikające z przepisów prawa.
         2. Przewodniczącego Rady wybierają członkowie Rady ze swego grona
           większością głosów w obecności co najmniej dwóch trzecich jej
           składu. W tym samym trybie mogą go odwołać.
         3. Rada orzeka w składach trzyosobowych, z zastrzeżeniem wypadków,
           o których mowa w ust. 6 i 7.
         4. Orzeczenia zapadają większością głosów. Członek składu
           orzekającego nie może wstrzymać się od głosu.
         5. Członek składu orzekającego, który nie zgodził się z
           większością, może przy podpisywaniu orzeczenia zgłosić zdanie
           odrębne, podając w jakiej części i w jakim kierunku kwestionuje
           orzeczenie.
         6. Przewodniczący może zarządzić rozpoznanie sprawy w składzie
           jednoosobowym, z zastrzeżeniem ust.7.
         7. W wypadkach, o których mowa w art. 85b ust. 6, rozpoznanie spraw
           następuje w składzie jednoosobowym.
         8. Przy orzekaniu członkowie Rady są związani wyłącznie przepisami
           prawa.
         9. Członkowie Rady korzystają z ochrony przewidzianej dla
           funkcjonariuszy publicznych.
      Art. 74. 1. Pracodawca zatrudniający członka Rady udziela mu, na jego
             wniosek, urlopu bezpłatnego na czas sprawowania funkcji w
             Radzie.
         2. Pracownikom urzędów państwowych oraz członkom korpusu służby
           cywilnej przysługuje po zakończeniu pracy w Radzie prawo powrotu
           na zajmowane poprzednio stanowisko, a jeśli będzie to niemożliwe
           - na stanowisko równorzędne.
         3. Członkowie Rady w liczbie do jednej trzeciej jej składu,
           zatrudniani są, na wniosek przewodniczącego Rady, przez Szefa
           Kancelarii Prezesa Rady Ministrów do końca danej kadencji.
         4. Członkowie Rady za pracę lub pełnienie funkcji w Radzie
           otrzymują wynagrodzenie.
         5. Prezes Rady Ministrów określi, w drodze rozporządzenia, zasady
           wynagradzania członków Rady oraz zwrotu innych kosztów
           ponoszonych w związku z pracą w Radzie. Rozporządzenie powinno
           określać składniki wynagrodzenia członków Rady zatrudnionych
           przez Szefa Kancelarii Prezesa Rady Ministrów oraz tych, którzy
           nie są zatrudnieni, uwzględniając pełnione w Radzie funkcje, a
           także część wynagrodzenia uzależnioną od udziału w posiedzeniach
           składów orzekających, liczby rozpatrywanych spraw oraz udziału w
           postępowaniach przed Naczelnym Sądem Administracyjnym.
      Art. 75. 1. Obsługę administracyjną i kancelaryjną Rady zapewnia
             Kancelaria Prezesa Rady Ministrów.
         2. Działalność Rady jest finansowana z budżetu państwa, z rozdziału
           dotyczącego Rady do Spraw Uchodźców, w części dotyczącej
           Kancelarii Prezesa Rady Ministrów.
         3. Prezes Rady Ministrów określi, w drodze rozporządzenia,
           odpowiednio do charakteru i zadań organu określonych w art. 69
           ust. 1 i 2, warunki organizacyjne wykonywania obsługi Rady oraz
           zakres i szczegółowe zasady finansowania jej działalności.";
72) po rozdziale 10 dodaje się rozdział 10a w brzmieniu:
                                "Rozdział 10a
                        Krajowy System Informatyczny
    Art. 75a. Dla potrzeb kontroli granicznej, kontroli legalności pobytu, o
           której mowa w art. 26 ust. 1, jak również dla potrzeb innych
           postępowań prowadzonych na podstawie ustaw tworzy się Krajowy
           System Informatyczny.
     Art. 75b. 1. W Krajowym Systemie Informatycznym przetwarzane są dane:
           1) osób:
                 a) poszukiwanych w związku z dotyczącym ich wnioskiem o
                  ekstradycję lub wnioskiem o zastosowanie tymczasowego
                  aresztowania w celu ekstradycji,
                 b) którym przedstawiono zarzut popełnienia przestępstwa lub
                  podejrzewanych o popełnienie przestępstwa,
                 c) których dotyczy wniosek o przekazanie w celu wykonania
                  kary,
                 d) znajdujących się w wykazie,
                 e) zaginionych lub objętych ochroną w związku z toczącym się
                  postępowaniem karnym,
                 f) poszukiwanych na wniosek sądu lub prokuratora w związku z
                  postępowaniem karnym,
           2) przedmiotów:
                 a) skradzionych lub zaginionych pojazdów mechanicznych,
                  łodzi i jachtów,
                 b) skradzionej lub zaginionej broni, amunicji i materiałów
                  wybuchowych,
                 c) skradzionych lub zaginionych dokumentów tożsamości i ich
                  druków,
                 d) banknotów zgłoszonych jako poszukiwane.
         2. Dane, o których mowa w ust. 1 pkt 1, obejmują:
           1) imię (imiona) i nazwisko (nazwiska) oraz pseudonim,
           2) datę i miejsce urodzenia,
           3) obywatelstwo,
           4) płeć,
           5) znaki szczególne,
           6) informację, że dana osoba może być uzbrojona,
           7) informację, że dana osoba może stosować przemoc,
           8) powód wpisania danych osoby do Krajowego Systemu
             Informatycznego,
           9) zalecany sposób postępowania wobec danej osoby.
      Art. 75c. 1. Dane, o których mowa w art. 75b, mogą być przekazywane za
             granicę na podstawie umów międzynarodowych, którymi związana
             jest Rzeczpospolita Polska.
         2. Do Krajowego Systemu Informatycznego można włączyć dane
           otrzymane od organów państw obcych.
      Art. 75d. 1. Dane w Krajowym Systemie Informatycznym przetwarza
             minister właściwy do spraw wewnętrznych.
         2. Dane z Krajowego Systemu Informatycznego, o których mowa w art.
           75b, udostępnia się, o ile są one niezbędne do realizacji ich
           ustawowych zadań, następującym organom:
           1) Ministrowi Obrony Narodowej,
           2) Ministrowi Sprawiedliwości,
           3) ministrowi właściwemu do spraw finansów publicznych,
           4) ministrowi właściwemu do spraw zagranicznych,
           5) ministrowi właściwemu do spraw administracji publicznej,
           6) Generalnemu Inspektorowi Celnemu,
           7) Komendantowi Głównemu Policji,
           8) Komendantowi Głównemu Straży Granicznej,
           9) Prezesowi Głównego Urzędu Ceł,
          10) Szefowi Urzędu Ochrony Państwa,
          11) Prezesowi Urzędu do Spraw Repatriacji i Cudzoziemców,
          12) konsulowi,
          13) wojewodzie,
          14) prokuratorowi,
          15) sądowi.
         3. Minister właściwy do spraw wewnętrznych może wyrazić zgodę, w
           drodze decyzji, na udostępnienie danych zgromadzonych w Krajowym
           Systemie Informatycznym organom, o których mowa w ust.2, za
           pomocą urządzeń teletransmisji danych, bez konieczności składania
           pisemnego wniosku, jeżeli organy te spełniają łącznie następujące
           warunki:
           1) posiadają urządzenia umożliwiające odnotowanie w Krajowym
             Systemie Informatycznym, kto, kiedy, w jakim celu oraz jakie
             dane lub informacje uzyskał,
           2) posiadają zabezpieczenia techniczne i organizacyjne
             uniemożliwiające wykorzystanie danych lub informacji niezgodnie
             z celem ich uzyskania,
           3) jest to uzasadnione specyfiką lub zakresem wykonywanych przez
             organ zadań.
         4. Organy, o których mowa w ust. 2 pkt 1-14, są obowiązane do
           bieżącego przekazywania do Krajowego Systemu Informatycznego
           danych, o których mowa w art. 75b.
         5. Administrator danych przetwarzający dane osobowe na potrzeby
           Krajowego Systemu Informatycznego jest zwolniony z obowiązku
           informacyjnego określonego w art.25 ust.1 ustawy z dnia 29
           sierpnia 1997 r. o ochronie danych osobowych (Dz.U. Nr 133,
           poz.883 oraz z 2000 r. Nr 12, poz.136).
         6. Przetwarzanie danych osobowych w Krajowym Systemie
           Informatycznym podlega kontroli Generalnego Inspektora Ochrony
           Danych Osobowych.";
73) w art. 76 ust. 2 otrzymuje brzmienie:
   "2. Postępowanie w sprawach uregulowanych w ustawie, a należących do
     właściwości konsulów, prowadzi się według przepisów ustawy z dnia 13
     lutego 1984 r. o funkcjach konsulów Rzeczypospolitej Polskiej (Dz.U. Nr
     9, poz. 34, z 1997 r. Nr 114, poz. 739, z 1998 r. Nr 117, poz. 757, z
     1999 r. Nr 52, poz. 532 oraz z 2000 r. Nr 120, poz. 1268), o ile
     przepisy ustawy nie stanowią inaczej.";
74) po art. 76 dodaje się art. 76a w brzmieniu:
    "Art. 76a. Prezes przed wydaniem decyzji i postanowień w sprawach
           określonych w ustawie, może zwracać się do Policji, Straży
           Granicznej, Urzędu Ochrony Państwa, Instytutu Pamięci Narodowej Komisji
Ścigania Zbrodni przeciwko Narodowi Polskiemu, Wojskowych
           Służb Informacyjnych oraz Krajowego Rejestru Karnego o przekazanie
           informacji niezbędnych dla prowadzonych postępowań.";
75) w art. 77 wyraz "wydanej" zastępuje się wyrazami "i postanowienia
  wydanego";
76) po art. 77 dodaje się art. 77a w brzmieniu:
      "Art. 77a. 1. W postępowaniach prowadzonych na podstawie przepisów
             niniejszej ustawy mogą być przetwarzane dane osobowe
             cudzoziemca, w tym dane dotyczące jego:
           1) obywatelstwa,
           2) karalności oraz wydanych w stosunku do niego orzeczeń w
             postępowaniu sądowym lub administracyjnym.
         2. W postępowaniach w sprawach o nadanie statusu uchodźcy oraz o
           przyznanie azylu oprócz danych, o których mowa w ust. 1, mogą być
           również przetwarzane dane cudzoziemca dotyczące:
           1) rasy lub pochodzenia etnicznego,
           2) przekonań politycznych,
           3) narodowości,
           4) przekonań religijnych, filozoficznych i przynależności
             wyznaniowej,
           5) stanu zdrowia.
         3. W postępowaniach o wydanie wizy lub o odmowie wjazdu oraz w
           postępowaniach o udzielenie zezwolenia na zamieszkanie na czas
           oznaczony w celu połączenia z rodziną oprócz danych, o których
           mowa w ust. 1, mogą być również przetwarzane dane ujawniające
           stan zdrowia cudzoziemca.";
77) art. 78 i 79 otrzymują brzmienie:
      "Art. 78. 1. Kontroli posiadania przez cudzoziemca dokumentów podróży,
             zezwoleń i środków, o których mowa w:
           1) art. 5 ust. 1 i art. 6 ust. 1, dokonuje, z zastrzeżeniem ust.
             2, komendant granicznej placówki kontrolnej Straży Granicznej,
           2) art. 27 ust. 1 i 2, dokonuje wojewoda, Prezes oraz
             funkcjonariusze Straży Granicznej lub Policji.
         2. W wypadku, o którym mowa w art. 8 ust. 3, kontroli posiadania
           przez cudzoziemca dokumentów podróży, zezwoleń oraz środków, o
           których mowa w art. 6 ust. 1, dokonuje wojewoda.
         3. Minister właściwy do spraw wewnętrznych, w porozumieniu z
           ministrem właściwym do spraw finansów publicznych i ministrem
           właściwym do spraw zagranicznych, określi, w drodze
           rozporządzenia, wielkość środków, o których mowa w art. 6 ust. 1,
           pozwalających na pokrycie kosztów zakwaterowania, wyżywienia i
           transportu na terytorium Rzeczypospolitej Polskiej oraz sposób
           dokumentowania ich posiadania przez cudzoziemca, wskazując
           rodzaje dokumentów potwierdzających posiadanie tych środków.
         4. Rada Ministrów może określić, w drodze rozporządzenia, państwa,
           których obywatele obowiązani są uiścić opłatę, o której mowa w
           art. 5 ust. 2, oraz określić wysokość tej opłaty.
         5. Opłata, o której mowa w art. 5 ust. 2, jest pobierana przez
           komendanta granicznej placówki kontrolnej Straży Granicznej i
           stanowi dochód budżetu państwa.
         6. Minister właściwy do spraw zagranicznych, w porozumieniu z
           ministrem właściwym do spraw wewnętrznych, ogłosi, w drodze
           obwieszczenia, w Dzienniku Urzędowym Rzeczypospolitej Polskiej
           "Monitor Polski" listę państw, z którymi Rzeczpospolita Polska
           zawarła umowy o częściowym zniesieniu obowiązku wizowego lub
           które jednostronnie zniosły obowiązek wizowy dla obywateli
           Rzeczypospolitej Polskiej, ze wskazaniem: daty wejścia w życie
           umowy lub jednostronnego zniesienia obowiązku wizowego, celu
           pobytu, dla którego zniesiono obowiązek wizowy, okresu pobytu bez
           konieczności uzyskania wizy oraz innych istotnych elementów
           dotyczących zasad wjazdu i pobytu.
      Art. 79. 1. Wizę wydaje albo odmawia jej wydania, z zastrzeżeniem
             ust.2, 3, 4 i 6 oraz art. 98, za granicą konsul, w kraju wojewoda
właściwy ze względu na miejsce pobytu cudzoziemca, a w
             szczególnie uzasadnionych wypadkach - komendant granicznej
             placówki kontrolnej Straży Granicznej.
         2. Jeżeli celem wjazdu cudzoziemca na terytorium Rzeczypospolitej
           Polskiej i pobytu na nim jest zatrudnienie lub podjęcie innej
           pracy zarobkowej, wizę wydaje albo odmawia jej wydania konsul
           właściwy ze względu na miejsce zamieszkania cudzoziemca.
           Cudzoziemcowi, który uzyskał przedłużenie zezwolenia na
           zatrudnienie lub wykonywanie innej pracy zarobkowej, wizę wydaje
           lub odmawia jej wydania również wojewoda właściwy ze względu na
           miejsce zatrudnienia cudzoziemca.
         3. Wizę w celu repatriacji lub decyzję o przyrzeczeniu wydania wizy
           repatriacyjnej oraz wizę w celu przesiedlenia się wydaje albo
           odmawia jej wydania konsul właściwy ze względu na miejsce
           zamieszkania cudzoziemca po uzyskaniu zgody Prezesa. W
           szczególnie uzasadnionych wypadkach minister właściwy do spraw
           zagranicznych może wyznaczyć innego konsula.
         4. Jeżeli celem wjazdu i pobytu jest połączenie z rodziną, wizę
           wydaje albo odmawia jej wydania konsul właściwy ze względu na
           miejsce zamieszkania cudzoziemca, po uzyskaniu informacji o
           udzieleniu zezwolenia na zamieszkanie na czas oznaczony w celu
           połączenia z rodziną.
         5. Na postanowienie Prezesa o odmowie wyrażenia zgody na wydanie
           wizy w celu repatriacji lub decyzji o przyrzeczeniu wydania wizy
           repatriacyjnej służy skarga do Naczelnego Sądu Administracyjnego.
         6. Wizę w wypadku, o którym mowa w art. 14, wydaje albo odmawia jej
           wydania organ wymieniony w ust. 1, po uzyskaniu zgody Prezesa.
         7. Od decyzji o odmowie wydania wizy podjętej przez konsula lub
           komendanta granicznej placówki kontrolnej Straży Granicznej
           odwołanie nie przysługuje.
         8. Cudzoziemcowi przebywającemu na terytorium Rzeczypospolitej
           Polskiej w razie utraty dokumentu podróży, jego zniszczenia lub
           utraty ważności, wizę, w miejsce utraconej, zamieszcza w nowym
           dokumencie, na wniosek cudzoziemca, organ, który ją wydał. Wizę,
           którą uprzednio wydał konsul albo komendant granicznej placówki
           kontrolnej Straży Granicznej, zamieszcza wojewoda właściwy ze
           względu na miejsce pobytu cudzoziemca.
         9. Minister właściwy do spraw zagranicznych, w porozumieniu z
           ministrem właściwym do spraw wewnętrznych, ogłosi, w drodze
           obwieszczenia, w Dzienniku Urzędowym Rzeczypospolitej Polskiej
           "Monitor Polski" listę państw, których obywatele muszą posiadać
           wizę wydaną w celu wjazdu do  strefy tranzytowej lotniska
           międzynarodowego, pobytu w tej strefie i wyjazdu z niej, z
           uwzględnieniem przepisów obowiązujących w Unii Europejskiej.";
78) art. 80 otrzymuje brzmienie:
      "Art. 80. 1. Decyzje:
           1) o odmowie wjazdu na terytorium Rzeczypospolitej Polskiej wydaje
             komendant granicznej placówki kontrolnej Straży Granicznej,
           2) o określeniu czasu pobytu, o którym mowa w art. 13 ust. 4,
             wydaje wojewoda właściwy ze względu na miejsce pobytu
             cudzoziemca, a podczas przekraczania granicy - komendant
             granicznej placówki kontrolnej Straży Granicznej.
         2. Od decyzji komendanta granicznej placówki kontrolnej Straży
           Granicznej, o których mowa w ust. 1, przysługuje odwołanie do
           Komendanta Głównego Straży Granicznej.";
79) po art. 80 dodaje się art. 80a w brzmieniu:
       "Art. 80a. 1. Postępowanie prowadzone przez organy Straży Granicznej
             przed wydaniem decyzji, o której mowa w art. 13 ust. 1, może
             być ograniczone do:
           1) przesłuchania cudzoziemca,
           2) kontroli posiadanych przez cudzoziemca dokumentów,
           3) przesłuchania wskazanych przez cudzoziemca osób, o ile
             towarzyszą mu w podróży,
           4) dokonania innych czynności kontrolnych przewidzianych w ustawie
             z dnia 12 października 1990 r. o Straży Granicznej (Dz.U. Nr 78,
             poz. 462, z 1991 r. Nr 94, poz.422, z 1992 r. Nr 54, poz.254, z
             1993 r. Nr 12, poz.52, z 1994 Nr 53, poz.214, z 1995 r. Nr 4,
             poz.17, Nr 34, poz.163 i Nr 104, poz.515, z 1996 r. Nr 106,
             poz.496 i Nr 124, poz.583, z 1997 r. Nr 28, poz.153, Nr 88,
             poz.554 i Nr 121, poz.770 oraz z 1999 r. Nr 110, poz.1255).
         2. W szczególnych wypadkach, gdy jest to podyktowane warunkami jego
           przeprowadzenia, postępowanie, o którym mowa w ust.1, może być
           ograniczone do kontroli posiadanych przez cudzoziemca
           dokumentów.";
80) w art. 81 po wyrazach "o odmowie wpisu" dodaje się wyrazy "albo o jego
  unieważnieniu";
81) art. 82 otrzymuje brzmienie:
      "Art. 82. 1. Zezwolenia na zamieszkanie na czas oznaczony, z
             zastrzeżeniem art. 82a oraz art. 85c ust. 3, jak również
             zezwolenia na osiedlenie się udziela albo odmawia ich
             udzielenia, a także kartę pobytu wydaje wojewoda właściwy ze
             względu na miejsce zamierzonego pobytu cudzoziemca.
         2. Wymiany karty pobytu dokonuje wojewoda właściwy ze względu na
           miejsce pobytu cudzoziemca.
         3. Cudzoziemiec przebywający za granicą składa wniosek o udzielenie
           zezwoleń, o których mowa w ust. 1, za pośrednictwem konsula
           właściwego ze względu na miejsce jego pobytu; cudzoziemiec
           przebywający na terytorium Rzeczypospolitej Polskiej składa
           wniosek do wojewody właściwego ze względu na miejsce jego pobytu.
         4. Decyzje w sprawach przedłużenia zezwoleń na zamieszkanie na czas
           oznaczony lub cofnięcia zezwoleń, o których mowa w ust. 1, wydaje
           wojewoda właściwy ze względu na miejsce pobytu cudzoziemca.
         5. Decyzje w sprawach dotyczących zezwolenia na zamieszkanie na
           czas oznaczony wojewoda wydaje po zasięgnięciu opinii Komendanta
           Głównego Straży Granicznej.
         6. Decyzje w sprawach dotyczących zezwolenia na osiedlenie się
           wojewoda wydaje po zasięgnięciu opinii właściwego komendanta
           wojewódzkiego Policji, Komendanta Głównego Straży Granicznej oraz
           Szefa Urzędu Ochrony Państwa.
         7. Nieprzekazanie w terminie 30 dni od dnia doręczenia żądania
           opinii, o której mowa w ust.5 lub 6, uznaje się za równoznaczne
           ze spełnieniem wymogu uzyskania tej opinii.
         8. W szczególnie uzasadnionych wypadkach termin, o którym mowa w
           ust.7, można przedłużyć do 3 miesięcy, o czym organ opiniujący
           powiadamia cudzoziemca oraz wojewodę.";
82) po art. 82 dodaje się art. 82a i 82b w brzmieniu:
     "Art. 82a. Zezwolenia na zamieszkanie na czas oznaczony w celu
           połączenia z rodziną udziela albo odmawia jego udzielenia, a także
           kartę pobytu wydaje wojewoda właściwy ze względu na miejsce pobytu
           wnioskodawcy, o którym mowa w art. 24a.
     Art.82b. Minister właściwy do spraw szkolnictwa wyższego, w porozumieniu
           z ministrem właściwym do spraw wewnętrznych, określi, w drodze
           rozporządzenia, wzór zaświadczenia o przyjęciu na studia, o którym
           mowa w art. 17 ust. 2 pkt 4, zawierającego w szczególności: imię i
           nazwisko cudzoziemca, datę i miejsce jego urodzenia, obywatelstwo,
           nazwę i adres szkoły wyższej, termin rozpoczęcia nauki oraz okres
           nauki, na jaki cudzoziemiec został zakwalifikowany.";
83) art. 83 otrzymuje brzmienie:
      "Art. 83. 1. Polski dokument podróży dla cudzoziemca wydaje wojewoda
             właściwy ze względu na miejsce pobytu cudzoziemca.
         2. Tymczasowy polski dokument podróży dla cudzoziemca wydaje:
           1) za granicą - konsul,
           2) w kraju - wojewoda właściwy ze względu na miejsce pobytu
             cudzoziemca, a w szczególnie uzasadnionych wypadkach - komendant
             granicznej placówki kontrolnej Straży Granicznej.";
84) art. 85 otrzymuje brzmienie:
      "Art. 85. 1. Cudzoziemiec składa wniosek o nadanie statusu uchodźcy do
             Prezesa za pośrednictwem:
           1) Komendanta Głównego Straży Granicznej, w trakcie swojego pobytu
             na terytorium Rzeczypospolitej Polskiej,
           2) komendanta granicznej placówki kontrolnej Straży Granicznej, o
             ile nie posiada prawa wjazdu na terytorium Rzeczypospolitej
             Polskiej.
         2. Komendant Główny Straży Granicznej prowadzi postępowania w
           sprawach o wszczęcie postępowania o nadanie statusu uchodźcy, w
           tym zwłaszcza przesłuchuje osoby ubiegające się o ten status i
           wydaje postanowienia, o których mowa w art. 35 ust. 1.
         3. Minister właściwy do spraw wewnętrznych wyznaczy, w drodze
           rozporządzenia, komendantów granicznych placówek kontrolnych
           Straży Granicznej uprawnionych do przyjmowania wniosków, o
           których mowa w ust. 1 pkt 2, oraz do prowadzenia postępowań w
           sprawach o wszczęcie postępowania o nadanie statusu uchodźcy, w
           tym zwłaszcza do przesłuchiwania osób ubiegających się o ten
           status i upoważni ich do wydawania postanowień, o których mowa w
           art. 35 ust. 1, uwzględniając skalę ruchu migracyjnego na
           obszarze właściwości poszczególnych granicznych placówek
           kontrolnych Straży Granicznej oraz warunki umożliwiające
           prawidłowe przyjmowanie wniosków i prowadzenie postępowań.";
85) po art. 85 dodaje się art. 85a-85g w brzmieniu:
       "Art. 85a. 1. Czynności zmierzające do identyfikacji lub ustalenia
             tożsamości cudzoziemca składającego wniosek o nadanie statusu
             uchodźcy oraz ustalenia okoliczności związanych z jego wjazdem
             na terytorium Rzeczypospolitej Polskiej i pobytem na nim, w tym
             czynności, o których mowa w art. 38 ust. 1, podejmują:
           1) Komendant Główny Straży Granicznej, w wypadkach określonych w
             art. 85 ust. 1 pkt 1,
           2) komendant granicznej placówki kontrolnej Straży Granicznej, w
             wypadkach określonych w art. 85 ust. 1 pkt 2.
         2. Komendant Główny Straży Granicznej w wypadkach określonych w
           art. 85 ust. 1 pkt 1, a komendant granicznej placówki kontrolnej
           Straży Granicznej w przypadkach określonych w art. 85 ust. 1 pkt
           2, podejmują czynności zmierzające do ustalenia, czy w
           odniesieniu do cudzoziemca nie zachodzą okoliczności wymienione w
           art. 1 F Konwencji Genewskiej.
         3. W celu realizacji czynności, o których mowa w ust. 1, można
           dokonać przeszukania cudzoziemca i jego bagażu.
      Art. 85b. 1. Decyzje w sprawach o nadanie lub pozbawienie statusu
             uchodźcy, w szczególności w sprawach, o których mowa w art. 34
             ust. 3, art. 35 ust. 2, art. 36 oraz art. 38 ust. 3, wydaje
             Prezes.
         2. Prezes wydaje decyzję o nadaniu statusu uchodźcy po zasięgnięciu
           opinii Szefa Urzędu Ochrony Państwa co do występowania
           okoliczności określonych w art. 1F Konwencji Genewskiej.
         3. Nieprzekazanie przez Szefa Urzędu Ochrony Państwa w terminie 30
           dni od dnia doręczenia żądania opinii, o której mowa w ust. 2,
           uznaje się za równoznaczne ze spełnieniem wymogu uzyskania tej
           opinii.
         4. W szczególnie uzasadnionych wypadkach termin, o którym mowa w
           ust. 3, można przedłużyć do 3 miesięcy, o czym Szef Urzędu
           Ochrony Państwa powiadamia cudzoziemca ubiegającego się o nadanie
           statusu uchodźcy oraz Prezesa.
         5. Od decyzji o odmowie nadania statusu uchodźcy z powodu
           oczywistej bezzasadności wniosku odwołanie przysługuje w terminie
           3 dni od dnia doręczenia decyzji cudzoziemcowi.
         6. Rada wydaje decyzję w sprawie o odmowie nadania statusu uchodźcy
           z powodu oczywistej bezzasadności wniosku w terminie 5 dni od
           dnia otrzymania odwołania wraz z aktami sprawy.
      Art. 85c. 1. Tymczasowe zaświadczenie tożsamości cudzoziemca
             ubiegającego się o nadanie statusu uchodźcy wydaje Komendant
             Główny Straży Granicznej w wypadkach określonych w art. 85 ust.
             1 pkt 1, lub komendant granicznej placówki kontrolnej Straży
             Granicznej, w wypadkach określonych w art. 85 ust. 1 pkt 2.
         2. Ważność tymczasowego zaświadczenia tożsamości cudzoziemca
           ubiegającego się o nadanie statusu uchodźcy przedłuża Prezes.
         3. Cudzoziemcowi, któremu nadano status uchodźcy, dokument podróży
           przewidziany w Konwencji Genewskiej wydaje i zezwolenia na
           zamieszkanie na czas oznaczony udziela oraz je przedłuża, a także
           kartę pobytu wydaje, Prezes.
       Art. 85d. Minister właściwy do spraw wewnętrznych określi, w drodze
              rozporządzenia, regulamin pobytu w ośrodkach dla cudzoziemców
              ubiegających się o nadanie statusu uchodźcy, uwzględniający w
              szczególności warunki wstępu do ośrodka oraz odwiedzin osób w
              nim przebywających, pory i zasady wydawania posiłków, sposób
              utrzymywania czystości oraz zasady porządkowe.
     Art. 85e. Minister właściwy do spraw zdrowia, w porozumieniu z ministrem
           właściwym do spraw wewnętrznych, określi, w drodze rozporządzenia,
           w odniesieniu do spraw, o których mowa w art. 38 ust. 1 pkt 2:
           zakres badań lekarskich, szczegółowe warunki i sposób wykonywania
           tych badań, zakres i warunki wykonywania zabiegów sanitarnych
           ciała i odzieży cudzoziemców ubiegających się o nadanie statusu
           uchodźcy, zakres i warunki wykonywania nadzoru nad badaniami
           lekarskimi cudzoziemców umieszczanych w ośrodku dla cudzoziemców
           ubiegających się o nadanie statusu uchodźcy, kierując się w
           szczególności potrzebą zapobiegania rozprzestrzenianiu się chorób
           zakaźnych.
      Art. 85f. 1. Udzielenie świadczeń, o których mowa w art. 40 ust.1,
             zapewnia Prezes. Odmowa udzielenia świadczeń następuje w drodze
             decyzji.
         2. Minister właściwy do spraw wewnętrznych określi, w drodze
           rozporządzenia, wysokość, warunki przyznawania i wstrzymywania
           oraz sposób korzystania przez cudzoziemców ubiegających się o
           nadanie statusu uchodźcy ze świadczeń, o których mowa w art. 40
           ust. 1, a w szczególności warunki w jakich cudzoziemcy ubiegający
           się o nadanie statusu uchodźcy mogą korzystać z tych świadczeń
           przebywając poza ośrodkiem dla cudzoziemców ubiegających się o
           nadanie statusu uchodźcy, stawki żywieniowe w ośrodku dla
           cudzoziemców ubiegających się o nadanie statusu uchodźcy,
           okoliczności wypłaty ekwiwalentu za wyżywienie, zakres i tryb
           świadczenia opieki medycznej nad nimi, rodzaje pomocy pieniężnej,
           zakres i warunki realizacji pomocy cudzoziemcom w związku z ich
           dobrowolnym wyjazdem z terytorium Rzeczypospolitej Polskiej.
           Rozporządzenie powinno uwzględniać konieczność zaspokojenia
           niezbędnych potrzeb życiowych cudzoziemców ubiegających się o
           nadanie statusu uchodźcy.
      Art. 85g. 1. Minister właściwy do spraw wewnętrznych, w porozumieniu z
             ministrem właściwym do spraw zabezpieczenia społecznego,
             określi, w drodze rozporządzenia, warunki zakwaterowania
             małoletnich cudzoziemców pozbawionych opieki w okresie
             postępowania o nadanie statusu uchodźcy, kwalifikacje zawodowe
             personelu prowadzącego postępowania o nadanie statusu uchodźcy
             w sprawach małoletnich cudzoziemców pozbawionych opieki i
             udzielającego im świadczeń, o których mowa w art. 40 ust. 1,
             warunki, w jakich powinny być prowadzone czynności
             administracyjne w postępowaniu o nadanie statusu uchodźcy z
             udziałem małoletniego cudzoziemca pozbawionego opieki, oraz
             sposób sprawdzania okoliczności, o których mowa w art. 52a,
             kierując się dobrem dziecka i potrzebą zapewnienia małoletnim
             cudzoziemcom pozbawionym opieki warunków odpowiednich do
             stopnia ich rozwoju psychofizycznego.
         2. Minister właściwy do spraw wewnętrznych, w porozumieniu z
           ministrem właściwym do spraw zdrowia, określi, w drodze
           rozporządzenia, tryb postępowania wobec cudzoziemców ubiegających
           się o nadanie statusu uchodźcy, w stosunku do których zachodzi
           domniemanie, iż byli ofiarami przestępstw lub przemocy albo
           będących niepełnosprawnymi, uwzględniając w szczególności
           sytuację kobiet oraz osób torturowanych. Tryb postępowania
           określony w rozporządzeniu powinien uwzględniać w szczególności
           stan psychofizyczny, w jakim znajduje się cudzoziemiec, oraz
           przewidywać, w sytuacjach wymagających takiej potrzeby i w miarę
           możliwości, prowadzenie postępowania lub przeprowadzanie
           niektórych czynności w jego toku przez osobę tej samej płci co
           cudzoziemiec.";
86) w art. 86 wyrazy "Minister Spraw Wewnętrznych i Administracji w
  porozumieniu z Ministrem Spraw Zagranicznych" zastępuje się wyrazem "Prezes
  po uzyskaniu zgody ministra właściwego do spraw zagranicznych.";
87) po art. 86 dodaje się art. 86a i 86b w brzmieniu:
      "Art. 86a. 1. Rada Ministrów, w drodze rozporządzenia, każdorazowo
             postanawia o udzieleniu i sprawowaniu ochrony czasowej, o
             której mowa w art. 51a ust. 1, oraz określa szczegółowe zasady
             finansowania tej ochrony, limit cudzoziemców, wobec których
             można sprawować ochronę czasową, okres sprawowania ochrony lub
             warunki zakończenia sprawowania ochrony czasowej, zakres i
             formę realizacji świadczeń udzielanych cudzoziemcom
             korzystającym z ochrony czasowej na terytorium Rzeczypospolitej
             Polskiej, o których mowa w art. 51b, a także określa sposób
             realizacji zadań podejmowanych w ramach ochrony czasowej,
             uwzględniając w szczególności rodzaj zagrożeń, na które
             narażeni są cudzoziemcy, możliwości finansowania ochrony oraz
             zobowiązania wynikające z postanowień umów wiążących
             Rzeczpospolitą Polską.
         2. Rada Ministrów, w drodze rozporządzenia, może powierzyć
           realizację określonych zadań podejmowanych w ramach ochrony
           czasowej organizacjom pozarządowym. Rozporządzenie powinno
           określać w szczególności zakres powierzanych zadań i sposób ich
           finansowania, sposób prowadzenia kontroli realizacji zadań,
           organizacje, którym powierza się wykonywanie tych zadań, oraz
           okres ich wykonywania.
      Art.86b. 1. Decyzje o zobowiązaniu cudzoziemca do opuszczenia
             terytorium Rzeczypospolitej Polskiej wydaje komendant
             wojewódzki Policji, komendant oddziału Straży Granicznej lub
             Komendant Granicznej Placówki Kontrolnej Straży Granicznej
             Warszawa - Okęcie.
         2. Organem odwoławczym od decyzji, o których mowa w ust. 1, jest
           wojewoda.";
88) w art. 87 ust. 1 i 2 otrzymują brzmienie:
   "1. Decyzje o wydaleniu cudzoziemca wydaje, z urzędu lub na wniosek
     Ministra Obrony Narodowej, Szefa Urzędu Ochrony Państwa, Komendanta
     Głównego Straży Granicznej, Komendanta Głównego Policji, komendanta
     oddziału Straży Granicznej lub komendanta wojewódzkiego Policji,
     wojewoda właściwy ze względu na miejsce pobytu cudzoziemca lub miejsce
     ujawnienia faktu lub zdarzenia będącego podstawą wystąpienia z wnioskiem
     o wydalenie cudzoziemca.
   2. Czynności, o których mowa w art. 56, wykonują organy występujące o
     wydalenie cudzoziemca, a gdy decyzja wydawana jest na wniosek Ministra
     Obrony Narodowej lub z urzędu przez wojewodę - właściwy komendant
     wojewódzki Policji.";
89) w art. 88:
    a) ust. 2 i 3 otrzymują brzmienie:
     "2. Postanowienie o umieszczeniu cudzoziemca w strzeżonym ośrodku lub o
       zastosowaniu aresztu w celu wydalenia wydaje na wniosek wojewody,
       organu Straży Granicznej lub Policji sąd rejonowy właściwy ze względu
       na siedzibę organu składającego wniosek.
     3. Na postanowienie, o którym mowa w ust. 2, przysługuje w terminie 7
       dni zażalenie do właściwego sądu okręgowego. Sąd rozpatruje zażalenie
       niezwłocznie.",
   b) po ust. 4 dodaje się ust. 5 i 6 w brzmieniu:
     "5. Jeżeli ustały przyczyny uzasadniające umieszczenie cudzoziemca w
       ośrodku strzeżonym lub areszcie w celu wydalenia, sąd rejonowy
       właściwy ze względu na miejsce umieszczenia cudzoziemca wydaje
       postanowienie o zwolnieniu cudzoziemca z ośrodka strzeżonego lub
       aresztu w celu wydalenia.
     6. Nadzór nad prawidłowością wykonania środka w postaci umieszczenia
       cudzoziemca w ośrodku strzeżonym lub areszcie w celu wydalenia
       sprawuje sąd rejonowy właściwy ze względu na miejsce umieszczenia
       cudzoziemca.";
90) w art. 89:
   a) ust. 1 otrzymuje brzmienie:
     "1. Strzeżone ośrodki dla cudzoziemców tworzy i likwiduje, w drodze
       rozporządzenia, minister właściwy do spraw wewnętrznych, określając
       równocześnie komendanta: wojewódzkiego Policji albo oddziału Straży
       Granicznej, któremu ośrodek ma podlegać.",
   b) w ust. 2 wyraz "zarządzenia" zastępuje się wyrazem "rozporządzenia",
   c) ust. 4 skreśla się;
91) w art. 90:
   a) w ust. 1 wyrazy "Komendant Główny Straży Granicznej" zastępuje się
     wyrazem "Prezes",
   b) ust. 2 otrzymuje brzmienie:
     "2. Wpisu do wykazu, przedłużenia jego obowiązywania oraz wykreślenia
       tego wpisu dokonuje Prezes z urzędu lub na wniosek:
        1) Komendanta Głównego Policji,
        2) Komendanta Głównego Straży Granicznej,
        3) Szefa Urzędu Ochrony Państwa,
        4) Ministra Obrony Narodowej,
        5) ministra właściwego do spraw finansów publicznych,
        6) wojewody,
        7) konsula.",
   c) po ust.2 dodaje się ust. 2a w brzmieniu:
     "2a. Prezes nie jest związany wnioskiem organów, o których mowa w ust.
       2. W wypadku odmowy przez Prezesa wpisania do wykazu lub wykreślenia
       wpisu danych cudzoziemca objętych wnioskiem, organ wnioskujący może
       zwrócić się o rozstrzygnięcie sprawy do ministra właściwego do spraw
       wewnętrznych. W wypadku uwzględnienia wystąpienia organu minister
       nakazuje Prezesowi dokonać wpisu lub wykreślić wpis.",
   d) po ust.3 dodaje się ust.4 w brzmieniu:
     "4. Wszystkie organy administracji rządowej posiadające informacje
       dotyczące cudzoziemca, o których mowa w art. 13 ust. 1, zobowiązane
       są powiadomić o tym Prezesa.";
92) art. 91 otrzymuje brzmienie:
      "Art. 91. 1. Rejestry, o których mowa w art. 67 ust. 1 pkt 1-6 i 10,
             oraz ewidencję, o której mowa w art. 67 ust. 1 pkt 7, prowadzą
             organy wydające decyzje w sprawach, o których mowa w tych
             przepisach.
         2. Rejestr, o którym mowa w art. 67 ust. 1 pkt 8, prowadzi
           Komendant Główny Policji.
         3. Dane gromadzone w rejestrze, o którym mowa w art. 67 ust. 1 pkt
           8, przechowywane są oddzielnie od zbiorów i rejestrów odcisków
           linii papilarnych gromadzonych w innych celach.
         4. Rejestr, o którym mowa w art. 67 ust.1 pkt 9, prowadzą
           komendanci oddziałów Straży Granicznej.
         5. Minister właściwy do spraw wewnętrznych może określić, w drodze
           rozporządzenia, sposób łączenia rejestrów i ewidencji, o których
           mowa w art. 67 ust. 1, oraz sposób udostępniania danych zawartych
           w tych rejestrach i ewidencji uprawnionym organom. Rozporządzenie
           powinno określać w szczególności przypadki, w których może
           nastąpić połączenie rejestrów i ewidencji, organy odpowiedzialne
           za prowadzenie rejestrów i ewidencji w wypadku ich połączenia,
           warunki udostępniania danych za pomocą urządzeń
           teleinformatycznych, sposób występowania o udostępnienie danych
           oraz sposób dokumentowania faktu udostępnienia danych.";
93) w art. 92:
   a) w ust. 2 dodaje się zdanie drugie w brzmieniu:
      "Koszty konwoju obejmują również koszty bezpośrednio związane z
       przewozem statkiem powietrznym lub morskim.",
   b) ust. 3 otrzymuje brzmienie:
     "3. Karę administracyjną, o której mowa w art. 68 ust. 6, nakłada na
       przewoźnika wojewoda na wniosek komendanta granicznej placówki
       kontrolnej Straży Granicznej, w której odmówiono cudzoziemcowi
       wjazdu.",
   c) po ust. 3 dodaje się ust.4 w brzmieniu:
     "4. Organem odwoławczym od decyzji, o których mowa w ust.1, jest
       Prezes.";
94) w art. 93:
   a) w ust. 1:
     - pkt 3 otrzymuje brzmienie:
         "3) polskich dokumentów podróży dla cudzoziemca i tymczasowych
           polskich dokumentów podróży dla cudzoziemca,",
     - pkt 6 otrzymuje brzmienie:
         "6) zobowiązania do opuszczenia i wydalania z terytorium
           Rzeczypospolitej Polskiej,",
   b) ust. 2 otrzymuje brzmienie:
     "2. Minister właściwy do spraw wewnętrznych, w porozumieniu z ministrem
       właściwym do spraw zagranicznych, określi, w drodze rozporządzenia:
        1) wzór wizy, zaproszenia, karty pobytu, polskiego dokumentu podróży
         dla cudzoziemca, tymczasowego polskiego dokumentu podróży dla
         cudzoziemca, tymczasowego zaświadczenia tożsamości cudzoziemca,
         dokumentu podróży przewidzianego w Konwencji Genewskiej oraz
         wniosków o ich wydanie, wymianę lub przedłużenie ich ważności,
        2) wzory ewidencji zaproszeń, wykazu oraz rejestrów, o których mowa w
         art. 67 ust. 1 pkt 1-6 i 8-10.";
95) art. 94 otrzymuje brzmienie:
      "Art. 94. 1. Karty pobytu, polskie dokumenty podróży dla cudzoziemców,
             tymczasowe polskie dokumenty podróży dla cudzoziemców,
             dokumenty podróży przewidziane w Konwencji Genewskiej oraz
             tymczasowe zaświadczenie tożsamości cudzoziemca wydaje się po
             uiszczeniu należnych opłat.
         2. Minister właściwy do spraw wewnętrznych, w porozumieniu z
           ministrem właściwym do spraw finansów publicznych, określi, w
           drodze rozporządzenia, wysokość opłat pobieranych w kraju za
           wydanie dokumentów, o których mowa w ust. 1, tryb ich uiszczania,
           warunki i zakres stosowania ulg oraz zwolnień od opłat, warunki
           podwyższania opłat w razie zawinionej utraty albo zniszczenia
           dokumentu, a także dokumenty wymagane do uzyskania ulg i
           zwolnień. Wysokość opłaty powinna uwzględniać w szczególności
           jednostkowe koszty wytworzenia i wydania dokumentu.";
96) art. 95 otrzymuje brzmienie:
      "Art. 95. Minister właściwy do spraw wewnętrznych określi, w drodze
             rozporządzenia, szczegółowe warunki przeprowadzania przez
             Prezesa, Straż Graniczną, Policję i wojewodów kontroli
             legalności pobytu cudzoziemców na terytorium Rzeczypospolitej
             Polskiej, wskazując:
           1) sposób przeprowadzania kontroli, w tym okoliczności ich
             przeprowadzania i rodzaje kontrolowanych dokumentów,
           2) sposób i zakres dokumentowania czynności związanych z
             przeprowadzaną kontrolą.";
97) art. 98 otrzymuje brzmienie:
      "Art. 98. Minister właściwy do spraw zagranicznych, w porozumieniu z
           ministrem właściwym do spraw wewnętrznych, może, w drodze
           rozporządzenia, zwolnić obywateli jednego lub kilku krajów od
           obowiązku posiadania wizy przy wjeździe na terytorium
           Rzeczypospolitej Polskiej, oraz określić czas pobytu cudzoziemca i
           inne niezbędne warunki jego pobytu.";
98) art. 100 skreśla się;
99) art. 101 otrzymuje brzmienie:
      "Art. 101. W sprawach, o których mowa w niniejszej ustawie, nie stosuje
             się art. 33 ustawy z dnia 5 czerwca 1998 r. o administracji
             rządowej w województwie (Dz.U. Nr 91, poz. 577, z 1999 r. Nr
             70, poz. 778, z 2000 r. Nr 12, poz. 136, Nr 22, poz. 268, Nr
             48, poz. 550 i 552, Nr 62, poz. 718 i Nr 122, poz. 1321 oraz z
             2001 r. Nr 5, poz. 43).";
100) art. 103 i 104 otrzymują brzmienie:
      "Art. 103. Kto zabiera w celu przywłaszczenia lub przywłaszcza sobie
             należący do cudzoziemca dokument podróży, kartę pobytu, polski
             dokument podróży dla cudzoziemca, tymczasowy polski dokument
             podróży dla cudzoziemca, tymczasowe zaświadczenie tożsamości
             cudzoziemca albo dokument podróży przewidziany w Konwencji
             Genewskiej lub takiego dokumentu używa, podlega grzywnie, karze
             ograniczenia wolności albo pozbawienia wolności do lat 2.
      Art. 104. 1. Kto:
           1) nie opuszcza terytorium Rzeczypospolitej Polskiej przed upływem
             terminów, o których mowa w art. 8 i 21,
           2) nie przedstawia dokumentów i zezwoleń uprawniających go do
             pobytu na terytorium Rzeczypospolitej Polskiej na żądanie
             właściwych organów oraz odmawia okazania środków niezbędnych do
             pokrycia kosztów pobytu,
           3) narusza nakazy lub zakazy określone w decyzji, o której mowa w
             art. 54 ust. 1,
           4) nie opuszcza terytorium Rzeczypospolitej Polskiej w terminie
             określonym w decyzji wydanej na podstawie art. 22 lub 24 ust.1,
           podlega karze grzywny.
         2. Orzekanie następuje w trybie przepisów o postępowaniu w sprawach
           o wykroczenia.
         3. Nakaz karny wydany w postępowaniu nakazowym jest natychmiast
           wykonalny.";
101) w art. 89 ust. 2 i 3, art. 93 ust. 1, art. 96 ust. 1 i 2, art. 99 i 102
  użyte w różnych przypadkach wyrazy "Minister Spraw Wewnętrznych i
  Administracji" zastępuje się użytymi w odpowiednich przypadkach wyrazami
  "minister właściwy do spraw wewnętrznych";
102) w art. 93 ust. 1 i art. 96 ust. 1 i 2 użyte w różnych przypadkach wyrazy
  "Minister Spraw Zagranicznych" zastępuje się użytymi w odpowiednich
  przypadkach wyrazami "Minister właściwy do spraw zagranicznych".
                                      
                                   Art. 2.
W ustawie z dnia 15 lutego 1962 r. o obywatelstwie polskim (Dz.U. z 2000 r.
Nr 28, poz.353) wprowadza się następujące zmiany:
1) art. 12 skreśla się;
2) w art. 16:
   a) ust.2 otrzymuje brzmienie:
     "2. Wnioski o nadanie obywatelstwa polskiego i o wyrażenie zgody na
       zrzeczenie się obywatelstwa polskiego osoby zamieszkałe na terytorium
       Rzeczypospolitej Polskiej wnoszą za pośrednictwem właściwego
       wojewody, a osoby zamieszkałe za granicą - za pośrednictwem
       konsula.";
   b) po ust.2 dodaje się ust. 3-6 w brzmieniu:
     "3. Wnioski, o których mowa w ust. 2, wraz z własnym stanowiskiem,
       wojewoda i konsul, z zastrzeżeniem ust. 5, przekazują Prezesowi
       Urzędu do Spraw Repatriacji i Cudzoziemców.
     4. Prezes Urzędu do Spraw Repatriacji i Cudzoziemców przekazuje
       wnioski, o których mowa w ust. 2, do Kancelarii Prezydenta
       Rzeczypospolitej Polskiej wraz ze swoim stanowiskiem.
     5. Wnioski, o których mowa w ust. 2, wojewoda i konsul przekazują
       bezpośrednio do Kancelarii Prezydenta Rzeczypospolitej Polskiej w
       każdym przypadku, gdy Prezydent tak zadecyduje.
     6. Wojewoda i konsul informują Prezesa Urzędu do Spraw Repatriacji i
       Cudzoziemców o przekazaniu wniosków, o których mowa w ust. 2, do
       Kancelarii Prezydenta Rzeczypospolitej Polskiej w przypadkach
       określonych w ust. 5.";
3) w art. 17:
   a) w ust. 2 wyraz "starosta" zastępuje się wyrazem "wojewoda";
   b) w ust. 3:
     - skreśla się wyrazy "oraz w art.12 ust.3 i 4",
     - wyraz "starosta" zastępuje się wyrazem "wojewoda";
4) w art. 18 skreśla się oznaczenie ust. 1 oraz ust. 2;
5) art. 18b skreśla się;
6) po rozdziale 4 dodaje się rozdział 4a w brzmieniu:
                                "Rozdział 4a
                                  Rejestry
      Art.18c. 1. Wojewoda i konsul Rzeczypospolitej Polskiej prowadzą
             rejestry:
           1) wniosków o nabycie obywatelstwa polskiego oraz osób, które
             nabyły obywatelstwo polskie,
           2) wniosków o wyrażenie zgody na zrzeczenie się obywatelstwa
             polskiego oraz osób, które utraciły obywatelstwo polskie,
           3) oświadczeń o wyborze dla dziecka obywatelstwa państwa obcego.
         2. Rejestr, o którym mowa w ust.1 pkt 1, obejmuje następujące dane:
           datę złożenia wniosku, imię (imiona) i nazwisko oraz nazwisko
           rodowe wnioskodawcy, imiona i nazwiska rodziców, datę i miejsce
           urodzenia, miejsce zamieszkania, poprzednio posiadane
           obywatelstwo lub posiadane aktualnie obywatelstwo inne niż
           polskie, adnotacje o przedłożeniu dowodu utraty obcego
           obywatelstwa, imię i nazwisko dziecka objętego wnioskiem,
           adnotacje o wyrażeniu zgody przez dziecko, które ukończyło 16
           lat, podstawę prawną nabycia obywatelstwa polskiego i datę jego
           nabycia.
         3. Rejestr, o którym mowa w ust.1 pkt 2, obejmuje następujące dane:
           datę złożenia wniosku, imię (imiona) i nazwisko oraz nazwisko
           rodowe osoby składającej wniosek, imiona i nazwiska rodziców,
           datę i miejsce urodzenia, miejsce zamieszkania, imię i nazwisko
           dziecka objętego wnioskiem, adnotacje o wyrażeniu zgody przez
           dziecko, które ukończyło 16 lat, adnotacje o posiadanym
           obywatelstwie obcym lub o przyrzeczeniu nabycia obcego
           obywatelstwa, podstawę prawną utraty obywatelstwa polskiego i
           datę utraty obywatelstwa polskiego.
         4. Rejestr, o którym mowa w ust. 1 pkt 3, obejmuje następujące
           dane: datę złożenia oświadczenia o wyborze dla dziecka
           obywatelstwa państwa obcego, imię (imiona) i nazwisko dziecka,
           imiona i nazwiska rodziców, datę i miejsce urodzenia dziecka,
           miejsce zamieszkania, adnotacje o obywatelstwie państwa obcego,
           które zostało dla dziecka wybrane.
      Art.18d. 1. Kancelaria Prezydenta Rzeczypospolitej Polskiej przesyła
             organom, o których mowa w art.18c ust. 1, kopie zaświadczeń w
             sprawach obywatelstwa polskiego uwzględniających dane określone
             w art. 18c ust. 2 i 3.
         2. Kancelaria Prezydenta Rzeczypospolitej Polskiej przesyła
           Prezesowi Urzędu do Spraw Repatriacji i Cudzoziemców kopie
           postanowień Prezydenta Rzeczypospolitej Polskiej w sprawach
           obywatelstwa polskiego.
      Art.18e. 1. Prezes Urzędu do Spraw Repatriacji i Cudzoziemców prowadzi
             centralny rejestr danych o nabyciu i utracie obywatelstwa
             polskiego na podstawie informacji uzyskanych od organów
             uprawnionych do prowadzenia rejestrów w tych sprawach oraz
             dokumentów, o których mowa w art.18d.
         2. Organy uprawnione do prowadzenia rejestrów, o których mowa w
           art.18c ust.1, przekazują dane określone w tych rejestrach
           Prezesowi Urzędu do Spraw Repatriacji i Cudzoziemców niezwłocznie
           po ostatecznym rozstrzygnięciu sprawy o nabyciu lub utracie
           obywatelstwa polskiego.
         3. Rejestr, o którym mowa w ust.1, obejmuje dane określone w
           art.18c ust. 2, 3 i 4.
      Art.18f. 1. Dane zgromadzone w rejestrach, o których mowa w art.18c i
             art.18e, podlegają ochronie na podstawie odrębnych przepisów i
             mogą być wykorzystywane w postępowaniach o nabycie obywatelstwa
             polskiego, o wyrażenie zgody na zrzeczenie się obywatelstwa
             polskiego, stwierdzenie posiadania lub utraty obywatelstwa
             polskiego oraz w celach statystycznych.
         2. Dane, o których mowa w ust.1, nie mogą być udostępnione organom
           lub instytucjom zagranicznym, z wyjątkiem przypadków, gdy
           zezwalają na to przepisy prawa.
      Art.18g. 1. Minister właściwy do spraw wewnętrznych, w porozumieniu z
             ministrem właściwym do spraw zagranicznych, określi, w drodze
             rozporządzenia:
           1) wzory rejestrów, o których mowa w art.18c i 18e,
           2) terminy i sposoby przekazywania informacji do centralnego
             rejestru danych o nabyciu i utracie obywatelstwa polskiego.
         2. Rejestry, o których mowa w art.18c i 18e, mogą być prowadzone w
           szczególności w systemach informatycznych.".
                                      
                                   Art. 3.
W ustawie z dnia 13 lutego 1984 r. o funkcjach konsulów Rzeczypospolitej
Polskiej (Dz.U. Nr 9, poz. 34, z 1997 r. Nr 114, poz. 739, z 1998 r. Nr 117,
poz.757, z 1999 r. Nr 52, poz. 532 oraz z 2000 r. Nr 120, poz. 1268)
wprowadza się następujące zmiany:
1) art. 6 otrzymuje brzmienie:
       "Art. 6. 1. Minister właściwy do spraw zagranicznych po powiadomieniu
              państwa przyjmującego i braku jego sprzeciwu może powierzyć
              wykonywanie funkcji konsula na rzecz Rzeczypospolitej Polskiej
              kierownikowi przedstawicielstwa dyplomatycznego lub konsulowi
              państwa trzeciego.
         2. Minister właściwy do spraw zagranicznych po powiadomieniu
           państwa przyjmującego i braku jego sprzeciwu może powierzyć
           kierownikowi przedstawicielstwa dyplomatycznego lub konsulowi
           Rzeczypospolitej Polskiej wykonywanie funkcji konsula na rzecz
           państwa trzeciego.";
2) w art. 23 w ust. 1 pkt 2 otrzymuje brzmienie:
     "2) udziela wiz.".
                                      
                                   Art. 4.
W ustawie z dnia 14 grudnia 1994 r. o zatrudnieniu i przeciwdziałaniu
bezrobociu (Dz.U. z 2001 r. Nr 6, poz. 56) wprowadza się następujące zmiany:
1) w art. 1 w ust. 2 w pkt 2 wyrazy "kartę stałego pobytu" zastępuje się
  wyrazami "zezwolenie na osiedlenie się";
2) art. 50 ust. 1 otrzymuje brzmienie:
   "1. Pracodawca może zatrudnić lub powierzyć inną pracę zarobkową na
     terenie Polski cudzoziemcowi nieposiadającemu zezwolenia na osiedlenie
     się lub statusu uchodźcy w Rzeczypospolitej Polskiej, jeżeli uzyska na
     to zezwolenie starosty powiatu, na terenie którego znajduje się siedziba
     pracodawcy, a cudzoziemiec uzyskał wizę w celu zatrudnienia lub podjęcia
     innej pracy zarobkowej lub zezwolenie na zamieszkanie na czas oznaczony
     na terytorium Rzeczypospolitej Polskiej oraz zgodę na zatrudnienie lub
     wykonywanie innej pracy zarobkowej u tego pracodawcy.";
3) w art. 64 w ust. 2 wyrazy "karty stałego pobytu" zastępuje się wyrazami
  "zezwolenia na osiedlenie się".
                                      
                                   Art. 5.
W ustawie z dnia 29 sierpnia 1997 r. - Ordynacja podatkowa (Dz.U. Nr 137,
poz. 926 i Nr 160, poz. 1083, z 1998 r. Nr 106, poz. 668, z 1999 r. Nr 11,
poz. 95 i Nr 92, poz. 1062 oraz z 2000 r. Nr 94, poz. 1037, Nr 116, poz.
1216, Nr 120, poz. 1268 i Nr 122, poz. 1315) w art. 298 po pkt 6 dodaje się
pkt 6a w brzmieniu:
  "6a) wojewodzie i Prezesowi Urzędu do Spraw Repatriacji i Cudzoziemców - w
     zakresie prowadzonych postępowań dotyczących legalizacji pobytu
     cudzoziemców na terytorium Rzeczypospolitej Polskiej,".
                                      
                                   Art. 6.
W ustawie z dnia 4 września 1997 r. o działach administracji rządowej (Dz.U.
z 1999 r. Nr 82, poz. 928, z 2000 r. Nr 12, poz. 136, Nr 43, poz. 489, Nr 48,
poz. 550, Nr 62, poz. 718, Nr 70, poz. 816, Nr 73, poz. 852, Nr 109, poz.
1158, Nr 122, poz. 1314 i 1321 oraz z 2001 r. Nr 3, poz. 18 i Nr 5, poz. 43 i
44) w art. 29 w ust. 4 wyrazy "Państwowej Straży Pożarnej i Obrony Cywilnej
Kraju" zastępuje się wyrazami "Państwowej Straży Pożarnej, Obrony Cywilnej
Kraju i Prezesa Urzędu do Spraw Repatriacji i Cudzoziemców".
                                      
                                   Art. 7.
W ustawie z dnia 9 listopada 2000 r. o repatriacji (Dz.U. Nr 106, poz. 1118)
wprowadza się następujące zmiany:
1) w art. 1 ust. 2, art. 4, 9 ust. 1 i 2, art. 10, 11 ust. 1, art. 12 ust.
  1, art. 13, 14 ust. 1, art. 17 ust. 9, art. 18 ust. 1, art. 30 ust. 1 i 2,
  art. 31 ust. 1, art. 32 pkt 1 i w art. 33 pkt 1 użyte w różnych przypadkach
  wyrazy "wiza repatriacyjna" zastępuje się użytymi w odpowiednich
  przypadkach wyrazami "wiza w celu repatriacji";
2) w art. 12 ust 2 pkt 2 wyrazy "osoby fizycznej" zastępuje się wyrazami
  "obywatela polskiego", a po wyrazach "osoby prawnej lub jednostki
  organizacyjnej nieposiadającej osobowości prawnej" dodaje się wyrazy
  "mających siedzibę w Polsce";
3) w tytule rozdziału 2 wyrazy "zezwoleń na pobyt" zastępuje się wyrazami
  "zezwoleń na zamieszkanie na czas oznaczony";
4) w art. 14 ust. 1 po wyrazach "w sprawach" dodaje się wyrazy "o uznanie za
  osobę polskiego pochodzenia oraz w sprawach";
5) w art. 15 ust. 2 wyraz "repatrianta" zastępuje się wyrazem
  "wnioskodawcy";
6) w art. 15 ust. 4, art. 17 ust. 5, art. 29 ust. 3, art. 30 ust. 1 i w art.
  33 użyte w różnych przypadkach wyrazy "minister właściwy do spraw
  wewnętrznych" zastępuje się użytymi w odpowiednich przypadkach wyrazami
  "Prezes Urzędu do Spraw Repatriacji i Cudzoziemców";
7) w art. 21:
   a) w ust. 1 zdanie drugie otrzymuje brzmienie:
      "Dotacja celowa stanowi równowartość iloczynu 45 m2 powierzchni
       użytkowej lokalu mieszkalnego i ceny 1 m2  powierzchni użytkowej
       budynku mieszkalnego, ustalonej przez Prezesa Urzędu Mieszkalnictwa i
       Rozwoju Miast na podstawie przepisów o pomocy państwa w spłacie
       niektórych kredytów mieszkaniowych, refundacji bankom wypłaconych
       premii gwarancyjnych.",
   b) w ust. 2 wyraz "zapewniły" zastępuje się wyrazami "zobowiązały się
     zapewnić";
8) art. 22 otrzymuje brzmienie:
      "Art. 22. 1. Gmina może udzielić repatriantowi pomocy pokrywając koszty
             związane z remontem lub adaptacją lokalu mieszkalnego w miejscu
             osiedlenia się na terytorium Rzeczypospolitej Polskiej.
         2. Pomoc, o której mowa w ust.1, nie może przekroczyć wysokości
           kwoty stanowiącej równowartość iloczynu 200% przeciętnego
           miesięcznego wynagrodzenia oraz liczby członków najbliższej
           rodziny repatrianta.
         3. Zadanie gminy określone w ust.1 jest zadaniem z zakresu
           administracji rządowej.";
9) art. 37 otrzymuje brzmienie:
      "Art. 37. 1. Środki finansowe na realizację zadań określonych w
             ustawie, finansowanych z budżetu państwa, pochodzą z rezerwy
             celowej budżetu państwa.
         2. Podziału rezerwy celowej na realizację zadań, o których mowa w
           ust.1, dokonuje minister właściwy do spraw finansów publicznych w
           porozumieniu z ministrem właściwym do spraw wewnętrznych.";
10) w art. 38 pkt 1 otrzymuje brzmienie:
   "1) podziału rezerwy celowej budżetu państwa,";
11) skreśla się art.42.
                                      
                                   Art. 8.
1. Prezes Rady Ministrów, na wniosek ministra właściwego do spraw
  wewnętrznych, w terminie 14 dni od dnia ogłoszenia ustawy, powoła
  Pełnomocnika do Spraw Organizacji Urzędu do Spraw Repatriacji i
  Cudzoziemców, zwanego dalej "Pełnomocnikiem".
2. Minister właściwy do spraw wewnętrznych sprawuje nadzór nad działalnością
  Pełnomocnika oraz zapewnia mu obsługę merytoryczną, organizacyjno-prawną,
  techniczną i kancelaryjną.
3. Pełnomocnik pełni swoją funkcję do czasu powołania Prezesa.
4. W wypadku niepowołania Prezesa z dniem 1 lipca 2001 r. Pełnomocnik
  wykonuje zadania Prezesa określone w ustawie, z wyjątkiem kompetencji
  wynikających z art. 68b ust. 3 ustawy z dnia 25 czerwca 1997 r. o
  cudzoziemcach.
5. Znosi się urząd Pełnomocnika Rządu do Spraw Repatriacji.
                                      
                                   Art. 9.
1. Pełnomocnik w terminie do dnia 15 czerwca 2001 r. przedstawi pracownikom
  Departamentu Migracji i Uchodźstwa i Departamentu Obywatelstwa w
  Ministerstwie Spraw Wewnętrznych i Administracji oraz Centralnego Ośrodka
  Recepcyjnego dla Uchodźców, zatrudnionym w komórkach organizacyjnych
  zapewniających do dnia wejścia w życie ustawy wykonywanie zadań, o których
  mowa w art.68a ustawy z dnia 25 czerwca 1997 r. o cudzoziemcach, warunki
  zatrudnienia w Urzędzie.
2.  Warunki zatrudnienia przedstawione pracownikom, o których mowa w ust.1,
  zapewniają zachowanie takiej samej podstawy nawiązania stosunku pracy oraz
  co najmniej dotychczasowych warunków pracy i płacy, z uwzględnieniem
  doświadczenia i przygotowania zawodowego pracowników.
3. Pracownicy, o których mowa w ust.1, z dniem 1 lipca 2001 r. stają się
  pracownikami Urzędu.
4. W terminie do dnia 1 sierpnia 2001 r. pracownik, o którym mowa w ust.3,
  może bez wypowiedzenia, z siedmiodniowym uprzedzeniem, rozwiązać stosunek
  pracy. Rozwiązanie stosunku pracy w tym trybie powoduje dla pracownika
  skutki, jakie przepisy prawa pracy wiążą z rozwiązaniem stosunku pracy
  przez pracodawcę za wypowiedzeniem.
5. Pełnomocnik w terminie do dnia 15 czerwca 2001 r. może przedstawić
  propozycję zatrudnienia w Urzędzie także innym niż wymienieni w ust.1
  pracownikom Ministerstwa Spraw Wewnętrznych i Administracji. Przepis ust.2
  stosuje się odpowiednio.
6. Pracownicy, o których mowa w ust.5, stają się z dniem 1 lipca 2001 r.
  pracownikami Urzędu, jeżeli w okresie 2 tygodni od dnia przedstawienia im
  propozycji zatrudnienia przyjmą proponowane im warunki pracy i płacy.
7. Do czasu obsadzenia stanowiska dyrektora generalnego Urzędu, w drodze
  konkursu, jego obowiązki pełni osoba wyznaczona przez Szefa Służby Cywilnej
  spośród członków korpusu służby cywilnej, po zasięgnięciu opinii Prezesa
  Urzędu.
8. Do czasu obsadzenia, w drodze konkursu, wyższych stanowisk w Urzędzie,
  wymienionych w art.41 ust.1 pkt 2 ustawy z dnia 18 grudnia 1998 r. o
  służbie cywilnej (Dz.U. z 1999 r. Nr 49, poz. 483, Nr 70, poz. 778 i Nr
  110, poz. 1255), pełnienie obowiązków na tych stanowiskach powierza się
  członkom korpusu służby cywilnej posiadającym szczególne doświadczenie lub
  umiejętności zawodowe odpowiednie dla tych stanowisk, z zastrzeżeniem
  ust.9.
9. Osoby, o których mowa w ust.1, zatrudnione w dniu 30 czerwca 2001 r. na
  stanowiskach wymienionych w art.41 ust.1 pkt 2 ustawy z dnia 18 grudnia
  1998 r. o służbie cywilnej, z dniem 1 lipca 2001 r. zajmują te stanowiska w
  odpowiednich komórkach organizacyjnych Urzędu.
10. Przez komórki organizacyjne, o których mowa w ust.9, należy rozumieć
  departamenty, biura i inne równorzędne komórki zapewniające realizację
  zadań i kompetencji, które z dniem 1 lipca 2001 r. w całości przechodzą do
  Urzędu.
                                      
                                  Art. 10.
Do pracy w Urzędzie mogą być oddelegowani funkcjonariusze Straży Granicznej i
Policji, na zasadach określonych w odrębnych przepisach.
                                      
                                  Art. 11.
1. Składniki majątkowe, w tym nieruchomości i mienie ruchome, służące
  wykonywaniu zadań i kompetencji określonych w art.68c ustawy z dnia 25
  czerwca 1997 r. o cudzoziemcach, a pozostające w trwałym zarządzie i
  używaniu Ministerstwa Spraw Wewnętrznych i Administracji, z dniem 1 lipca
  2001 r. przechodzą nieodpłatnie, z mocy prawa, w trwały zarząd i używanie
  Urzędu.
2.  Prezes Rady Ministrów określi, w drodze rozporządzenia, zakres i sposób
  wyodrębnienia dla Urzędu składników majątkowych, o których mowa w ust. 1,
  pozostających dotychczas w trwałym zarządzie i używaniu Ministerstwa Spraw
  Wewnętrznych i Administracji.
3. Minister właściwy do spraw wewnętrznych może nieodpłatnie przekazać
  Urzędowi w trwały zarząd lub używanie inne składniki majątkowe, niż
  określone w ust. 2.
                                      
                                  Art. 12.
1. Dokumenty i zezwolenia wydane na podstawie dotychczasowych przepisów
  zachowują ważność na czas, na jaki zostały wydane.
2. Dokumenty podróży wydane cudzoziemcom przed wejściem w życie ustawy
  podlegają wymianie na polskie dokumenty podróży dla cudzoziemców w ciągu 24
  miesięcy od dnia wejścia w życie ustawy.
3. Dokumenty podróży przewidziane w Konwencji Genewskiej wydane przed
  wejściem w życie ustawy podlegają wymianie na dokumenty przewidziane w
  Konwencji Genewskiej nowego wzoru w ciągu 24 miesięcy od dnia wejścia w
  życie ustawy.
4. Dokumenty, o których mowa w ust. 2 i 3 mogą być wydawane na blankietach
  dotychczasowego wzoru, nie dłużej jednak niż 12 miesięcy od dnia wejścia w
  życie ustawy.
5. Dane cudzoziemców, zgromadzone w wykazie na podstawie dotychczasowych
  przepisów, przechowuje się przez czas, na jaki zostały w nim zamieszczone,
  o ile nie jest to sprzeczne z niniejszą ustawą.
                                      
                                  Art. 13.
Ilekroć w obowiązujących przepisach jest mowa o osobach posiadających kartę
czasowego pobytu lub kartę stałego pobytu, należy przez to rozumieć osoby,
którym udzielono odpowiednio zezwolenia na zamieszkanie na czas oznaczony lub
zezwolenia na osiedlenie się.
                                      
                                  Art. 14.
1. Postępowania administracyjne wszczęte przed dniem wejścia w życie
  niniejszej ustawy na podstawie ustawy z dnia 25 czerwca 1997 r. o
  cudzoziemcach (Dz.U. Nr 114, poz. 739, z 1998 r. Nr 106, poz. 668 i Nr 162,
  poz. 1126 oraz z 2000 r. Nr 106, poz. 1118) i niezakończone do tego dnia
  decyzją ostateczną toczą się według przepisów dotychczasowych, z tym że
  kompetencje ministra właściwego do spraw wewnętrznych przechodzą na
  Prezesa.
2. W wypadku przejęcia postępowania Prezes zawiadamia o tym strony
  postępowania w ciągu 60 dni od dnia wejścia w życie ustawy.
                                  Art. 15.
1. Postępowania wszczęte przed dniem wejścia w życie niniejszej ustawy na
  podstawie ustawy z dnia 15 lutego 1962 r. o obywatelstwie polskim (Dz.U. z
  2000 r. Nr 28, poz. 353) i niezakończone do tego dnia decyzją
  administracyjną toczą się według przepisów dotychczasowych, z tym że
  kompetencje starosty przechodzą na wojewodę, a kompetencje ministra
  właściwego do spraw wewnętrznych na Prezesa Urzędu do Spraw Repatriacji i
  Cudzoziemców.
2. Sprawy wszczęte i niezakończone, o których mowa w ust.1, starostowie
  przekażą właściwym wojewodom, w terminie 30 dni od dnia wejścia w życie
  niniejszej ustawy, informując o tym strony postępowania.
3. Sprawy wszczęte i niezakończone, o których mowa w ust. 1, minister
  właściwy do spraw wewnętrznych przekaże Prezesowi Urzędu do Spraw
  Repatriacji i Cudzoziemców w terminie 30 dni od dnia powstania Urzędu,
  informując o tym strony postępowania.
                                      
                                  Art. 16.
Do czasu wydania przepisów wykonawczych przewidzianych w ustawie, nie dłużej
jednak niż przez 1 rok, zachowują moc dotychczasowe przepisy wykonawcze
wydane na podstawie ustawy z 25 czerwca 1997 r. o cudzoziemcach (Dz.U. Nr
114, poz. 739, z 1998 r. Nr 106, poz. 668 i Nr 162, poz. 1126 oraz z 2000 r.
Nr 106, poz. 1118), o ile nie są sprzeczne z niniejszą ustawą.
                                      
                                  Art. 17.
Dokumenty wydane cudzoziemcom na podstawie ustawy z 25 czerwca 1997 r. o
cudzoziemcach (Dz.U. Nr 114, poz. 739, z 1998 r. Nr 106, poz. 668 i Nr 162,
poz. 1126 oraz z 2000 r. Nr 106, poz. 1118) podlegają nieodpłatnej wymianie
na dokumenty określone w niniejszej ustawie.
                                      
                                  Art. 18.
1. Komendant Główny Straży Granicznej przekaże Prezesowi do dnia 1
  października 2001 r. dane zgromadzone w wykazie, o którym mowa w art. 64
  ustawy z dnia 25 czerwca 1997 r. o cudzoziemcach.
2. Do dnia przekazania danych, o którym mowa w ust. 1, Komendant Główny
  Straży Granicznej wykonuje zadania Prezesa określone w art. 90 ustawy z
  dnia 25 czerwca 1997 r. o cudzoziemcach. W tym okresie Prezesowi
  przysługuje prawo składania wniosków o dokonanie wpisu danych do wykazu lub
  o skreślenie ich z wykazu.
3. Minister właściwy do spraw wewnętrznych utworzy Krajowy System
  Informatyczny do dnia 31 grudnia 2002 r.
                                      
                                  Art. 19.
Marszałek Sejmu w terminie 6 miesięcy od dnia ogłoszenia niniejszej ustawy
ogłosi w Dzienniku Ustaw Rzeczypospolitej Polskiej jednolity tekst ustawy z
dnia 25 czerwca 1997 r. o cudzoziemcach z uwzględnieniem zmian wynikających z
przepisów ogłoszonych przed dniem wydania jednolitego tekstu.
                                      
                                  Art. 20.
Ustawa wchodzi w życie z dniem 1 lipca 2001 r., z tym że:
1) art. 2 pkt 1, art. 3, 8 i 9 wchodzą w życie po upływie 14 dni od dnia
  ogłoszenia,
2) art. 11 ust. 2 wchodzi w życie po upływie 30 dni od dnia ogłoszenia.
 
                                                                             
                                                                             
