



 Dz.U. z 1998 r.  Nr 113, poz. 717
 
                                       
                                    USTAWA
                          z dnia 28 sierpnia 1998 r.
                                       
       o zmianie ustawy - Kodeks wykroczeń, ustawy - Kodeks postępowania
    w sprawach o wykroczenia, ustawy o ustroju kolegiów do spraw wykroczeń,
                ustawy - Kodeks pracy i niektórych innych ustaw
                                       
                                    Art. 1.
W ustawie z dnia 20 maja 1971 r. - Kodeks wykroczeń (Dz.U. Nr 12, poz. 114, z
1981 r. Nr 24, poz. 124, z 1982 r. Nr 16, poz. 125, z 1983 r. Nr 6, poz. 35,
Nr 44, poz. 203, z 1984 r. Nr 54, poz. 275, z 1985 r. Nr 14, poz. 60, Nr 23,
poz. 100, z 1986 r. Nr 39, poz. 193, z 1988 r. Nr 20, poz. 135, Nr 41, poz.
324, z 1989 r. Nr 34, poz. 180, z 1990 r. Nr 51, poz. 297, Nr 72, poz. 422, Nr
86, poz. 504, z 1991 r. Nr 75, poz. 332, Nr 91, poz. 408, z 1992 r. Nr 24,
poz. 101, z 1994 r. Nr 123, poz. 600, z 1995 r. Nr 6, poz. 29, Nr 60, poz.
310, Nr 95, poz. 475 oraz z 1997 r. Nr 54, poz. 349, Nr 60, poz. 369, Nr 85,
poz. 539, Nr 98, poz. 602, Nr 104, poz. 661, Nr 106, poz. 677, Nr 111, poz.
724, Nr 123, poz. 779, Nr 133, poz. 884 i Nr 141, poz. 942) wprowadza się
następujące zmiany:
1) art. 1 otrzymuje brzmienie:
    "Art. 1. 1. Odpowiedzialności za wykroczenie podlega ten tylko, kto
            popełnia czyn społecznie szkodliwy, zabroniony przez ustawę
            obowiązującą w czasie jego popełnienia pod groźbą kary aresztu,
            ograniczenia wolności, grzywny do 5000 złotych lub nagany.
          2. Nie popełnia wykroczenia sprawca czynu zabronionego, jeżeli nie
            można mu przypisać winy w czasie czynu";
2) w art. 3 w § 1 wyrazy "Polskiej Rzeczypospolitej Ludowej" zastępuje się
  wyrazami "Rzeczypospolitej Polskiej";
3) art. 5 otrzymuje brzmienie:
    "Art. 5. Wykroczenie można popełnić zarówno umyślnie, jak i nieumyślnie,
          chyba że ustawa przewiduje odpowiedzialność tylko za wykroczenie
          umyślne.";
4) w art. 6  2 otrzymuje brzmienie:
     "2. Wykroczenie nieumyślne zachodzi, jeżeli sprawca nie mając zamiaru
        jego popełnienia, popełnia je jednak na skutek niezachowania
        ostrożności wymaganej w danych okolicznościach, mimo że możliwość
        popełnienia tego czynu przewidywał albo mógł przewidzieć.";
5) w art. 7 dotychczasową treść oznacza się jako  1 i dodaje się § 2 w
  brzmieniu:
     "§2. Nie popełnia wykroczenia umyślnego, kto pozostaje w błędzie co do
        okoliczności stanowiącej znamię czynu zabronionego.";
6) art. 8 otrzymuje brzmienie:
    "Art. 8. Na zasadach określonych w niniejszej ustawie odpowiada ten, kto
          popełnia czyn zabroniony po ukończeniu lat 17.";
7) art. 9 otrzymuje brzmienie:
      "Art. 9. §1. Jeżeli czyn wyczerpuje znamiona wykroczeń określonych w
             dwóch lub więcej przepisach ustawy, stosuje się przepis
             przewidujący najsurowszą karę, co nie stoi na przeszkodzie
             orzeczeniu środków karnych na podstawie innych naruszonych
             przepisów.
         §2. Jeżeli jednocześnie orzeka się o ukaraniu za dwa lub więcej
           wykroczeń, wymierza się łącznie karę w granicach zagrożenia
           określonych w przepisie przewidującym najsurowszą karę, co nie stoi
           na przeszkodzie orzeczeniu środków karnych na podstawie innych
           naruszonych przepisów.";
8) w art. 10:
   a)  1 otrzymuje brzmienie:
         "1. Jeżeli czyn będący wykroczeniem wyczerpuje zarazem znamiona
            przestępstwa, a wymierzono kary lub środki karne za wykroczenie
            oraz za przestępstwo, kara i środek karny wymierzone za
            wykroczenie nie podlegają wykonaniu; w razie ich uprzedniego
            wykonania zalicza się je na poczet kar i środków karnych
            wymierzonych za przestępstwo.",
   b) w  2 wyrazy "od 5 złotych do 150 złotych" zastępuje się wyrazami "od 20
     złotych do 150 złotych",
   c)  3 skreśla się;
9) art. 11-13 otrzymują brzmienie:
   "Art. 11. §1. Odpowiada za usiłowanie, kto w zamiarze popełnienia czynu
            zabronionego swoim zachowaniem bezpośrednio zmierza do jego
            dokonania, które jednak nie następuje.
         §2. Odpowiedzialność za usiłowanie zachodzi, gdy ustawa tak stanowi.
          §3. Karę za usiłowanie wymierza się w granicach zagrożenia
            przewidzianego dla danego wykroczenia.
          §4. Nie podlega karze za usiłowanie, kto dobrowolnie odstąpił od
            czynu lub zapobiegł skutkowi stanowiącemu znamię czynu
            zabronionego.
    Art. 12. Odpowiada za podżeganie, kto chcąc, aby inna osoba dokonała czynu
          zabronionego, nakłania ją do tego.
    Art. 13. Odpowiada za pomocnictwo, kto w zamiarze, aby inna osoba dokonała
          czynu zabronionego, swoim zachowaniem ułatwia jego popełnienie, w
          szczególności dostarczając narzędzie, środek przewozu, udzielając
          rady lub informacji; odpowiada za pomocnictwo także ten, kto wbrew
          prawnemu, szczególnemu obowiązkowi niedopuszczenia do popełnienia
          czynu zabronionego swoim zaniechaniem ułatwia innej osobie jego
          popełnienie.";
10) w art. 14 § 2 otrzymuje brzmienie:
     "§2. Każdy ze współdziałających w popełnieniu czynu zabronionego
        odpowiada w granicach swojej umyślności lub nieumyślności,
        niezależnie od odpowiedzialności pozostałych współdziałających.";
11) w art. 15:
   a) skreśla się oznaczenie  1, a wyrazy "społeczne lub jakiekolwiek dobro
     jednostki" zastępuje się wyrazami "chronione prawem",
   b)  2 skreśla się";
12) w art. 16 w § 1 wyrazy "społecznemu lub jakiemukolwiek dobru jednostki"
  zastępuje się wyrazami "chronionemu prawem";
13) art. 17 otrzymuje brzmienie:
      "Art. 17. §1. Nie popełnia wykroczenia, kto, z powodu choroby
             psychicznej, upośledzenia umysłowego lub innego zakłócenia
             czynności psychicznych, nie mógł w czasie czynu rozpoznać jego
             znaczenia lub pokierować swoim postępowaniem.
         §2. Jeżeli w czasie popełnienia wykroczenia zdolność rozpoznawania
           znaczenia czynu lub kierowania postępowaniem była w znacznym
           stopniu ograniczona, można odstąpić od wymierzenia kary lub środka
           karnego.
         §3. Przepisów § 1 i 2 nie stosuje się, gdy sprawca wykroczenia
           wprawił się w stan nietrzeźwości lub odurzenia powodujący
           wyłączenie lub ograniczenie poczytalności, które przewidywał albo
           mógł przewidzieć.";
14) tytuł rozdziału II otrzymuje brzmienie:
    "Rozdział II. Kary, środki karne i zasady ich wymiaru";
15) art. 18-22 otrzymują brzmienie:
    "Art. 18. Karami są:
            1) areszt,
            2) ograniczenie wolności,
            3) grzywna,
            4) nagana.
    Art. 19. Kara aresztu trwa najkrócej 5, najdłużej 30 dni; wymierza się ją
          w dniach.
    Art. 20. 1. Kara ograniczenia wolności trwa 1 miesiąc.
          2. W czasie odbywania kary ograniczenia wolności ukarany:
             1) nie może bez zgody sądu zmieniać miejsca stałego pobytu,
             2) jest obowiązany do wykonywania pracy wskazanej przez sąd,
             3) ma obowiązek udzielania wyjaśnień dotyczących przebiegu
               odbywania kary.
    Art. 21. 1. Obowiązek określony w art. 20  2 pkt 2 polega na wykonywaniu
            nieodpłatnej kontrolowanej pracy na cele społeczne w odpowiednim
            zakładzie pracy, placówce służby zdrowia, opieki społecznej,
            organizacji lub instytucji niosącej pomoc charytatywną lub na
            rzecz społeczności lokalnej w wymiarze od 20 do 40 godzin.
          2. W stosunku do osoby zatrudnionej organ orzekający, zamiast
            obowiązku określonego w  1, może orzec potrącenie od 10 do 25%
            wynagrodzenia za pracę na rzecz Skarbu Państwa albo na cel
            społeczny wskazany przez organ orzekający; w okresie odbywania
            kary ukarany nie może rozwiązać bez zgody sądu stosunku pracy.
          3. Miejsce, czas, rodzaj lub sposób wykonywania obowiązku pracy, o
            którym mowa w  1, określa sąd po wysłuchaniu ukaranego.
    Art. 22. Wymierzając karę ograniczenia wolności, organ orzekający może
          zobowiązać ukaranego do:
             1) naprawienia w całości albo w części szkody wyrządzonej
               wykroczeniem,
             2) przeproszenia pokrzywdzonego.";
16) w art. 24:
   a) w § 1 wyrazy "od 10" zastępuje się wyrazami "od 20",
   b) dodaje się § 3 w brzmieniu:
      "3. Wymierzając grzywnę, bierze się pod uwagę dochody sprawcy, jego
         warunki osobiste i rodzinne, stosunki majątkowe i możliwości
         zarobkowe.";
17) art. 25 i 26 otrzymują brzmienie:
   "Art. 25. 1. Jeżeli egzekucja grzywny w kwocie przekraczającej 500 złotych
            okaże się bezskuteczna, można po wyrażeniu zgody przez ukaranego
            zamienić grzywnę na pracę społecznie użyteczną, określając jej
            rodzaj i czas trwania. Praca społecznie użyteczna trwa najkrócej
            tydzień, najdłużej 2 miesiące. Przepisy art. 20  2 i art. 21  1
            stosuje się odpowiednio.
          2. Jeżeli ukarany w warunkach określonych w  1, nie wyrazi zgody na
            podjęcie pracy społecznie użytecznej albo mimo wyrażenia zgody
            jej nie wykonuje, można orzec zastępczą karę aresztu, przyjmując
            jeden dzień aresztu za równoważny grzywnie od 20 do 150 złotych.;
            kara zastępcza nie może przekroczyć 30 dni aresztu.
          3. Grzywnę nie podlegającą zamianie na zastępczą karę aresztu w myśl
            2, można w szczególnie uzasadnionych wypadkach umorzyć.
    Art. 26. Nie można wymierzyć kary aresztu lub zastępczej kary aresztu,
          jeżeli warunki osobiste sprawcy uniemożliwiają odbycie tej kary.";
18) art. 28-30 otrzymują brzmienie:
    "Art. 28. 1. Środkami karnymi są:
             1) zakaz prowadzenia pojazdów,
             2) przepadek przedmiotów,
             3) nawiązka,
             4) obowiązek naprawienia szkody,
             5) podanie orzeczenia o ukaraniu do publicznej wiadomości w
               szczególny sposób,
             6) inne środki karne określone przez ustawę.
          2. Środki karne można orzec, jeżeli są one przewidziane w przepisie
            szczególnym, a orzeka się je, jeżeli przepis szczególny tak
            stanowi.
          3. Przepadek przedmiotów można orzec, choćby zachodziła okoliczność
            wyłączająca ukaranie sprawcy.
 
          4. Obowiązek naprawienia szkody orzeka się w sposób określony w
            przepisie szczególnym.
    Art. 29. 1. Zakaz prowadzenia pojazdów wymierza się w miesiącach lub
            latach, na okres od 6 miesięcy do 3 lat.
          2. Orzekając zakaz prowadzenia pojazdów określa się rodzaj pojazdu,
            którego zakaz dotyczy.
          3. Zakaz, o którym mowa w  1, obowiązuje od uprawomocnienia się
            orzeczenia. Orzekając zakaz nakłada się obowiązek zwrotu
            dokumentu uprawniającego do prowadzenia pojazdu, jeżeli dokument
            ten nie został zatrzymany. Do chwili wykonania tego obowiązku,
            okres na który orzeczono zakaz, nie biegnie.
          4. Na poczet zakazu prowadzenia pojazdów zalicza się okres
            zatrzymania prawa jazdy lub innego dokumentu uprawniającego do
            prowadzenia pojazdu.
   Art. 30. §1. Przepadek przedmiotów obejmuje narzędzia lub inne przedmioty,
            które służyły lub były przeznaczone do popełnienia wykroczenia, a
            jeżeli przepis szczególny tak stanowi - także przedmioty
            pochodzące bezpośrednio lub pośrednio z wykroczenia.
          §2. Przepadek przedmiotów nie będących własnością sprawcy
            wykroczenia można orzec tylko wtedy, gdy przepis szczególny tak
            stanowi.
          §3. Przepadek przedmiotów następuje z chwilą uprawomocnienia się
            orzeczenia.
          §4. Przedmioty objęte przepadkiem przechodzą na własność Skarbu
            Państwa, chyba że ustawa stanowi inaczej.
          §5. Przepadku nie orzeka się, jeżeli byłoby to niewspółmierne do
            wagi popełnionego wykroczenia, chyba że chodzi o przedmiot
            pochodzący bezpośrednio z wykroczenia.";
19) w art. 33:
   a) § 1 otrzymuje brzmienie:
          "§1. Organ orzekający wymierza karę według swojego uznania, w
              granicach przewidzianych przez ustawę za dane wykroczenie,
              oceniając stopień społecznej szkodliwości czynu i biorąc pod
              uwagę cele kary w zakresie społecznego oddziaływania oraz cele
              zapobiegawcze i wychowawcze, które ma ona osiągnąć w stosunku do
              ukaranego.",
   b) w § 2 wyrazy "rodzaj i stopień winy" zastępuje się wyrazami "stopień
     winy",
   c) w § 4:
       - skreśla się pkt 1 i 4,
       - w pkt 2 po wyrazach "w celu osiągnięcia" dodaje się wyraz
        "bezprawnej",
       - w pkt 7 po wyrazie "alkoholu" dodaje się wyrazy "lub innego środka
        odurzającego",
   d) dodaje się § 5 w brzmieniu:
        "§5. Przepisy § 1-4 stosuje się odpowiednio do środków karnych.";
20) art. 34 otrzymuje brzmienie:
   "Art. 34. Okoliczności wpływające na wymiar kary i środka karnego
          uwzględnia się tylko co do osoby, której dotyczą.";
21) w art. 35 wyrazy "z winy umyślnej" zastępuje się wyrazem "umyślnie";
22) art. 38 otrzymuje brzmienie:
       "Art. 38. Ukaranemu co najmniej dwukrotnie za podobne wykroczenia
              umyślne, który w ciągu dwóch lat od ostatniego ukarania popełnia
              ponownie podobne wykroczenie umyślne, można wymierzyć karę
              aresztu, choćby było zagrożone karą łagodniejszą.";
23) w art. 39:
   a) w  1 wyrazy "lub odstąpić od wymierzenia kary" zastępuje się wyrazami
     "albo odstąpić od wymierzenia kary lub środka karnego",
   b)  3 skreśla się;
24) art. 40 skreśla się;
25) art. 41 otrzymuje brzmienie:
    "Art. 41. W stosunku do sprawcy czynu można poprzestać na zastosowaniu
           pouczenia, zwróceniu uwagi, ostrzeżeniu lub na zastosowaniu innych
           środków oddziaływania wychowawczego.";
26) w art. 42 w 1 skreśla się wyraz "zasadniczej";
27) w art. 44 w § 1 i 2 wyrazy "Organ orzekający" zastępuje się wyrazami "Sąd,
  który orzekł karę aresztu";
28)  art. 45 otrzymuje brzmienie:
    "Art. 45. §1. Karalność wykroczenia ustaje, jeżeli od czasu jego
            popełnienia upłynął rok; jeżeli w tym okresie wszczęto
            postępowanie, karalność wykroczenia ustaje z upływem 2 lat od
            popełnienia czynu.
          §2. W razie uchylenia prawomocnego rozstrzygnięcia, przedawnienie
            biegnie od daty uchylenia rozstrzygnięcia.
          3. Orzeczona kara lub środek karny nie podlega wykonaniu, jeżeli od
            daty uprawomocnienia się rozstrzygnięcia upłynęły 3 lata.";
29) w art. 46 dodaje się  3 w brzmieniu:
     "3. Jeżeli orzeczono środek karny, uznanie ukarania za niebyłe nie może
       nastąpić przed jego wykonaniem, darowaniem albo przedawnieniem
       wykonania.";
30) w art. 47:
   a) § 1-4 otrzymują brzmienie:
          "§1. Czynem zabronionym jest zachowanie o znamionach określonych w
             ustawie karnej.
          §2.  Przestępstwami  i  wykroczeniami podobnymi  są  przestępstwa  i
             wykroczenia  należące  do  tego samego  rodzaju;  przestępstwa  i
             wykroczenia  z zastosowaniem przemocy lub groźby jej użycia  albo
             przestępstwa   i   wykroczenia  popełnione  w  celu   osiągnięcia
             korzyści  majątkowej  uważa  się za  przestępstwa  i  wykroczenia
             podobne.
          §3.  Osobą  najbliższą jest małżonek, wstępny, zstępny,  rodzeństwo,
             powinowaty  w  tej samej linii lub stopniu, osoba  pozostająca  w
             stosunku  przysposobienia  oraz  jej  małżonek,  a  także   osoba
             pozostająca we wspólnym pożyciu.
          § 4.  Instytucją  państwową, samorządową lub społeczną jest  również
             przedsiębiorstwo,   w   którym  Skarb  Państwa    lub   jednostka
             samorządu terytorialnego jest udziałowcem, spółdzielnia,  związek
             zawodowy, inna organizacja społeczna lub jednostka wojskowa.",
   b) dodaje się § 6-8 w brzmieniu:
         "§6. Przy ocenie stopnia społecznej szkodliwości czynu bierze się
            pod uwagę rodzaj i charakter naruszonego dobra, rozmiary
            wyrządzonej lub grożącej szkody, sposób i okoliczności
            popełnienia czynu, wagę naruszonych przez sprawcę obowiązków, jak
            również postać zamiaru, motywację sprawcy, rodzaj naruszonych
            reguł ostrożności i stopień ich naruszenia.
          §7. Rzeczą ruchomą lub przedmiotem jest także polski albo obcy
            pieniądz lub inny środek płatniczy oraz dokument uprawniający do
            otrzymania sumy pieniężnej albo zawierający obowiązek wypłaty
            kapitału, odsetek, udziału w zyskach albo stwierdzenie
            uczestnictwa w spółce.
          §8. Dokumentem jest każdy przedmiot lub zapis na komputerowym
            nośniku informacji, z którym jest związane określone prawo  albo
            który ze względu na zawartą w nim treść stanowi dowód prawa,
            stosunku prawnego lub okoliczności mającej znaczenie prawne.";
31) art. 49 otrzymuje brzmienie:
   "Art. 49. §1. Kto w miejscu publicznym demonstracyjnie okazuje
            lekceważenie  Narodowi Polskiemu, Rzeczypospolitej Polskiej lub
            jej konstytucyjnym organom,
             podlega karze aresztu albo grzywny.
          §2. Tej samej karze podlega, kto narusza przepisy o godle, barwach i
            hymnie Rzeczypospolitej Polskiej.";
32) w art. 50 wyrazy "nie opuści" zastępuje się wyrazami "nie opuszcza";
33) w art. 51 w  1 wyrazy "karze aresztu do 2 miesięcy, grzywny do 1500
  złotych albo karze nagany" zastępuje się wyrazami "karze aresztu,
  ograniczenia wolności albo grzywny";
34) w art. 52 w § 1 wyrazy "karze aresztu do dwóch tygodni, karze ograniczenia
  wolności do dwóch miesięcy" zastępuje się wyrazami "karze aresztu do 14 dni,
  karze ograniczenia wolności";
35) w art. 56:
   a) w § 3 wyrazy  "pieniędzy i rzeczy" zastępuje się wyrazem "przedmiotów",
   b) w § 4 wyrazy "pieniędzy i rzeczy" zastępuje się wyrazem "przedmiotów",
   c) w § 5 wyrazy "Pieniądze i rzeczy" zastępuje się wyrazem "Przedmioty";
36) w art. 57 w  4 wyrazy "Pieniądze i rzeczy" zastępuje się wyrazem
  "Przedmioty";
37) w art. 59:
   a) dotychczasową treść oznacza się jako § 1,
   b) dodaje się § 2 w brzmieniu:
     "§ 2. W razie popełnienia wykroczenia określonego w § 1, można orzec
       podanie orzeczenia do publicznej wiadomości w szczególny sposób.";
38) art. 60 skreśla się;
39) w art. 63a:
   a) w § 1 wyraz "aresztu" skreśla się,
   b) w § 2 wyraz "rzeczy" zastępuje się wyrazem "przedmiotów";
40) w tytule rozdziału IX po wyrazie "państwowym" dodaje się przecinek i wyraz
  "samorządowym";
41) art. 65 otrzymuje brzmienie:
   "Art. 65. §1. Kto umyślnie wprowadza w błąd organ państwowy lub instytucję
            upoważnioną z mocy ustawy do legitymowania:
             1) co do tożsamości własnej lub innej osoby,
             2) co do swego obywatelstwa, zawodu, miejsca zatrudnienia lub
               zamieszkania,
                  podlega karze grzywny.
          §2. Tej samej karze podlega, kto wbrew obowiązkowi nie udziela
            właściwemu organowi państwowemu lub instytucji upoważnionej z
            mocy ustawy do legitymowania, wiadomości lub dokumentów co do
            okoliczności wymienionych w § 1.";
42) w art. 66  w  1  skreśla się wyrazy  "do 2 miesięcy";
43) w art. 67:
   a) w § 1 po wyrazach "instytucję państwową" dodaje się przecinek i wyraz
     "samorządową",
   b) § 2 otrzymuje brzmienie:
      "§2. Kto umyślnie uszkadza lub usuwa ogłoszenie, afisz lub plakat
         wystawiony publicznie przez instytucję artystyczną, rozrywkową lub
         sportową albo w inny sposób umyślnie uniemożliwia zaznajomienie się
         z takim ogłoszeniem, afiszem lub plakatem,
                podlega karze grzywny do 1 000 złotych albo karze nagany.";
44) w art. 68 w § 1 po wyrazach "instytucji państwowej" dodaje się przecinek i
  wyraz "samorządowej";
45) w art. 70:
   a) w  2 wyrazy "wskazującym na użycie" zastępuje się wyrazami "po użyciu",
   b) dodaje się § 3 w brzmieniu:
     "§ 3. W razie popełnienia wykroczenia określonego w § 1 lub 2, można orzec
       podanie orzeczenia do publicznej wiadomości w szczególny sposób.";
46) w art. 74 w § 2 kropkę na końcu zastępuje się przecinkiem i dodaje się
  wyrazy "a także orzec podanie orzeczenia o ukaraniu do publicznej wiadomości
  w szczególny sposób.";
47) w art. 80 w § 2 po wyrazie "państwowej" dodaje się wyrazy "lub
  samorządowej";
48) w art. 83 w  2 wyraz "rzeczy" zastępuje się wyrazem "przedmiotów";
49) w art. 86 w  3 skreśla się wyrazy "mechaniczny lub inny pojazd" oraz
  wyrazy "mechanicznych lub innych pojazdów";
50) w art. 87:
   a) w  2 po wyrazach "na drodze publicznej" dodaje się wyrazy "lub w strefie
     zamieszkania", a wyrazy "aresztu do 2 miesięcy" zastępuje się wyrazami
     "aresztu do 14 dni",
   b) w  3 skreśla się wyrazy "mechanicznych lub innych pojazdów";
51) w art. 88 po wyrazach "na drodze publicznej" dodaje się wyrazy "lub w
  strefie zamieszkania";
52) w art. 90 po wyrazach "na drodze publicznej" dodaje się wyrazy "lub w
  strefie zamieszkania";
53) w art. 92 w  3 skreśla się wyrazy "mechanicznych lub innych pojazdów";
54) w art. 93 w  2 skreśla się wyrazy "mechanicznych lub innych pojazdów";
55) w art. 96 w  1:
   a) w pkt 1 po wyrazach "na drodze publicznej" dodaje się wyrazy "lub w
     strefie zamieszkania",
   b) w pkt 3 po wyrazach "na drodze publicznej" dodaje się wyrazy "lub w
     strefie zamieszkania", a wyrazy "wskazującym na użycie" zastępuje się
     wyrazami "po użyciu";
56) w art. 96a w § 2 wyrazy "dwóch tygodni" zastępuje się wyrazami "14 dni";
57) art. 97 otrzymuje brzmienie:
   "Art. 97. Kto wykracza przeciwko innym przepisom o bezpieczeństwie lub o
          porządku ruchu na drogach publicznych,
              podlega karze grzywny do 3 000 złotych albo karze nagany.";
58) w art. 99 w § 1 w pkt 2 po wyrazach "drogę publiczną" dodaje się wyrazy
  "lub drogę w strefie zamieszkania";
59) w art. 105 w § 2 wyrazy "dozór odpowiedzialny" zastępuje się wyrazami
  "nadzór odpowiedzialny";
60) art. 119 otrzymuje brzmienie:
  "Art. 119. 1. Kto kradnie lub przywłaszcza sobie cudzą rzecz ruchomą,
            jeżeli jej wartość nie przekracza 250 złotych,
              podlega karze aresztu, ograniczenia wolności albo grzywny.
          2. Usiłowanie, podżeganie i pomocnictwo są karalne.
          3. Jeżeli sprawca czynu określonego w  1, dopuścił się go na szkodę
            osoby najbliższej, ściganie następuje na żądanie pokrzywdzonego.
          4. W razie popełnienia wykroczenia określonego w  1, można orzec
            obowiązek zapłaty równowartości ukradzionego lub przywłaszczonego
            mienia, jeżeli szkoda nie została naprawiona.";
61) w art. 123  2 otrzymuje brzmienie:
     "2. Ściganie następuje na żądanie pokrzywdzonego.";
62) art. 124 otrzymuje brzmienie:
  "Art. 124. 1. Kto cudzą rzecz umyślnie niszczy, uszkadza lub czyni
            niezdatną do użytku, jeżeli szkoda nie przekracza 250 złotych,
               podlega karze aresztu, ograniczenia wolności albo grzywny.
          2. Usiłowanie, podżeganie i pomocnictwo są karalne.
          3. Ściganie następuje na żądanie pokrzywdzonego.
          4. W razie popełnienia wykroczenia można orzec obowiązek zapłaty
            równowartości wyrządzonej szkody lub obowiązek przywrócenia do
            stanu poprzedniego.";
63) w art. 125 wyrazy "Milicji Obywatelskiej" zastępuje się wyrazem "Policji";
64) w art. 126 w § 2 wyraz "tylko" skreśla się;
65) art. 127 otrzymuje brzmienie:
   "Art. 127. §1. Kto samowolnie używa cudzej rzeczy ruchomej,
                   podlega karze grzywny albo nagany.
           §2. Ściganie następuje na żądanie pokrzywdzonego.";
66) w art. 130:
   a) w § 2 skreśla się wyrazy "w sposób szczególnie zuchwały lub",
   b) skreśla się § 4;
67) skreśla się art. 132;
68) w art. 137 w § 2 skreśla się wyraz "uspołecznionego";
69) w art. 140 skreśla się wyrazy "do miesiąca";
70) w art. 148 § 2 otrzymuje brzmienie:
     "§2. Jeżeli czyn godzi w mienie osoby najbliższej, ściganie następuje na
         żądanie pokrzywdzonego.";
71) w art. 150 § 2 otrzymuje brzmienie:
     "§2. Ściganie następuje na żądanie pokrzywdzonego.";
72) w art. 151 § 4 otrzymuje brzmienie:
     "§4. Ściganie następuje na żądanie pokrzywdzonego.";
73) w art. 153 § 2 otrzymuje brzmienie:
     "§2. Jeżeli czyn godzi w mienie osoby najbliższej, ściganie następuje na
         żądanie pokrzywdzonego.";
74) w art. 154 § 3 otrzymuje brzmienie:
     "§3. Jeżeli czyn godzi w mienie osoby najbliższej, ściganie następuje na
         żądanie pokrzywdzonego.";
75) w art. 156 § 2 otrzymuje brzmienie:
     "§2. Jeżeli czyn godzi w mienie osoby najbliższej, ściganie następuje na
         żądanie pokrzywdzonego.";
76) w art. 157 § 2 otrzymuje brzmienie:
     "§2. Ściganie następuje na żądanie pokrzywdzonego.";
77)  art. 164 otrzymuje brzmienie:
    "Art. 164. Kto wybiera jaja lub pisklęta, niszczy lęgowiska lub gniazda
           ptasie albo niszczy legowiska, nory lub mrowiska znajdujące się w
           lesie albo na nie należącym do niego gruncie rolnym,
              podlega karze grzywny albo karze nagany.".
                                       
                                    Art. 2.
W ustawie z dnia 20 maja 1971 r. - Kodeks postępowania w sprawach o
wykroczenia (Dz.U. Nr 12, poz. 116, z 1972 r. Nr 49, poz. 312, z 1975 r. Nr
16, poz. 91 i Nr 45, poz. 234, z 1982 r. Nr 16, poz. 125 i Nr 45, poz. 291, z
1983 r. Nr 6, poz. 35 i Nr 44, poz. 203, z 1985 r. Nr 23, poz. 100, z 1986 r.
Nr 39, poz. 193, z 1988 r. Nr 20, poz. 135, z 1989 r. Nr 34, poz. 180, z 1990
r. Nr 20, poz. 121, Nr 43, poz. 251 i Nr 72, poz. 422, z 1991 r. Nr 32, poz.
131, Nr 94, poz. 419, z 1992 r. Nr 24, poz. 101, z 1994 r. Nr 27, poz. 96, z
1995 r. Nr 95, poz. 475 oraz z 1997 r. Nr 43, poz. 272, Nr 102, poz. 643 i Nr
123, poz. 779) wprowadza się następujące zmiany:
1) art. 2 otrzymuje brzmienie:
    "Art. 2. §1. Do orzekania w sprawach o wykroczenia właściwe są kolegia do
            spraw wykroczeń przy sądach rejonowych, zwane dalej "kolegiami",
            chyba że ustawa powierza orzekanie innemu organowi.
          §2. Orzekanie następuje w postępowaniu:
             1) zwyczajnym,
             2) nakazowym,
             3) przyspieszonym.
          §3. W wypadkach wskazanych w ustawie i na zasadach w niej
            określonych uprawniony organ może nakładać grzywnę w drodze
            mandatu karnego.";
2) art. 5 otrzymuje brzmienie:
    "Art. 5. §1. W razie stwierdzenia w toku postępowania istotnego uchybienia
            w czynnościach instytucji państwowej, samorządowej lub
            społecznej, sprzyjającego naruszaniu prawa lub zasad współżycia
            społecznego, organ orzekający zawiadamia o stwierdzonym
            uchybieniu tę instytucję bądź organ powołany do sprawowania nad
            nią nadzoru, bądź właściwy organ gminy.
          §2. Złożenie przez instytucję państwową, samorządową lub społeczną
            wniosku o ukaranie nie zwalnia jej od ustawowego obowiązku
            zapobiegania takim czynom w przyszłości, a w miarę potrzeby także
od usunięcia skutków czynu będącego przedmiotem wniosku.";
3) w art. 7 § 1 otrzymuje brzmienie:
     "§1. Obwinionego nie uważa się za winnego, dopóki jego wina nie zostanie
       stwierdzona prawomocnym orzeczeniem.";
4) w art. 10:
   a) w § 1:
      - w pkt 5 w lit. a wyrazy "Polskiej Rzeczypospolitej Ludowej" zastępuje
       się wyrazami "Rzeczypospolitej Polskiej",
      - skreśla się pkt 8,
   b) w § 2 w pkt 2 wyrazy "Polska Rzeczpospolita Ludowa" zastępuje się
     wyrazami "Rzeczpospolita Polska";
5) w art. 12 skreśla się zdanie drugie;
6) tytuł działu II otrzymuje brzmienie:
       "Dział II. Kolegia do spraw wykroczeń przy sądach rejonowych";
7) art. 13 otrzymuje brzmienie:
     "Art. 13. Kolegia orzekają w sprawach o wykroczenia w pierwszej
           instancji, chyba że ustawa stanowi inaczej.";
8) art. 14 skreśla się;
9) w art. 16  w § 3 wyrazy "do kolegium drugiej instancji" zastępuje się
  wyrazami "do sądu", a wyrazy "pierwszej instancji" skreśla się;
10) w art. 17:
   a) § 3 otrzymuje brzmienie:
      "§3. W sprawach o wykroczenia, które nie są zagrożone karą aresztu,
         przewodniczący kolegium może zarządzić rozpoznanie sprawy na
         rozprawie w składzie jednoosobowym; członkowi kolegium przysługują
         wówczas prawa i obowiązki przewodniczącego składu.",
   b) dodaje się § 4 w brzmieniu:
      "§4. W postępowaniu nakazowym kolegium orzeka w składzie
         jednoosobowym.";
11) art. 18 otrzymuje brzmienie:
    "Art. 18. §1. Członek kolegium podlega wyłączeniu od udziału w
             rozpoznawaniu sprawy, jeżeli:
             1) sprawa dotyczy go bezpośrednio lub jest on osobą najbliższą
               dla obwinionego, pokrzywdzonego, oskarżyciela publicznego,
               obrońcy, pełnomocnika lub przedstawiciela ustawowego,
             2) brał udział w wydaniu zaskarżonego lub uchylonego
               rozstrzygnięcia albo rozstrzygnięcia, które utraciło moc w
               wyniku złożonego sprzeciwu albo stwierdzono jego nieważność,
             3) był świadkiem czynu albo był przesłuchany w tej sprawie jako
               świadek,
             4) pomiędzy nim a obwinionym, pokrzywdzonym, oskarżycielem
               publicznym, obrońcą, pełnomocnikiem lub przedstawicielem
               ustawowym zachodzi stosunek osobisty tego rodzaju, że mógłby
               wywołać wątpliwości co do jego bezstronności.
         §2. Powody wyłączenia trwają mimo ustania uzasadniającego je
           małżeństwa, wspólnego pożycia, przysposobienia, opieki lub
           kurateli.
         §3. W sprawie wyłączenia członka kolegium rozstrzyga przewodniczący
           składu orzekającego, a w sprawie wyłączenia przewodniczącego składu
           - przewodniczący kolegium.";
12) po rozdziale 2 dodaje się rozdział 2a w brzmieniu:
                                 "Rozdział 2a
                           Rozstrzygnięcia kolegium
   Art. 18a. §1. Jeżeli ustawa nie wymaga wydania orzeczenia lub nakazu
            karnego, kolegium wydaje postanowienie. Postanowienia wydają także
            przewodniczący kolegium i przewodniczący składu orzekającego.
          §2. Postanowienie powinno zawierać:
             1) oznaczenie organu oraz osoby lub osób wydających
               postanowienie, jak również datę i miejsce wydania,
             2) wskazanie sprawy i kwestii, której dotyczy,
             3) treść rozstrzygnięcia z podaniem podstawy prawnej,
             4) pouczenie o trybie i sposobie zaskarżenia,
             5) uzasadnienie, gdy ustawa tego wymaga.
          §3. Zarządzenia wydaje się w kwestiach nie wymagających
            postanowienia; wydają je przewodniczący kolegium i przewodniczący
            składu orzekającego.
  Art. 18b. §1. Orzeczenia wydane zaocznie oraz rozstrzygnięcia wydane poza
            rozprawą, jeżeli podlegają zaskarżeniu, uzasadnia się z urzędu i
            doręcza wraz  z uzasadnieniem tym uczestnikom postępowania,
            którym przysługuje prawo do wniesienia środka zaskarżenia.
            Rozstrzygnięcia uzasadnia się ponadto, gdy ustawa tego wymaga.
          §2. Orzeczenia inne niż zaoczne uzasadnia się na wniosek strony
            złożony w terminie 7 dni od daty ogłoszenia orzeczenia.
          §3. Uzasadnienie orzeczenia i nakazu karnego powinno zawierać:
          1) wskazanie faktów, które uznano za udowodnione lub nie
            udowodnione, dowodów, na których się oparto, oraz wyjaśnienie,
            dlaczego nie uznano dowodów przeciwnych,
          2) wyjaśnienie podstawy prawnej,
          3) przytoczenie okoliczności, które kolegium miało na względzie przy
            wymiarze kary, stosowaniu środków karnych oraz rozstrzyganiu o
            innych kwestiach.
          §4. Przepis §3 stosuje się odpowiednio do postanowień i zarządzeń.
   Art. 18c. §1. Orzeczenie, nakaz karny lub postanowienie jest nieważne z
            mocy prawa, jeżeli:
             1) w wydaniu brała udział osoba nieuprawniona do orzekania lub
               podlegająca wyłączeniu z przyczyn wskazanych w art. 18 § 1 pkt
               1 oraz w § 2,
             2) orzeczono w sprawie o czyn nie będący wykroczeniem lub w
               stosunku do osoby nie podlegającej orzecznictwu kolegiów,
             3) orzeczono karę lub środek karny nie znany ustawie,
             4) kolegium orzekło karę lub środek karny, do których orzeczenia
               nie było uprawnione,
             5) orzeczono, pomimo że w sprawie o ten sam czyn tej samej osoby
               wydano wcześniej prawomocne rozstrzygnięcie,
             6) orzeczono z naruszeniem zasady większości głosów albo
               rozstrzygnięcie nie zostało podpisane przez któregokolwiek
               członka składu orzekającego biorącego udział w jego wydaniu,
             7) kolegium orzekało w składzie nie znanym ustawie,
             8) zachodzi sprzeczność w treści rozstrzygnięcia,
               uniemożliwiająca jego wykonanie,
             9) zachodzi inna, co najmniej równie poważna obraza prawa.
         §2. Każdy organ postępowania jest obowiązany przedstawić uchybienie
            stanowiące przyczynę nieważności rozstrzygnięcia sądowi
            właściwemu do stwierdzenia nieważności.
          §3. Właściwy do stwierdzenia nieważności jest sąd wojewódzki, który
            orzeka na posiedzeniu, z urzędu albo na wniosek oskarżyciela
            publicznego, obwinionego lub pokrzywdzonego, stosując odpowiednio
            przepisy Kodeksu postępowania karnego o stwierdzaniu nieważności.
          §4. Jeżeli nieważność zostanie stwierdzona wyłącznie na skutek
            środka odwoławczego wniesionego na korzyść obwinionego, w dalszym
            postępowaniu nie można orzec na jego niekorzyść w porównaniu z
            nieważnym rozstrzygnięciem; nie dotyczy to wypadku określonego w
            § 1 pkt 3.
          §5. Jeżeli nieważne rozstrzygnięcie zostało już uchylone, nie
            stwierdza się jego nieważności. W razie jednak przekazania sprawy
            do ponownego rozpoznania, kolegium, któremu sprawę przekazano,
            jest obowiązane uwzględnić przyczyny nieważności i w tym zakresie
            nie jest związane wskazaniami co do dalszego postępowania
            wydanymi przez sąd, który uchylił rozstrzygnięcie.";
13) art. 19 otrzymuje brzmienie:
   "Art. 19. §1. W celu ustalenia, czy istnieją podstawy do wystąpienia z
            wnioskiem o ukaranie i zebrania danych niezbędnych do
            sporządzenia takiego wniosku albo do jego uzupełnienia lub
            sprawdzenia faktów podanych we wniosku o ukaranie, Policja, organ
            Państwowej Inspekcji Handlowej, służby ochronnej lasów
            państwowych, straż gminna (miejska) i inne organy, gdy ustawa tak
            stanowi, mogą w granicach swojej właściwości, w miarę potrzeby,
            wzywać do złożenia zeznań, wyjaśnień i opinii oraz do wydania
            albo okazania przedmiotu lub dokumentu mającego stanowić
            niezbędny dowód w sprawie. Czynności sprawdzających dokonuje się
            w miarę możliwości na miejscu popełnienia czynu, bezpośrednio po
            jego ujawnieniu.
          §2. Przy utrwalaniu czynności określonych w § 1, można się
            ograniczyć do sporządzenia notatki urzędowej. Notatka taka nie
            jest dowodem w postępowaniu i nie podlega odczytaniu na
            rozprawie.
          §3. W toku czynności sprawdzających, wolno także przesłuchać osobę,
            co do której istnieje uzasadniona podstawa do sporządzenia
            przeciwko niej wniosku o ukaranie. Przed przesłuchaniem należy
            osobie przesłuchiwanej wyjaśnić, o jakie wykroczenie może być
            obwiniona oraz pouczyć ją o prawie do odmowy złożenia wyjaśnień,
            a także o możliwości zgłoszenia własnych dowodów. Z czynności tej
            sporządza się protokół.
          §4. Nadzór nad czynnościami sprawdzającymi sprawuje organ
            bezpośrednio nadrzędny nad organem, który ich dokonuje.";
14) w art. 20:
   a) §1 otrzymuje brzmienie:
       "§1. Podstawę do wszczęcia postępowania stanowi wniosek o ukaranie
          złożony na piśmie przez Policję, straż gminną (miejską), organ
          administracji rządowej lub samorządowej, organ kontroli państwowej
          lub kontroli samorządu terytorialnego, instytucję państwową,
          samorządową lub społeczną, przez pokrzywdzonego albo przez inny
          podmiot, chyba że ustawa upoważnia do złożenia wniosku jedynie
          podmiot określony.",
   b) w § 2:
    - pkt 1 otrzymuje brzmienie:
          "1) w sprawach o wykroczenia określone w art. 119, 120, 122, 124 i
            134 Kodeksu wykroczeń - za pośrednictwem Policji,",
    - w pkt 3 skreśla się wyrazy "132 i";
15) w art. 21:
   a) w § 1 skreśla się wyrazy "pochodzący od osoby fizycznej",
   b) w § 2 wyrazy "pochodzący od oskarżyciela publicznego, instytucji
     państwowej lub społecznej, powinien w miarę możliwości" zastępuje się
     wyrazami "składany przez Policję albo przez organy administracji rządowej
     lub samorządowej, organy kontroli państwowej lub kontroli samorządu
     terytorialnego oraz przez straż gminną (miejską) powinien",
   c) w § 3:
     - po wyrazach "124" skreśla się przecinek i wyrazy "132",
      - skreśla się wyrazy "oraz dane o karalności z Centralnego Rejestru
       Skazanych",
   d) w § 4 wyrazy "Milicji Obywatelskiej" zastępuje się wyrazem "Policji";
16) art. 23 otrzymuje brzmienie:
  "Art. 23. §1. Jeżeli dane zawarte we wniosku o ukaranie dają podstawę do
            wszczęcia postępowania, przewodniczący kolegium kieruje sprawę na
            rozprawę lub do postępowania nakazowego albo przekazuje sprawę
            sądowi rejonowemu.
          §2. Przewodniczący kolegium przekazuje sprawę sądowi, jeżeli w
            oparciu o materiał dowodowy dołączony do wniosku o ukaranie uzna,
            że zachodzi potrzeba orzeczenia kary aresztu lub orzeczenia
            zakazu prowadzenia pojazdów mechanicznych na okres powyżej roku.
            Postanowienie o przekazaniu powinno zawierać uzasadnienie.
          §3. Jeżeli wniosek o ukaranie obejmuje kilka czynów tej samej osoby,
            a potrzeba przekazania sprawy sądowi wiąże się jedynie z
            niektórymi czynami, przekazaniu podlega cała sprawa.
          §4. W razie zwrotu przez sąd przekazanej sprawy, przewodniczący
            kolegium niezwłocznie wyznacza rozprawę. Ponowne przekazanie
            sprawy sądowi na podstawie tych samych faktów i dowodów jest
            niedopuszczalne.
          §5. Sprawy o wykroczenia pozostające ze sobą w ścisłym związku i
            popełnione przez kilku obwinionych, kolegium rozpoznaje łącznie,
            chyba że zachodzą okoliczności utrudniające łączne rozpoznanie
            sprawy.
         §6. Jeżeli przeciwko temu samemu obwinionemu wniesiono kilka
            wniosków o ukaranie za kilka wykroczeń, przewodniczący kolegium
            zarządza łączne ich rozpoznanie, chyba że zachodzą okoliczności
            utrudniające łączne rozpoznanie spraw.
         §7. Cofnięcie wniosku o ukaranie po wszczęciu postępowania nie wiąże
            kolegium.";
17) w art. 25 w pkt 2 wyrazy "art. 40" zastępuje się wyrazami "art. 41";
18) w art. 26:
   a) w § 2 zdanie drugie otrzymuje brzmienie:
      "Doręcza się je temu, kto złożył wniosek o ukaranie oraz
       pokrzywdzonemu; osobom tym przysługuje zażalenie.",
   b) § 3 otrzymuje brzmienie:
          "§3. W razie stwierdzenia po wszczęciu postępowania okoliczności
             wyłączających orzekanie, kolegium wydaje postanowienie o
             umorzeniu postępowania, a jeżeli rozpoczęto już postępowanie
             dowodowe - orzeczenie o umorzeniu. Jeżeli jednak po rozpoczęciu
             postępowania dowodowego stwierdzono okoliczność wskazaną w art.
             10 §1 pkt 1, kolegium wydaje orzeczenie o uniewinnieniu.",
   c) dodaje się § 4 i 5 w brzmieniu:
          "§4. Postanowienie, o którym mowa w § 3, jeżeli wydano je przed
             rozprawą, doręcza się obwinionemu, pokrzywdzonemu oraz
             podmiotowi, który złożył wniosek o ukaranie. W innych wypadkach
             postanowienie doręcza się oskarżycielowi publicznemu, obwinionemu
             i pokrzywdzonemu, chyba że wydano je na rozprawie.
          §5. Osobom wskazanym w § 4 przysługuje zażalenie.";
19) w art. 27:
   a) w § 1 wyrazy "Milicja Obywatelska" zastępuje się wyrazem "Policja",
   b) § 2 otrzymuje brzmienie:
     "§2. Organom administracji rządowej lub samorządowej, organom kontroli
       państwowej lub kontroli samorządu terytorialnego oraz strażom gminnym
       (miejskim), uprawnienia oskarżyciela publicznego przysługują tylko w
       sprawach, w których, w zakresie swojego działania, złożyły wnioski o
       ukaranie.";
20) w art. 28:
   a) w § 2 wyrazy "Milicję Obywatelską" zastępuje się wyrazem "Policję",
   b) w § 4 po wyrazach "§ 1" dodaje się wyrazy "i 2";
21) w art. 40:
   a) § 1 otrzymuje brzmienie:
          "§1. W sprawach o wykroczenia, w celu znalezienia przedmiotów, o
             których mowa w art. 39, Policja, a w toku czynności
             sprawdzających również organ Państwowej Inspekcji Handlowej oraz
             służby ochronnej lasów państwowych i inne organy, gdy ustawa tak
             stanowi, mogą dokonać przeszukania pomieszczeń i innych miejsc,
             a także osoby i rzeczy, jeżeli istnieją uzasadnione podstawy do
             przypuszczenia, że przedmioty te tam się znajdują.",
   b) dodaje się § 4 w brzmieniu:
          "§4. Na postanowienia określone w § 2 i 3 osobie, u której dokonano
             przeszukania, przysługuje zażalenie do prokuratora nadrzędnego.
             Osobie tej przysługuje także zażalenie do prokuratora na sposób
             przeprowadzenia czynności przeszukania.";
22) w art. 41 w § 1 wyrazy "21" zastępuje się wyrazami "22";
23) w art. 42:
   a) w § 1 wyrazy "Milicji Obywatelskiej" zastępuje się wyrazem "Policji",
   b) w § 3 wyrazy "138 § 2-5" zastępuje się wyrazami "138a";
24) w art. 43 w § 2 zdanie pierwsze otrzymuje brzmienie:
    "Przedmiot, co do którego powstaje wątpliwość, komu należy go wydać,
     składa się do depozytu sądu, w okręgu którego działa kolegium właściwe do
     rozpoznania sprawy, a przedmioty wartościowe - do depozytu bankowego.";
25) w art. 44 § 3 otrzymuje brzmienie:
     "§3. Przewodniczący kolegium oraz przewodniczący składu orzekającego mogą
       zawiadomić związek zawodowy lub inną organizację społeczną, że
       pożądany byłby udział w rozprawie ich przedstawiciela, jeżeli zachodzi
       potrzeba ochrony interesu społecznego albo indywidualnego, objętego
       ich zadaniami statutowymi.";
26) w art. 46 w § 2 w pierwszym zdaniu skreśla się wyrazy "pierwszej
  instancji";
27) po art. 55 dodaje się art. 55a w brzmieniu:
  "Art. 55a. §1. Jeżeli  kolegium uzna, że zachodzi potrzeba orzeczenia kary
            aresztu lub orzeczenia zakazu prowadzenia pojazdów mechanicznych
            na okres powyżej roku, wydaje postanowienie o przekazaniu sprawy
            sądowi. Postanowienie to powinno zawierać uzasadnienie. O
            możliwości przekazania sprawy sądowi uprzedza się obecne na
            rozprawie strony.
         §2. W razie przekazania sądowi sprawy jednego z obwinionych,
            kolegium orzeka w sprawie pozostałych obwinionych, z
            uwzględnieniem art. 23 § 5.
         §3. W wypadkach określonych w art. 23 § 3 i 6 w razie potrzeby
            przekazania sprawy sądowi w związku z niektórymi tylko z
            zarzucanych czynów, przekazaniu podlega sprawa z wyjątkiem jej
            części dotyczącej czynów, co do których kolegium umarza
            postępowanie.";
28) art. 58 otrzymuje brzmienie:
    "Art. 58. Skład orzekający wydaje orzeczenie o ukaraniu, odstąpieniu od
           wymierzenia kary lub środka karnego, uniewinnieniu albo o umorzeniu
           postępowania.";
29) w art. 59 w § 1 skreśla się pkt 9;
30) art. 60 otrzymuje brzmienie:
    "Art. 60. Orzeczenie o uniewinnieniu oraz o umorzeniu postępowania powinny
           zawierać dane, o których mowa w art. 59 § 1 pkt 1-4, 7 i 8, a
           orzeczenie o odstąpieniu od wymierzenia kary lub środka karnego także
dane, o których mowa w pkt 5, oraz odpowiednio decyzję o
           uniewinnieniu, o umorzeniu postępowania albo o odstąpieniu od
           wymierzenia kary lub środka karnego i ewentualnym zastosowaniu do
           sprawcy środka oddziaływania społecznego.";
31) art. 61 otrzymuje brzmienie:
  "Art. 61. §1. Rozstrzygnięcia wydane w wyniku rozprawy ogłasza się
            niezwłocznie po zakończeniu narady.
          §2. Po ogłoszeniu orzeczenia przewodniczący składu orzekającego
            podaje ustnie najważniejsze powody rozstrzygnięcia i poucza
            strony o prawie złożenia w terminie 7 dni wniosku o doręczenie
            orzeczenia wraz z uzasadnieniem. Uzasadnienie powinno być
            sporządzone w ciągu 7 dni od daty złożenia takiego wniosku. W
            razie niemożności sporządzenia uzasadnienia w terminie
            przewodniczący kolegium może przedłużyć ten termin na czas
            oznaczony.
          §3. Orzeczenie wydane zaocznie doręcza się niezwłocznie wraz z
            uzasadnieniem obwinionemu i jego obrońcy.
          §4. Jeżeli obwiniony po złożeniu wyjaśnień samowolnie opuścił
            miejsce rozprawy przed jej zakończeniem albo bez
            usprawiedliwienia nie stawił się na kolejny termin rozprawy
            odroczonej, mimo że był poinformowany o tym terminie, wydanego
            pod jego nieobecność orzeczenia nie uważa się za zaoczne.
          §5. Jeżeli w rozstrzygnięciu nie postanowiono o zaliczeniu na poczet
            środka karnego zakazu prowadzenia pojazdów okresu zatrzymania
            dokumentu stwierdzającego uprawnienie do ich prowadzenia albo o
            kosztach postępowania lub dowodach rzeczowych, kolegium orzeka o
            tym postanowieniem na posiedzeniu. Nie można jednak w tym trybie
            orzec przepadku przedmiotów.
          §6. Na postanowienie, o którym mowa w § 5, przysługuje zażalenie.";
32) art. 62 otrzymuje brzmienie:
   "Art. 62. §1. Przewodniczący kolegium może zezwolić przedstawicielom radia,
            telewizji, filmu i prasy na dokonywanie za pomocą aparatury
            utrwaleń obrazu lub dźwięku przebiegu rozprawy, gdy przemawia za
            tym uzasadniony interes społeczny, dokonywanie tych czynności nie
            utrudni prowadzenia rozprawy, a ważny interes uczestnika
            postępowania temu się nie sprzeciwia. Przewodniczący kolegium
            może określić warunki, od których uzależnia wydanie zezwolenia.
          §2. Przewodniczący składu orzekającego na wniosek strony wyraża
            zgodę na utrwalenie przez nią przebiegu rozprawy za pomocą
            urządzenia rejestrującego dźwięk, jeżeli nie przemawia przeciw
            temu wzgląd na prawidłowość postępowania.";
33) w art. 63 dodaje się § 3 w brzmieniu:
      "§3. Na postanowienie o ukaraniu karą porządkową ukaranemu przysługuje
         zażalenie do składu orzekającego, a w razie składu jednoosobowego do
innego równorzędnego składu, o czym ukaranego należy pouczyć.
         Zażalenie wnosi się ustnie do protokołu rozprawy. W wyniku
         rozpoznania zażalenia postanowienie uchyla się, zmienia albo
         utrzymuje w mocy.";
34) art. 64 i 65 otrzymują brzmienie:
      "Art. 64. §1. W sprawach, w których nie zachodzi potrzeba wymierzenia
             kary innej niż grzywna nie wyższa od 1250 złotych, kolegium może
             orzec tę karę w drodze nakazu karnego.
        §2. Orzekanie w postępowaniu nakazowym może nastąpić wyłącznie na
           podstawie wniosku o ukaranie złożonego przez Policję, organ lub
           instytucję, o których mowa w art. 20 § 1,  sporządzonego w wyniku
           ustaleń popartych wiarygodnymi dowodami, jeżeli z dowodów tych
           wynika, że okoliczności tego czynu i wina obwinionego nie budzą
           wątpliwości.
         §3. Nie orzeka się kary w drodze nakazu karnego, jeżeli w myśl
           przepisu ustawy należy orzec także środek karny.
       Art. 65. §1. Do nakazu karnego stosuje się odpowiednio art. 59 § 1.
             Nakaz karny uzasadnia się z urzędu.
            §2. Nakaz karny doręcza się obwinionemu, pokrzywdzonemu wskazanemu
              we wniosku o ukaranie oraz temu, kto złożył wniosek o ukaranie.
              W razie niemożności doręczenia nakazu obwinionemu lub
              pokrzywdzonemu w ciągu 3 miesięcy, kolegium może postanowieniem
              wydanym na posiedzeniu uznać nakaz za bezskuteczny; sprawa
              podlega wówczas rozpoznaniu w postępowaniu zwyczajnym.
         §3. Podmiotom, o których mowa w § 2, przysługuje prawo wniesienia
           sprzeciwu do kolegium, które wydało nakaz karny, w terminie 7 dni
           od jego doręczenia. W razie wniesienia sprzeciwu nakaz karny traci
           moc, a przewodniczący kolegium wyznacza rozprawę. Kolegium
           rozpoznając sprawę w wyniku wniesienia sprzeciwu nie jest związane
           treścią nakazu karnego, z tym że nie może orzec kary surowszej niż
           określona w art. 64 § 1, jeżeli sprzeciw złożył wyłącznie obwiniony
           lub jego obrońca.
            §4. Przewodniczący kolegium odmawia przyjęcia sprzeciwu, jeżeli
              wniesiony został po terminie lub przez osobę nieuprawnioną. Na
              postanowienie o odmowie przyjęcia sprzeciwu przysługuje
              zażalenie.
         §5. Sprzeciw może być cofnięty do czasu rozpoczęcia postępowania
           dowodowego na rozprawie. W razie cofnięcia sprzeciwu nakaz karny
           staje się prawomocny.
         §6. Nakaz karny, od którego nie wniesiono sprzeciwu lub sprzeciw
           cofnięto, podlega wykonaniu jak prawomocne orzeczenie o ukaraniu.";
35) w art. 66:
   a) § 1 otrzymuje brzmienie:
     "§1. Funkcjonariusze Policji mogą, za wykroczenia, określone w trybie
       art. 67, nakładać w drodze mandatu karnego grzywny w wysokości od 10
       do 500 złotych, jeżeli:
          1) schwytają sprawcę na gorącym uczynku lub bezpośrednio potem
         albo
          2) pod nieobecność sprawcy stwierdzą naocznie albo za pomocą
            urządzenia pomiarowego lub kontrolnego popełnienie wykroczenia, a
            nie zachodzi wątpliwość co do osoby sprawcy.",
   b) w § 2 po wyrazach "obowiązany jest" dodaje się wyrazy "określić
     zarzucane wykroczenie i",
   c) w § 3 wyrazy "Ministra Spraw Wewnętrznych" zastępuje się wyrazami
     "Ministra Spraw Wewnętrznych i Administracji";
36) po art. 66 dodaje się art. 66a w brzmieniu:
   "Art. 66a. §1. W drodze mandatu karnego nie nakłada się grzywny za
             wykroczenie, za które należałoby orzec środek karny.
         §2. W postępowaniu mandatowym nakłada się grzywny w drodze mandatu
           karnego:
                1) kredytowanego - wydawanego ukaranemu za pokwitowaniem
                  odbioru,
                2) gotówkowego - wydawanego ukaranemu po uiszczeniu grzywny
                  bezpośrednio funkcjonariuszowi, który ją nałożył.
        §3. Mandatem karnym kredytowanym można również nałożyć grzywnę
           zaocznie, w razie stwierdzenia pod nieobecność sprawcy - naocznie
           albo za pomocą urządzenia pomiarowego lub kontrolnego - popełnienia
           wykroczenia, gdy nie zachodzi wątpliwość co do osoby sprawcy.
        §4. Mandat karny staje się prawomocny z chwilą uiszczenia grzywny
           bezpośrednio funkcjonariuszowi, który ją nałożył, lub z chwilą
           pokwitowania odbioru mandatu karnego kredytowanego przez ukaranego,
           a jeżeli grzywna została nałożona pod nieobecność sprawcy - z
           chwilą uiszczenia grzywny we wskazanym terminie.";
37) w art. 67:
   a) w § 1 wyrazy "Milicji Obywatelskiej" zastępuje się wyrazem "Policji", a
     wyrazy "Minister Spraw Wewnętrznych" zastępuje się wyrazami "Minister
     Spraw Wewnętrznych i Administracji",
   b) dodaje się § 3 w brzmieniu:
     "§3. W rozporządzeniach, o których mowa w § 1 i 2, mogą być określone
       również zróżnicowane wysokości mandatów karnych za poszczególne
       rodzaje wykroczeń w zależności od stopnia społecznej szkodliwości
       czynu i rodzaju naruszonego dobra - w granicach kary grzywny
       określonych w art. 66 § 1.";
38) po art. 67 dodaje się art. 67a w brzmieniu:
   "Art. 67a. §1. Prawomocny mandat karny podlega uchyleniu, jeżeli grzywnę
             nałożono za czyn nie będący wykroczeniem. Uchylenie następuje na
             wniosek ukaranego złożony w terminie 7 dni od uprawomocnienia
             się mandatu lub z urzędu.
         §2. Uprawnionym do uchylenia prawomocnego mandatu karnego jest
           kolegium, na którego obszarze działania grzywna została nałożona.
           Kolegium orzeka na posiedzeniu jednoosobowo. Przed wydaniem
           postanowienia można zarządzić przeprowadzenie czynności w celu
           sprawdzenia podstaw do uchylenia mandatu karnego.
         §3. Uchylając mandat karny nakazuje się podmiotowi, na rachunek
           którego pobrano grzywnę, zwrot uiszczonej grzywny.";
39) art. 68 otrzymuje brzmienie:
    "Art. 68. §1. Szczegółowe zasady i sposób nakładania grzywny w drodze
             mandatu karnego oraz uiszczania tak nałożonych grzywien określi,
             w drodze rozporządzenia, Rada Ministrów.
         §2. Ściąganie grzywny nałożonej w drodze mandatu karnego następuje w
           trybie przepisów o postępowaniu egzekucyjnym w administracji.";
40) w art. 69 skreśla się wyrazy "pierwszej instancji";
41) art. 70 otrzymuje brzmienie:
      "Art. 70. §1. Postępowanie przyspieszone stosuje się do osób nie
             mających stałego miejsca zamieszkania lub miejsca stałego
             pobytu, jeżeli zachodzi uzasadniona obawa, że rozpoznanie sprawy
             w postępowaniu zwyczajnym będzie niemożliwe lub znacznie
             utrudnione.
         §2. Postępowanie przyspieszone można zastosować również do osób
           przebywających jedynie czasowo na terytorium Rzeczypospolitej
           Polskiej, jeżeli zachodzi uzasadniona obawa, że rozpoznanie sprawy
           w postępowaniu  zwyczajnym będzie niemożliwe lub znacznie
           utrudnione.
            §3. Postępowanie przyspieszone stosuje się także wobec sprawców
              wykroczeń przeciwko mieniu i urządzeniom użytku publicznego,
              określonych w art. 124 i 143 Kodeksu wykroczeń, oraz przeciwko
              porządkowi i spokojowi publicznemu, określonych w art. 50, 51 i
              52a Kodeksu wykroczeń, popełnionych w związku z imprezami
              masowymi , określonymi w przepisach o bezpieczeństwie imprez
              masowych.
         §4. Postępowanie przyspieszone stosuje się ponadto, gdy ustawa tak
           stanowi.";
42) art. 71 i 72 otrzymują brzmienie:
       "Art. 71. W wypadkach wskazanych w art. 70 w postępowaniu
              przyspieszonym orzeka się tylko wówczas, gdy sprawca wykroczenia
              został ujęty na gorącym uczynku lub bezpośrednio potem i
              niezwłocznie doprowadzony na rozprawę.
     Art. 72. §1. Policja lub inny organ, któremu szczególne ustawy
              powierzają zadania w zakresie ochrony porządku i bezpieczeństwa
              publicznego, w wypadku schwytania na gorącym uczynku lub
              bezpośrednio potem sprawcy wykroczenia, które podlega
              postępowaniu przyspieszonemu, może zatrzymać i niezwłocznie
              doprowadzić go do kolegium.
         §2. Z zatrzymania sporządza się protokół, w którym podaje się czas i
           powód zatrzymania oraz złożone przez zatrzymanego oświadczenia. O
           zatrzymaniu zawiadamia się osobę wskazaną przez zatrzymanego.
         §3. Zatrzymanemu przysługuje zażalenie do sądu o czym należy go
           pouczyć. Zażalenie przekazuje się niezwłocznie sądowi rejonowemu
           miejsca zatrzymania, który również niezwłocznie je rozpatruje.
         §4. Policja może zwolnić zatrzymanego od przymusowego doprowadzenia
           go do kolegium, zatrzymując mu paszport lub inny dokument
           uprawniający do przekroczenia granicy, który przekazuje się wraz z
           wnioskiem o ukaranie do kolegium. Zwrotu dokumentu dokonuje
           kolegium, nie później niż przy wydaniu orzeczenia albo z chwilą
           zmiany trybu postępowania.
         §5. Osoba wezwana przez organ, o którym mowa w § 1, do stawienia się
           w kolegium w charakterze świadka obowiązana jest stawić się w
           wskazanym miejscu, dniu i godzinie; art. 136 stosuje się
           odpowiednio.";
43) w art. 73 skreśla się pkt 5;
44) art. 74 otrzymuje brzmienie:
     "Art. 74. §1. W postępowaniu przyspieszonym przewodniczący składu
              orzekającego zobowiązuje obwinionego do pozostania do
              dyspozycji kolegium aż do zakończenia rozprawy pod rygorem
              wydania orzeczenia pod jego nieobecność; tak wydanego
              orzeczenia nie uważa się za zaoczne.
         §2. W razie odroczenia rozprawy sprawę rozpoznaje się w postępowaniu
           zwyczajnym.
         §3. O zastosowaniu postępowania przyspieszonego oraz o zmianie tego
           trybu na postępowanie zwyczajne należy uprzedzić obwinionego w
           każdym stadium postępowania.
         §4. Orzeczenie wydane w postępowaniu przyspieszonym powinno zawierać
           uzasadnienie, które odczytuje się przy ogłaszaniu orzeczenia. Art.
           18b § 2 i art. 61 § 2 nie stosuje się.";
45) po dziale VI dodaje się dział VII w brzmieniu:
                                  "DZIAŁ VII
      Postępowanie w sprawach o wykroczenia związane z wykonywaniem pracy
                                  zarobkowej
      Art. 75. §1. W sprawach o wykroczenia przeciwko prawom pracownika
             określone w Kodeksie pracy, a także w sprawach o inne
             wykroczenia związane z wykonywaniem pracy zarobkowej, jeżeli
             ustawa tak stanowi, orzeka się na podstawie wniosku złożonego
             przez inspektora pracy. Art. 21 § 2 stosuje się odpowiednio.
         §2. W postępowaniu przed kolegium w sprawach wskazanych w § 1
           oskarżycielem publicznym jest inspektor pracy.
    Art. 76. W celu ustalenia, czy istnieją podstawy do wystąpienia z
           wnioskiem o ukaranie oraz zebrania danych niezbędnych do
           sporządzenia takiego wniosku lub jego uzupełnienia, inspektor pracy
           może przeprowadzić czynności, o których mowa w art. 19.
    Art. 76a. W sprawach, o których mowa w art. 75 § 1, inspektor pracy może,
           także po przeprowadzeniu czynności wskazanych w art. 76, nałożyć
           grzywnę w drodze mandatu karnego, jeżeli uważa, że kara ta będzie
           wystarczająca. Przepis działu V stosuje się odpowiednio.";
46) dział VIII otrzymuje brzmienie:
                                  "DZIAŁ VIII
                               Środki odwoławcze
                                  Rozdział 11
                                Przepisy ogólne
    Art. 77. §1. Środkami odwoławczymi są odwołanie i zażalenie.
          §2. Od orzeczenia kolegium oskarżycielowi publicznemu, obwinionemu i
            pokrzywdzonemu przysługuje odwołanie.
          §3. Osobom określonym w § 2, a także innym osobom, gdy ustawa tak
            stanowi, przysługuje zażalenie na postanowienia, zarządzenia i
            inne czynności w wypadkach wskazanych w ustawie.
   Art. 78. §1. Wnoszący środek odwoławczy może skarżyć jedynie
            rozstrzygnięcia i inne czynności naruszające jego prawa lub
            szkodzące jego interesom; ograniczenie to nie dotyczy
            oskarżyciela publicznego. Oskarżyciel publiczny może wnosić
            środek odwoławczy także na korzyść obwinionego.
          §2. W środku odwoławczym należy podać czego domaga się skarżący.
            Jeżeli środek pochodzi od oskarżyciela publicznego lub obrońcy
            będącego adwokatem, powinien zawierać także zarzuty stawiane
            rozstrzygnięciu. Z treści środka winno wynikać, czy jest wnoszony
            na korzyść czy na niekorzyść obwinionego.
   Art. 79. §1. Organem rozpatrującym środki odwoławcze jest sąd rejonowy,
            przy którym działa kolegium, chyba że ustawa stanowi inaczej.
         §2. Środki odwoławcze wnosi się za pośrednictwem organu, który wydał
            zaskarżone rozstrzygnięcie lub dokonał zaskarżonej czynności,
            chyba że ustawa stanowi inaczej.
         §3. Organ, o którym mowa w § 2, po otrzymaniu środka odwoławczego:
              1) odmawia jego przyjęcia, jeżeli środek został wniesiony po
                terminie albo przez osobę nieuprawnioną lub jest
                niedopuszczalny z mocy ustawy, albo
              2) przekazuje niezwłocznie środek wraz z aktami sprawy organowi
                odwoławczemu do rozpoznania.
         §4. Czynności, o których mowa w § 3, w kolegium wykonuje
            przewodniczący kolegium.
         §5. Na postanowienie odmawiające przyjęcia środka odwoławczego
            przysługuje wnoszącemu ten środek zażalenie do organu właściwego
            do rozpoznania tego środka.
   Art. 80. §1. Środek odwoławczy można cofnąć. Środka wniesionego na korzyść
            obwinionego nie można jednak cofnąć bez jego zgody.
          §2. Obwiniony może cofnąć wniesiony na jego korzyść środek
            odwoławczy, chyba że wniósł go oskarżyciel publiczny.
         §3. Cofnięty środek odwoławczy pozostawia się bez rozpoznania, chyba
            że zachodzi jedna z okoliczności wymienionych w art. 18c § 1. W
            razie cofnięcia środka po przekazaniu sprawy do organu
            odwoławczego, powiadamia się ten organ.
          §4. Rozstrzygnięcia nie zaskarżone lub co do których środek
            odwoławczy cofnięto, stają się prawomocne.
                                  Rozdział 12
                                   Odwołanie
   Art. 81. Odwołanie wnosi się na piśmie w terminie 7 dni od daty otrzymania
         odpisu orzeczenia wraz z uzasadnieniem, chyba że ustawa stanowi
         inaczej.
   Art. 82. Wniesienie odwołania przed upływem terminu do złożenia wniosku o
         uzasadnienie orzeczenia wywołuje skutki wskazane w art. 18b § 2 i
         podlega rozpoznaniu; może ono być uzupełnione w terminie wskazanym w
         art. 81.
   Art. 83. Odwołanie rozpoznaje sąd na zasadach określonych w Kodeksie
         postępowania karnego.
                                  Rozdział 13
                    Ponowne rozpoznawanie sprawy w kolegium
                            po uchyleniu orzeczenia
    Art. 84. §1. Kolegium, któremu przekazano sprawę do ponownego rozpoznania
            po uchyleniu orzeczenia, orzeka w granicach, w jakich nastąpiło
            przekazanie.
          §2. Kolegium, o którym mowa w § 1, może przeprowadzając postępowanie
            w zakresie dowodów, które nie miały wpływu na uchylenie
            orzeczenia, poprzestać na ich ujawnieniu.
    Art. 85. Przy ponownym rozpoznawaniu sprawy, zapatrywania prawne i
          wskazania sądu co do dalszego postępowania, są wiążące dla
          kolegium, któremu sprawę przekazano.
    Art. 86. Kolegium, któremu przekazano sprawę do ponownego rozpoznania,
          może wydać orzeczenie surowsze niż uchylone tylko wtedy, gdy
          orzeczenie to było zaskarżone na niekorzyść obwinionego.
                                  Rozdział 14
                                   Zażalenie
     Art. 87. Zażalenie wnosi się na piśmie lub ustnie do protokołu w terminie
           7 dni od daty ogłoszenia rozstrzygnięcia, a gdy podlega ono
           doręczeniu, od daty doręczenia lub od daty dokonania zaskarżonej
           czynności, chyba że ustawa stanowi inaczej.
     Art. 88. Zażalenie nie wstrzymuje wykonania zaskarżonego rozstrzygnięcia
           lub czynności, chyba że organ, o którym mowa w art. 79 § 2, lub
           organ odwoławczy postanowi inaczej.
    Art. 89. §1. Organ, na którego rozstrzygnięcie złożono zażalenie, może je
            uwzględnić bez przekazywania sprawy do organu odwoławczego,
            jeżeli orzeka w tym samym składzie.
          §2. Przepisu § 1 nie stosuje się do zażaleń na postanowienia
            kończące postępowanie.
    Art. 90. Organ odwoławczy rozpatrujący zażalenie stosuje przy jego
          rozpoznawaniu przepisy Kodeksu postępowania karnego.
    Art. 91. W razie uchylenia rozstrzygnięcia i przekazania sprawy do
          ponownego rozpoznania, stosuje się odpowiednio przepis art. 85.
    Art. 92. §1. W razie uchylenia postanowienia o odmowie wszczęcia
            postępowania, przewodniczący kolegium wydaje postanowienie o
            wszczęciu postępowania.
         §2. W razie uchylenia postanowienia o umorzeniu postępowania,
            przewodniczący kolegium wyznacza rozprawę; kolegium może ukarać
            obwinionego jedynie wówczas, gdy zażalenie było wniesione na jego
            niekorzyść.";
47) w art. 93:
   a) skreśla się oznaczenie "§ 1",
   b) § 2 skreśla się;
48) art. 94-96 otrzymują brzmienie:
   "Art. 94. §1. Organem właściwym do wykonywania rozstrzygnięć kolegiów jest
            sąd rejonowy, w którego okręgu zapadło rozstrzygnięcie.
          §2. Sąd wskazany w § 1 może przekazać wykonanie rozstrzygnięcia
            innemu sądowi rejonowemu, jeżeli zapadło ono wobec osoby
            zamieszkałej i przebywającej w okręgu tamtego sądu; nie dotyczy
            to mieszkańców miast, w których działa kilka sądów rejonowych.
     Art. 95. Przy wykonywaniu rozstrzygnięć kolegiów sąd stosuje odpowiednio
           przepisy Kodeksu karnego wykonawczego.
     Art. 96. Prawo do ściągnięcia orzeczonych kosztów postępowania przedawnia
           się z upływem 3 lat od daty uprawomocnienia się rozstrzygnięcia.";
49) art. 97-103 oraz art. 105-107 i 109 skreśla się;
50) w dziale X skreśla się wyrazy "Rozdział 15. Nadzór zwierzchni i
  bezpośredni";
51) art. 110 otrzymuje brzmienie:
 "Art. 110. §1. Nadzór zwierzchni nad administracyjną działalnością kolegiów
            sprawuje Minister Sprawiedliwości.
          §2. Nadzór bezpośredni nad administracyjną działalnością kolegiów
            sprawują prezesi sądów rejonowych.
          §3. Minister Sprawiedliwości określa, w drodze rozporządzenia, tryb
            wykonywania nadzoru, o którym mowa w § 1 i 2.
          §4. Nadzór zwierzchni nad postępowaniem mandatowym w sprawach o
            wykroczenia sprawuje Minister Spraw Wewnętrznych i Administracji,
            a w sprawach, o których mowa w art. 75 § 1 - Główny Inspektor
            Pracy.";
52) wyrazy "Rozdział 16" zastępuje się wyrazami "Dział Xa";
53) art. 112 otrzymuje brzmienie:
   Art.112. §1. Prawomocne orzeczenia kolegium oraz prawomocne postanowienia
            o umorzeniu postępowania, które uprawomocniły się bez zaskarżenia
            do sądu, a także prawomocne nakazy karne mogą być uchylone w razie
            rażącego naruszenia prawa, jeżeli mogło ono mieć wpływ na treść
            rozstrzygnięcia.
          §2. Prawomocne orzeczenia kolegium oraz prawomocne nakazy karne mogą
            być uchylone na korzyść obwinionego, jeżeli w wyniku orzeczenia
            Trybunału Konstytucyjnego stracił moc lub uległ zmianie przepis
            prawny będący podstawą ukarania.";
54) skreśla się art. 113;
55) art. 114-117 otrzymują brzmienie:
   "Art. 114. Organem właściwym do uchylania prawomocnych rozstrzygnięć jest
          sąd wojewódzki, w którego okręgu działania zapadło rozstrzygnięcie
          podlegające uchyleniu.
    Art. 115. Sąd wojewódzki orzeka w przedmiocie uchylenia prawomocnego
           rozstrzygnięcia w trybie określonym w przepisach Kodeksu
           postępowania karnego z uwzględnieniem przepisów niniejszego działu.
     Art. 116. §1. Wniosek o uchylenie prawomocnego rozstrzygnięcia może
              złożyć oskarżyciel publiczny, obwiniony, pokrzywdzony,
              prokurator, prezes sądu rejonowego lub wojewódzkiego, w którego
              okręgu zapadło rozstrzygnięcie, oraz Rzecznik Praw
              Obywatelskich.
         §2. We wniosku należy wykazać, na czym polega uchybienie i jego wpływ
           na treść rozstrzygnięcia. Wniosek, który nie pochodzi od
           prokuratora, Rzecznika Praw Obywatelskich lub prezesów sądów
           wskazanych w § 1, powinien być sporządzony i podpisany przez
           adwokata.
         §3. Wniosek pochodzący od obwinionego lub pokrzywdzonego składa się w
           kolegium, które wydało rozstrzygnięcie, dołączając do niego dowód
           uiszczenia opłaty. Opłata ulega zwrotowi w razie uwzględnienia
           wniosku.
         §4. Przewodniczący kolegium przekazuje wniosek wraz z aktami sprawy
           sądowi wskazanemu w art. 114, a gdy wniosek nie spełnia wymogów
           określonych w § 2 i 3, odmawia jego przyjęcia. Na postanowienie o
           odmowie przyjęcia wniosku przysługuje zażalenie do sądu
           wojewódzkiego.
         §5. Podmioty inne niż wskazane w § 3, uprawnione do występowania o
           uchylenie prawomocnego rozstrzygnięcia kolegium, mogą występować z
           wnioskiem bezpośrednio do właściwego sądu wojewódzkiego. Od wniosku
           nie uiszcza się opłaty. Przewodniczący kolegium przekazuje akta
           sprawy, której wniosek dotyczy, sądowi na jego żądanie.
         §6. Minister Sprawiedliwości określi, w drodze rozporządzenia,
           wysokość opłaty, o której mowa w § 3.
     Art. 117. W razie uchylenia prawomocnego rozstrzygnięcia i przekazania
            sprawy do ponownego rozpoznania, kolegium stosuje odpowiednio
            przepisy art. 84-86 albo art. 91 i 92. Ponowne rozpoznanie sprawy
            nie może nastąpić w postępowaniu nakazowym.";
56) po art. 117 dodaje się art. 117a w brzmieniu:
  "Art. 117a. Przepisy art. 114, 115, 116 § 1 i 5 zdanie trzecie oraz art.
          117 stosuje się odpowiednio do stwierdzania nieważności orzeczenia,
          postanowienia lub nakazu karnego w sytuacjach określonych w art.
          18c § 1; wniosek o stwierdzenie nieważności składa się w sądzie, o
          którym mowa w art. 114.";
57) art. 118 otrzymuje brzmienie:
   "Art. 118. Prokurator Generalny i podlegli mu prokuratorzy, w postępowaniu
           unormowanym niniejszym kodeksem, mogą:
             1) występować w każdej sprawie z wnioskiem o ukaranie,
             2) brać udział w postępowaniu w charakterze oskarżyciela
               publicznego; w takich wypadkach udział prokuratora wyłącza
               udział innego oskarżyciela,
             3) składać środki odwoławcze zarówno na korzyść, jak i na
               niekorzyść obwinionego,
             4) występować z wnioskiem o uchylenie prawomocnego
               rozstrzygnięcia oraz o stwierdzenie nieważności
               rozstrzygnięcia.";
58) w art. 128 § 1 wyrazy "prezydium właściwej rady narodowej" zastępuje się
  wyrazami "urzędzie właściwej gminy";
59) po art. 128 dodaje się art. 128a w brzmieniu:
 "Art. 128a. §1. W wypadkach nie cierpiących zwłoki można wzywać lub
            zawiadamiać osoby, telefonicznie lub w inny sposób, stosownie do
            okoliczności, pozostawiając w aktach odpis nadanego komunikatu z
            podpisem osoby nadającej.
         §2. Obwiniony lub pokrzywdzony przebywający za granicą ma obowiązek
            wskazać adresata dla doręczeń w kraju; w razie nieuczynienia
            tego, pismo wysyłane pod ostatnio znanym adresem w kraju albo
            jeżeli adresu tego nie ma, załączone do akt sprawy, uważa się za
            doręczone.";
60) w art. 135 dodaje się § 3 w brzmieniu:
    "§3. Na postanowienie o odmowie przywrócenia terminu do złożenia środka
       zaskarżenia przysługuje osobie, której odmówiono przywrócenia terminu,
       zażalenie do organu właściwego do rozpoznania środka zaskarżenia.
       Jeżeli odmówiono przywrócenia terminu do złożenia sprzeciwu od nakazu
       karnego, zażalenie przysługuje do sądu.";
61) art. 138 otrzymuje brzmienie:
  "Art. 138. §1. Policja i inne organy uprawnione do prowadzenia czynności
            określonych w art. 19 mogą dokonać tymczasowego zajęcia
            przedmiotu, jeżeli w zakresie swego działania dowiedziały się lub
            ujawniły wykroczenie zagrożone przepadkiem przedmiotów, a zajęcie
            takie jest niezbędne do zabezpieczenia tego przepadku; z
            czynności zajęcia sporządza się protokół.
          §2. Tymczasowe zajęcie upada, jeżeli w ciągu 7 dni nie zostanie
            wydane postanowienie o zabezpieczeniu albo rozstrzygnięcie
            orzekające przepadek przedmiotu. Postanowienie o zabezpieczeniu
            wydaje przewodniczący kolegium; doręcza się je niezwłocznie
            osobie, u której dokonano zajęcia. Osobie tej przysługuje
            zażalenie.
          §3. Zabezpieczenie może nastąpić także na mocy postanowienia
            przewodniczącego kolegium po wszczęciu postępowania w sprawie o
            wykroczenie zagrożone przepadkiem przedmiotów, jeżeli nie
            zastosowano tymczasowego zajęcia. Postanowienie to wymaga
            uzasadnienia. Wykonuje je Policja, stosując odpowiednio przepisy
            o przeszukaniu. Postanowienie o zabezpieczeniu doręcza się
            osobie, u której dokonuje się zajęcia. Osobie tej przysługuje
            zażalenie.";
62) po art. 138 dodaje się art. 138a w brzmieniu:
 "Art. 138a. §1. Organ dokonujący czynności, o których mowa w art. 138 § 1 i
            3, wydaje osobie zainteresowanej pokwitowanie stwierdzające,
            jakie przedmioty i przez kogo oraz na jakiej podstawie zostały
            zajęte. Odpis tego pokwitowania dołącza się do akt, a w
            wypadkach, o których mowa w art. 138 § 1 - do wniosku o ukaranie.
          §2. Zajęte przedmioty przekazuje się do depozytu sądowego, a
            przedmioty wartościowe - do depozytu bankowego;  przepisy o
            zbywaniu ruchomości, które przeszły na własność Skarbu Państwa na
            podstawie orzeczenia o przepadku przedmiotów stosuje się
            odpowiednio.
          §3. Przedmioty ulegające szybkiemu zepsuciu lub takie, których
            przechowywanie byłoby połączone z niewspółmiernymi kosztami lub
            nadmiernymi trudnościami albo powodowałoby znaczne obniżenie
            wartości przedmiotów, organ, który dokonał ich zajęcia,
            przekazuje odpowiedniej jednostce handlowej, która dokonuje
            sprzedaży bez przetargu z zachowaniem przepisów o sprzedaży w
            drodze egzekucji z ruchomości. Uzyskaną ze sprzedaży kwotę
            pieniężną przekazuje się do depozytu sądowego na rachunek sum
            depozytowych do dyspozycji kolegium.
          §4. Zabezpieczenie upada, jeżeli nie zostanie prawomocnie orzeczony
            przepadek przedmiotów. Przepis art. 43 stosuje się odpowiednio.".
                                       
                                    Art. 3.
W sprawach o wykroczenia, w których zachodzi potrzeba orzeczenia przepadku
przedmiotów, kolegium a przed rozprawą przewodniczący kolegium przekazuje
sprawę sądowi; przepisy art. 23 § 2 i 3 i art. 55a Kodeksu postępowania w
sprawach o wykroczenia oraz przepisy art. 508 § 1 i 2, art. 509 i art. 512 § 2
Kodeksu postępowania karnego stosuje się odpowiednio.
                                    Art. 4.
 W ustawie z dnia 20 maja 1971 r.  o ustroju kolegiów do spraw wykroczeń
    (Dz.U. Nr 12, poz. 118, z 1972 r. Nr 49, poz. 312, z 1974 r. Nr 24, poz.
    142, z 1975 r. Nr 16, poz. 91, z 1982 r. Nr 45, poz. 291, z 1989 r. Nr
    35, poz. 192, z 1990 r. Nr 43, poz. 251, z 1991 r. Nr 32, poz. 131 oraz z
    1994 r. Nr 27, poz. 96) wprowadza się następujące zmiany:
1) w art. 2:
   a) § 1 otrzymuje brzmienie:
     "§1. Kolegia działają przy sądach rejonowych. Powołuje je i znosi, w
         drodze rozporządzenia, Minister Sprawiedliwości.",
   b) § 2 skreśla się;
2) w art. 6 w § 1 po wyrazie "zamieszkałych" dodaje się wyrazy "lub
  zatrudnionych";
3) w art. 7:
   a) § 2 otrzymuje brzmienie:
      "§2. Na członków kolegium nie wybiera się sędziów, ławników ludowych,
          prokuratorów, adwokatów wykonujących zawód, aplikantów adwokackich
          oraz żołnierzy w czynnej służbie wojskowej, funkcjonariuszy Policji,
          Urzędu Ochrony Państwa i Służby Więziennej oraz strażników gminnych
          (miejskich).",
   b) § 3 skreśla się;
4) w art. 9 § 1 otrzymuje brzmienie:
     "§1. Kandydatów na członków kolegium zgłaszają radom gmin prezesi sądów
       wojewódzkich, prokuratorzy wojewódzcy, okręgowi inspektorzy pracy,
       stowarzyszenia, organizacje i związki zawodowe, zarejestrowane na
       podstawie przepisów prawa oraz co najmniej 25 obywateli mających
       czynne prawo wyborcze, zamieszkujących lub zatrudnionych na danym
       terenie, w terminie do dnia 31 lipca ostatniego roku kadencji, w
       trybie, który Prezydent Rzeczypospolitej Polskiej określi, w drodze
       rozporządzenia.";
5) art. 17 otrzymuje brzmienie:
   "Art. 17. §1. Obsługę organizacyjno-prawną kolegium wykonuje radca kolegium
            do spraw wykroczeń, zwany dalej "radcą kolegium".
          §2. Radcą kolegium może być tylko osoba mająca wyższe wykształcenie
            prawnicze lub administracyjne. Radca kolegium jest pracownikiem
            sądu, przy którym działa kolegium i podlega bezpośrednio
            prezesowi sądu.";
6) po art. 17 dodaje się art. 17a w brzmieniu:
  "Art. 17a. §1. Czynności biurowe w sprawach poddanych orzecznictwu kolegium
            wykonują pracownicy sądu, tworzący sekretariat kolegium, którym
            kieruje radca kolegium.
          §2. Minister Sprawiedliwości określi, w drodze rozporządzenia,
            zakres czynności radcy kolegium oraz organizację i zakres
            działania sekretariatu kolegium.";
7) art. 18 otrzymuje brzmienie:
    "Art. 18. Minister Sprawiedliwości określi, w drodze rozporządzenia,
           regulamin działania kolegiów.";
8) w art. 20 § 2 otrzymuje brzmienie:
      "§2. Minister Sprawiedliwości, w porozumieniu z Ministrem Finansów,
          określi, w drodze rozporządzenia, zasady organizowania, prowadzenia
          i finansowania szkolenia członków kolegiów.";
9) po art. 20 dodaje się art. 20a w brzmieniu:
    "Art. 20a. Minister Sprawiedliwości określi, w drodze rozporządzenia, po
           upływie jakiego czasu i z dopełnieniem jakich warunków, akta spraw
           o wykroczenia podlegają zniszczeniu w całości lub w części albo
           przekazaniu archiwom państwowym.".
      
                                    Art. 5.
W ustawie z dnia 26 czerwca 1974 r. - Kodeks pracy (Dz.U. z 1998 r. Nr 21,
poz. 94) skreśla się rozdział II w dziale trzynastym.
   
                                    Art. 6.
W ustawie z dnia 6 marca 1981 r. o Państwowej Inspekcji Pracy (Dz.U. z 1985 r.
Nr 54, poz. 276, z 1989 r. Nr 34, poz. 178 oraz z 1996 r. Nr 24, poz. 110 i Nr
106, poz. 496) wprowadza się następujące zmiany:
1) w art. 8 w ust. 1 pkt 8 otrzymuje brzmienie:
     "8) ściganie wykroczeń przeciwko prawom pracownika określonych w
       Kodeksie pracy, a także innych wykroczeń związanych z wykonywaniem
       pracy zarobkowej, gdy ustawa tak stanowi, oraz udział w postępowaniu w
       tych sprawach przed kolegium do spraw wykroczeń w charakterze
       oskarżyciela publicznego.";
2) w art. 14 w ust. 1 po pkt 1 dodaje się pkt 1a w brzmieniu:
     "1a) sprawowanie nadzoru zwierzchniego nad postępowaniem mandatowym w
       sprawach o wykroczenia, o których mowa w art. 75 § 1 Kodeksu
       postępowania w sprawach o wykroczenia,";
3) art. 22 otrzymuje brzmienie:
     "Art. 22. Na zasadach i w trybie określonym w Kodeksie postępowania w
           sprawach o wykroczenia inspektor pracy ściga wykroczenia związane z
           wykonywaniem pracy zarobkowej, a także inne wykroczenia, gdy ustawa
           tak stanowi oraz bierze udział w tych sprawach  w charakterze
           oskarżyciela publicznego.".
     
                                    Art. 7.
W ustawie z dnia 24 czerwca 1983 r. o społecznej inspekcji pracy (Dz.U. Nr 35,
poz. 163, z 1985 r. Nr 35, poz. 162 i z 1996 r. Nr 24, poz. 110) w art. 22
ust. 3 otrzymuje brzmienie:
     "3. Orzekanie następuje na podstawie wniosku pochodzącego od inspektora
       pracy w trybie określonym w dziale VII Kodeksu postępowania w sprawach
       o wykroczenia.".
     
                                    Art. 8.
W ustawie z dnia 23 maja 1991 r. o pracy na morskich statkach handlowych
(Dz.U. Nr 61, poz. 258, z 1994 r. Nr 113, poz. 547) w art. 95 dodaje się
zdanie drugie w brzmieniu:
      "Orzekanie następuje na podstawie wniosku pochodzącego od inspektora
       pracy w trybie określonym w dziale VII  Kodeksu postępowania w
       sprawach o wykroczenia.".
     
                                    Art. 9.
W ustawie z dnia 4 marca 1994 r. o zakładowym funduszu świadczeń socjalnych
(Dz.U. z 1996 r. Nr 70, poz. 335, Nr 118, poz. 561, Nr 139, poz. 647 i Nr 147,
poz. 686 oraz z 1997 r. Nr 82, poz. 518 i Nr 121, poz. 770) w art. 12a ust. 2
otrzymuje brzmienie:
     "2. W sprawach, o których mowa w ust. 1, orzeka się na podstawie wniosku
       pochodzącego od inspektora pracy w trybie określonym w dziale VII
       Kodeksu postępowania w sprawach o wykroczenia.".
                                       
                                   Art. 10.
1. Ilekroć inna ustawa przewiduje za wykroczenie karę aresztu powyżej 30 dni,
  górną granicę tej kary obniża się do wysokości 30 dni.
2. Ilekroć inna ustawa przewiduje za wykroczenie karę ograniczenia wolności
  powyżej 1 miesiąca, górną granicę tej kary obniża się do wysokości 1
  miesiąca.
                                       
                                   Art. 11.
Ilekroć  inna ustawa przewiduje za wykroczenie karę dodatkową, orzeka się  ją,
jako środek karny.
                                       
                                   Art. 12.
1. Nie wykonuje się:
   a) kary aresztu orzeczonej za wykroczenie w części przekraczającej 30 dni,
   b) kary ograniczenia wolności w części przekraczającej 1 miesiąc.
2. Jeżeli według nowej ustawy czyn objęty prawomocnym wyrokiem skazującym za
  przestępstwo na karę pozbawienia wolności stanowi wykroczenie, orzeczona
  kara podlegająca wykonaniu ulega zamianie na karę aresztu w wysokości równej
  górnej granicy ustawowego zagrożenia za taki czyn, a jeśli ustawa nie
  przewiduje za ten czyn kary aresztu, na karę ograniczenia wolności lub
  grzywny, przyjmując 1 dzień pozbawienia wolności za równoważny grzywnie w
  kwocie od 10 złotych do 150 złotych i nie przekraczając górnej granicy tego
  rodzaju kary przewidzianej za ten czyn.
3. Jeżeli przestępstwo, o którym mowa w ust. 2, popełniono nieumyślnie,
  orzeczona kara pozbawienia wolności podlegająca wykonaniu nie ulega zamianie
  na karę aresztu, gdy nowa ustawa daje możliwość wyboru między aresztem a
  inną karą.
4. Jeżeli według nowej ustawy czyn objęty prawomocnym wyrokiem skazującym za
  przestępstwo stanowi wykroczenie, stosuje się do tego czynu przepisy Kodeksu
  wykroczeń dotyczące przedawnienia wykonania kary oraz zatarcia ukarania.
                                   Art. 13.
1. W sprawach wszczętych przed dniem wejścia w życie niniejszej ustawy, w
  których kolegium do spraw wykroczeń, jego przewodniczący lub inspektor pracy
  nie wydali do dnia jej wejścia w życie rozstrzygnięcia, stosuje się w
  zakresie postępowania nowe przepisy.
2. W sprawach przekazanych do sądu w trybie przepisów dotychczasowych a nie
  zakończonych rozstrzygnięciem sądu do dnia wejścia w życie niniejszej
  ustawy, stosuje się w zakresie postępowania przepisy dotychczasowe.
3. Nierozpoznane wnioski o uchylenie prawomocnego rozstrzygnięcia rozpatruje
  się stosując w zakresie postępowania dotychczasowe przepisy.
                                   Art. 14.
 Do czasu wydania przepisów wykonawczych na podstawie niniejszej ustawy,
    zachowują moc przepisy wydane przed jej wejściem w życie, na podstawie
    przepisów dotychczasowych, jeżeli nie są sprzeczne z przepisami tej
    ustawy.
 
                                   Art. 15.
Minister Sprawiedliwości ogłosi w Dzienniku Ustaw Rzeczypospolitej Polskiej
jednolite teksty ustawy - Kodeks wykroczeń i ustawy - Kodeks postępowania w
sprawach o wykroczenia, z uwzględnieniem zmian wynikających z przepisów
ogłoszonych przed dniem wydania jednolitego tekstu.
                                       
                                   Art. 16.
Ustawa wchodzi w życie z dniem 1 września 1998 r.
