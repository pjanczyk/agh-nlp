



Dz.U. z 2000 r. Nr 84, poz. 948
                                                  
                                       
                                       
                                       
                                    USTAWA
                           z dnia 8 września 2000 r.
                                       
      o komercjalizacji, restrukturyzacji i prywatyzacji przedsiębiorstwa
                    państwowego "Polskie Koleje Państwowe"
                                       
                                       
                                  Rozdział 1
                                Przepisy ogólne
                                       
                                    Art. 1.
Ustawa reguluje zasady i tryb:
   1) komercjalizacji przedsiębiorstwa państwowego "Polskie Koleje Państwowe",
     działającego na podstawie ustawy z dnia 6 lipca 1995 r. o
     przedsiębiorstwie państwowym "Polskie Koleje Państwowe" (Dz.U. Nr 95,
     poz. 474, z 1996 r. Nr 147, poz. 687, z 1997 r. Nr 28, poz. 153, Nr 96,
     poz. 591, Nr 104, poz. 661 i Nr 121, poz. 770 oraz z 1998 r. Nr 106, poz.
     668, Nr 117, poz. 756 i Nr 162, poz. 1118 i poz. 1120), zwanego dalej
     "PKP",
   2) restrukturyzacji spółki akcyjnej powstałej w wyniku komercjalizacji PKP,
     działającej pod firmą "Polskie Koleje Państwowe Spółka Akcyjna", z
     siedzibą w Warszawie, zwanej dalej "PKP SA", i jej prywatyzacji.
                                       
                                    Art. 2.
1. Komercjalizacja PKP, w rozumieniu ustawy, polega na przekształceniu PKP w
  spółkę akcyjną, w której Skarb Państwa jest jedynym akcjonariuszem.
2. PKP SA wstępuje we wszystkie stosunki prawne, których podmiotem było PKP,
  bez względu na charakter prawny tych stosunków, jeżeli przepisy ustawy nie
  stanowią inaczej.
3. Restrukturyzacja PKP SA, w rozumieniu ustawy, obejmuje działania
  zmieniające strukturę przedsiębiorstwa  spółki,  polegające na:
   1) utworzeniu przez PKP SA spółek przewozowych, spółki zarządzającej
     liniami kolejowymi oraz innych spółek,
   2) gospodarowaniu mieniem, w szczególności poprzez wnoszenie do spółek,
     sprzedaż, oddawanie do odpłatnego korzystania, a także zbywanie mienia
     zbędnego, w tym zasobów mieszkaniowych,
   3) zmianie poziomu i struktury zatrudnienia,
   4) zamianie wierzytelności na akcje i udziały PKP SA w spółkach przez nią
     utworzonych.
4. Prywatyzacja PKP SA, w rozumieniu ustawy, polega na zbywaniu należących do
  Skarbu Państwa akcji tej spółki lub obejmowaniu akcji przez osoby trzecie w
  wyniku podwyższenia kapitału akcyjnego spółki.
5. Prywatyzacji PKP SA dokonuje minister właściwy do spraw transportu.
6. Do prywatyzacji PKP SA stosuje się przepisy działu IV rozdziału 1 ustawy z
  dnia 30 sierpnia 1996 r. o komercjalizacji i prywatyzacji przedsiębiorstw
  państwowych (Dz.U. Nr 118, poz. 561 i Nr 156, poz. 775, z 1997 r. Nr 32,
  poz. 184, Nr 98, poz. 603, Nr 106, poz. 673, Nr 121, poz. 770, Nr 137, poz.
  926 i Nr 141, poz. 945, z 1998 r. Nr 106, poz. 668, z 1999 r. Nr 40, poz.
  400 i Nr 101, poz. 1178 oraz z 2000 r. Nr 15, poz. 180, Nr 26, poz. 306 i Nr
  31, poz. 383), jeżeli przepisy ustawy nie stanowią inaczej.
7. Do PKP SA stosuje się przepisy Kodeksu handlowego, jeżeli przepisy ustawy
  nie stanowią inaczej.
                                       
                                  Rozdział 2
                              Komercjalizacja PKP
                                       
                                    Art. 3.
1. Komercjalizacji PKP dokonuje minister właściwy do spraw transportu w
  terminie 3 miesięcy od dnia wejścia w życie ustawy.
2. Zarząd PKP w terminie miesiąca od dnia wejścia w życie ustawy jest
  obowiązany przedłożyć ministrowi właściwemu do spraw transportu
  kwestionariusz przedsiębiorstwa oraz inne dokumenty, niezbędne do
  sporządzenia aktu komercjalizacji PKP, ustalone przez Radę Ministrów w
  odrębnych przepisach.
3. Minister właściwy do spraw transportu sporządza za Skarb Państwa akt
  komercjalizacji PKP.
                                       
                                    Art. 4.
1. W akcie komercjalizacji PKP ustala się:
   1) statut PKP SA,
   2) wysokość kapitału akcyjnego PKP SA,
   3) imiona i nazwiska członków pierwszego Zarządu PKP SA i pierwszej Rady
     Nadzorczej PKP SA; 13 składu Rady Nadzorczej PKP SA stanowią wybrani
     przedstawiciele pracowników PKP, z zastrzeżeniem ust. 3.
2. Wyboru przedstawicieli pracowników PKP do pierwszej Rady Nadzorczej PKP SA
  dokonuje się w trybie określonym dla wyboru przedstawicieli pracowników PKP
  do Rady PKP, w ustawie, o której mowa w art. 1 pkt 1.
3. Niedokonanie wyboru przedstawicieli pracowników PKP do pierwszej Rady
  Nadzorczej PKP SA nie stanowi przeszkody do wpisu spółki do rejestru
  handlowego i do podejmowania uchwał przez Radę Nadzorczą PKP SA.
4. Udział przedstawicieli pracowników w organach spółek, o których mowa w
  art. 14, 15 i art. 19, określają ich statuty lub umowy spółek.
5. Do pełnienia funkcji Prezesa Zarządu PKP SA w pierwszym Zarządzie PKP SA
  powołuje się Prezesa Zarządu PKP - Dyrektora Generalnego PKP, chyba że nie
  wyrazi on zgody na pełnienie tej funkcji.
6. Akt komercjalizacji PKP zastępuje określone w przepisach Kodeksu
  handlowego czynności, poprzedzające złożenie wniosku o wpis spółki do
  rejestru handlowego.
                                       
                                    Art. 5.
Minister właściwy do spraw transportu reprezentuje w PKP SA Skarb Państwa.
                                       
                                    Art. 6.
1. Bilans zamknięcia PKP staje się bilansem otwarcia PKP SA, przy czym suma
  kapitałów PKP SA: akcyjnego i zapasowego jest równa funduszom PKP założycielskiemu
i przedsiębiorstwa. Przy ustalaniu kapitałów uwzględnia się
  nierozliczony wynik finansowy z lat poprzedzających komercjalizację PKP.
2. Sprawozdanie finansowe sporządzone na dzień komercjalizacji PKP, po
  zaopiniowaniu przez Radę Nadzorczą PKP SA, zatwierdza Walne Zgromadzenie PKP
  SA.
                                       
                                    Art. 7.
W razie niezatwierdzenia sprawozdania finansowego PKP za rok obrotowy
poprzedzający komercjalizację oraz nierozliczenia wyniku finansowego za rok
obrotowy poprzedzający komercjalizację, wykazanego w sprawozdaniu finansowym,
zatwierdzenia sprawozdania finansowego oraz rozliczenia wyniku finansowego
dokona Walne Zgromadzenie PKP SA.
                                       
                                    Art. 8.
1. Niezwłocznie po sporządzeniu aktu komercjalizacji Zarząd PKP SA składa
  wniosek o wpis spółki do rejestru handlowego.
2. Wykreślenie PKP z rejestru przedsiębiorstw państwowych następuje z urzędu
  z dniem wpisu PKP SA do rejestru handlowego.
3. Wpis PKP SA do rejestru handlowego oraz związane z tym wykreślenie PKP z
  rejestru przedsiębiorstw państwowych stają się skuteczne pierwszego dnia
  miesiąca przypadającego po dniu wydania postanowienia o wpisie.
                                       
                                    Art. 9.
1. Pracownicy PKP stają się, z mocy prawa, pracownikami PKP SA, z
  zastrzeżeniem ust. 2.
2. Stosunek pracy członków Zarządu PKP oraz pracowników zatrudnionych na
  podstawie powołania wygasa, z mocy prawa, z dniem wykreślenia PKP z rejestru
  przedsiębiorstw państwowych. Pracownikom, których stosunek pracy wygasł,
  przysługuje odprawa w wysokości trzymiesięcznego wynagrodzenia liczonego jak
  ekwiwalent pieniężny za urlop wypoczynkowy. Odprawa ta nie przysługuje w
  przypadku przyjęcia, do dnia wygaśnięcia stosunku pracy, propozycji
  zatrudnienia w PKP SA.
3. Rada PKP ulega rozwiązaniu, z mocy prawa, z dniem określonym w art. 8 ust.
  3.
                                       
                                   Art. 10.
W okresie, gdy Skarb Państwa jest jedynym akcjonariuszem PKP SA, z
zastrzeżeniem art. 4 ust. 1 pkt 3, członków Zarządu PKP SA oraz Rady
Nadzorczej PKP SA powołuje i odwołuje Walne Zgromadzenie PKP SA.
                                       
                                   Art. 11.
Pracownikowi PKP SA, będącemu członkiem Rady Nadzorczej PKP SA, spółka nie
może, w okresie sprawowania mandatu członka Rady Nadzorczej PKP SA i w okresie
roku po jego wygaśnięciu, wypowiedzieć stosunku pracy. W tym czasie spółka nie
może również zmienić na niekorzyść pracownika jego warunków pracy i płacy, z
wyjątkiem przypadku, o którym mowa w art. 241{13} § 2 Kodeksu pracy.
                                       
                                   Art. 12.
W okresie, gdy Skarb Państwa pozostaje akcjonariuszem PKP SA, zgody ministra
właściwego do spraw transportu wymaga:
   1) zbycie i wydzierżawienie przedsiębiorstwa PKP SA,
   2) likwidacja PKP SA,
   3) zastawianie i umarzanie akcji PKP SA,
   4) podwyższanie lub obniżanie kapitału akcyjnego PKP SA.
                                       
                                  Rozdział 3
                    Restrukturyzacja organizacyjna PKP SA.
                                       
                                   Art. 13.
PKP SA może być jedynym założycielem spółki akcyjnej lub spółki z ograniczoną
odpowiedzialnością.
                                       
                                   Art. 14.
1. PKP SA utworzy spółki do prowadzenia działalności w zakresie kolejowych
  przewozów pasażerskich oraz kolejowych przewozów towarowych, zwane dalej
  "spółkami przewozowymi".
2. Spółki przewozowe, z dniem wpisu do rejestru handlowego, w zakresie
  wykonywanego przez nie rodzaju przewozów, wstępują w prawa i obowiązki PKP
  SA jako przewoźnika kolejowego, w rozumieniu:
   1) ustawy z dnia 15 listopada 1984 r. - Prawo przewozowe (Dz.U. z 2000 r.
     Nr 50, poz. 601),
   2) ustawy z dnia 27 czerwca 1997 r. o transporcie kolejowym (Dz.U. Nr 96,
     poz. 591, z 1998 r. Nr 106, poz. 668 oraz z 1999 r. Nr 84, poz. 934).
                                       
                                   Art. 15.
1. PKP SA utworzy spółkę akcyjną do prowadzenia działalności w zakresie
  zarządzania liniami kolejowymi, działającą pod firmą "PKP Polskie Linie
  Kolejowe Spółka Akcyjna", zwaną dalej "PLK SA".
2. PLK SA, z dniem wpisu do rejestru handlowego, wstępuje w prawa i obowiązki
  PKP SA w zakresie zarządzania liniami kolejowymi, w rozumieniu ustawy, o
  której mowa w art. 14 ust. 2 pkt 2.
3. Zarządzanie liniami kolejowymi PLK SA obejmuje również zadania, o których
  mowa w art. 49 ust. 1 ustawy z dnia 27 czerwca 1997 r. o transporcie
  kolejowym, wykonywane przez Straż Ochrony Kolei, wchodzącą w strukturę
  organizacyjną PLK SA.
4. PLK SA staje się zarządem kolei, w rozumieniu ustawy, o której mowa w art.
  14 ust. 2 pkt 2.
5. Minister właściwy do spraw transportu zatwierdza statut PLK SA oraz jego
  zmiany.
6. Walne Zgromadzenie PLK SA powołuje Radę Nadzorczą PLK SA spośród osób
  wskazanych przez ministra właściwego do spraw transportu. Liczbę członków
  Rady Nadzorczej PLK SA określa statut.
7. Dotacje z budżetu państwa przeznaczone w danym roku na finansowanie linii
  kolejowych o państwowym znaczeniu zwiększają kapitał akcyjny PLK SA;
  związane z tym akcje w podwyższonym kapitale akcyjnym obejmuje Skarb
  Państwa.
8. Akcje PLK SA będące własnością PKP SA i Skarbu Państwa nie mogą być
  zbywane.
9. W przypadku prywatyzacji lub likwidacji PKP SA, akcje PLK SA będące
  własnością PKP SA przejmuje Skarb Państwa reprezentowany przez ministra
  właściwego do spraw transportu. W przypadku prywatyzacji PKP SA następuje
  obniżenie kapitału akcyjnego PKP SA poprzez umorzenie liczby akcji o
  wartości  odpowiadającej wartości nominalnej akcji PLK SA przejętych przez
  Skarb Państwa.
                                   Art. 16.
PKP SA utworzy spółki, o których mowa w art. 14 i art. 15, w terminie 6
miesięcy od dnia wpisu do rejestru handlowego.
                                       
                                   Art. 17.
1. PKP SA wniesie do spółek, o których mowa w art. 14 i art. 15, określone
  uchwałą Walnego Zgromadzenia PKP SA wkłady niepieniężne w postaci zespołu
  składników materialnych i niematerialnych wyodrębnionych z jej
  przedsiębiorstwa, niezbędnych do prowadzenia działalności w zakresie
  określonym w art. 14 ust. 1 i art. 15 ust. 1, oraz wkłady pieniężne.
2. Wkłady niepieniężne, o których mowa w ust. 1, zostaną wniesione według
  wartości skorygowanej aktywów netto.
3. Do utworzenia spółek, o których mowa w art. 14 i art. 15, nie stosuje się
  przepisów art. 312, 313, 315 i art. 347 Kodeksu handlowego.
4. Czynności związane z tworzeniem spółek, o których mowa w art. 14 i art.
  15, zwalnia się z opłat skarbowych.
5. Linie kolejowe, w rozumieniu przepisów ustawy, o której mowa w art. 14
  ust. 2 pkt 2, oraz inne nieruchomości niezbędne do zarządzania liniami
  kolejowymi, które nie mogą być wniesione w formie wkładu niepieniężnego z
  uwagi na nieuregulowany ich stan prawny, zostaną oddane PLK SA przez PKP SA
  do odpłatnego korzystania na podstawie umowy.
6. PKP SA jest obowiązana do wnoszenia linii kolejowych oraz innych
  nieruchomości niezbędnych do zarządzania liniami kolejowymi, będących
  przedmiotem umowy, o której mowa w ust. 5, niezwłocznie po uregulowaniu ich
  stanu prawnego, do PLK SA w formie wkładu niepieniężnego.
7. Za wartość nieruchomości lub praw majątkowych stanowiących przedmiot
  umowy, o której mowa w ust. 5, przyjmuje się wartość skorygowaną aktywów
  netto.
8. Przekazany PLK SA majątek, o którym mowa w ust. 5, zaliczany jest do
  środków trwałych PLK SA, która nabywa prawo dokonywania również ich
  amortyzacji. Z prawa do amortyzacji nie może w tym przypadku korzystać PKP
  SA.
9. Należności z tytułu umowy, o której mowa w ust. 5, z wyłączeniem podatku
  od towarów i usług, stanowią zobowiązania długoterminowe PLK SA i nie
  stanowią w PKP SA przychodu dla celów rozliczenia podatku dochodowego.
10. Należności, o których mowa w ust. 9, stanowią wierzytelności PKP SA
  niewymagalne do czasu, gdy PKP SA w zamian za te wierzytelności obejmie
  akcje w podwyższonym kapitale akcyjnym PLK SA.
11. Uchwały w sprawach, o których mowa w ust. 6 i ust. 10, podejmuje Walne
  Zgromadzenie PKP SA, na wniosek Zarządu PKP SA.
                                       
                                   Art. 18.
1. PKP SA nie może bez zgody PLK SA sprzedać lub ustanowić hipoteki na
  nieruchomości stanowiącej linię kolejową, w rozumieniu przepisów ustawy, o
  której mowa w art. 14 ust. 2 pkt 2, i przekazanej PLK SA na podstawie umowy,
  o której mowa w art.17 ust. 5.
2. Na sprzedaż, wniesienie do spółki lub oddanie do odpłatnego korzystania
  innym podmiotom składników majątku trwałego, w rozumieniu przepisów o
  rachunkowości, o wartości księgowej netto przekraczającej równowartość kwoty
  50 000 EURO, przeliczonej według kursu średniego EURO z dnia dokonania tej
  czynności, PKP SA i PLK SA muszą uzyskać zgodę ministra właściwego do spraw
  transportu.
3. Nie podlega sprzedaży mienie wchodzące w skład linii kolejowej o
  państwowym znaczeniu, będącej własnością PKP SA, PLK SA lub Skarbu Państwa.
4. Zgoda, o której mowa w ust. 2, lub odmowa zgody wyrażana jest w drodze
  decyzji administracyjnej.
5. O udzielonych zgodach minister właściwy do spraw transportu informuje
  ministra właściwego do spraw Skarbu Państwa.
6. Linie kolejowe o znaczeniu lokalnym mogą być przekazywane nieodpłatnie
  przez PLK SA jednostkom samorządu terytorialnego lub sprzedawane
  przedsiębiorcom w trybie określonym w przepisach o komercjalizacji i
  prywatyzacji przedsiębiorstw państwowych, za zgodą ministra właściwego do
  spraw transportu.
7. Czynności prawne dokonane z naruszeniem ust. 2 i ust. 6 są nieważne.
8. PKP SA i PLK SA nie mogą sprzedawać, wnosić do spółek lub oddawać do
  odpłatnego korzystania innym podmiotom budynków mieszkalnych i lokali
  mieszkalnych będących ich własnością, z zastrzeżeniem przepisów rozdziału 7.
                                       
                                   Art. 19.
1. PKP SA może tworzyć spółki w celu prowadzenia działalności innej, niż
  określona w art. 14 i art. 15.
2. Przy tworzeniu spółek, o których mowa w ust. 1, stosuje się odpowiednio
  zasady, warunki i tryb określone w art. 17.
                                       
                                   Art. 20.
1. Statuty spółek, o których mowa w art. 14 i art. 19, w przypadku, gdy PKP
  SA posiada w tych spółkach co najmniej 51% akcji lub udziałów, zatwierdza
  Walne Zgromadzenie PKP SA.
2. W aktach tworzących spółki, o których mowa w art. 14, 15 i art. 19, PKP SA
  jest zobowiązana wskazać sposób zabezpieczenia wierzytelności Skarbu Państwa
  z tytułu poręczenia lub gwarancji, o którym mowa w art. 32 ust. 15,
  polegający na przewłaszczeniu na zabezpieczenie akcji lub udziałów PKP SA w
  tych spółkach.
3. Do zbywania, należących do Skarbu Państwa, PKP SA lub państwowych osób
  prawnych, akcji lub udziałów w spółkach, o których mowa w art. 14 i art. 19,
  stosuje się przepisy działu IV rozdziału 1 ustawy, o której mowa w art. 2
  ust. 6, z zastrzeżeniem ust. 4.
4. Należące do Skarbu Państwa i państwowych osób prawnych akcje lub udziały
  spółek, o których mowa w art. 14 i art. 19, zbywa minister właściwy do spraw
  transportu lub PKP SA na podstawie pełnomocnictwa udzielonego przez ministra
  właściwego do spraw transportu.
5. W przypadku proponowania do nabycia co najmniej 10% akcji danej spółki,
  spośród spółek, o których mowa w art. 14 i art. 19, należących do PKP SA,
  Skarbu Państwa lub funduszy, o których mowa w art. 22 ust. 1 pkt 2 - 4, albo
  łącznie wszystkich wymienionych podmiotów, przez jednego nabywcę, nie
  stosuje się ustawy z dnia 21 sierpnia 1997 r. - Prawo o publicznym obrocie
  papierami wartościowymi (Dz.U. Nr 118, poz. 754 i Nr 141, poz. 945, z 1998
  r. Nr 107, poz. 669 i Nr 113, poz. 715 oraz z 2000 r. Nr 22, poz. 270).
                                   Art. 21.
Wykonywanie zadań przez PKP SA i utworzone przez nią spółki w zakresie
powszechnego obowiązku obrony, w szczególności w zakresie przygotowania
obszaru kolejowego, linii kolejowych i kolejowych pojazdów szynowych do
realizacji zadań obronnych, a także finansowanie tych zadań, odbywa się na
zasadach określonych w odrębnych przepisach.
                                       
                                  Rozdział 4
                          Restrukturyzacja finansowa
                                       
                                   Art. 22.
1. Restrukturyzacji finansowej, na zasadach określonych w ustawie, podlegają
  zobowiązania pieniężne PKP według stanu na dzień 30 czerwca 2000 r.
  obejmujące zobowiązania główne, odsetki oraz opłatę prolongacyjną, zwane
  dalej "zobowiązaniami", wobec:
   1) budżetu państwa - z wyłączeniem zobowiązań pieniężnych z tytułu podatku
     dochodowego od osób fizycznych,
   2) Funduszu Pracy - z tytułu należnych składek,
   3) Państwowego Funduszu Rehabilitacji Osób Niepełnosprawnych - z tytułu
     należnych wpłat,
   4) Funduszu Ubezpieczeń Społecznych - z tytułu należnych składek na
     ubezpieczenie społeczne.
2. Do zobowiązań, o których mowa w ust. 1 pkt 4, nie zalicza się należności z
  tytułu składek finansowanych z własnych środków przez ubezpieczonych,
  ustalanych na podstawie przepisów ustawy z dnia 13 października 1998 r. o
  systemie ubezpieczeń społecznych (Dz.U. Nr 137, poz. 887 i Nr 162, poz. 1118
  i poz.1126, z 1999 r. Nr 26, poz. 228, Nr 60, poz. 636, Nr 72, poz. 802, Nr
  78, poz. 875 i Nr 110, poz. 1256 oraz z 2000 r. Nr 9, poz. 118).
3. Restrukturyzacja, o której mowa w ust. 1, może polegać na:
   1) umorzeniu zobowiązań w całości lub części,
   2) odroczeniu terminu spłaty zobowiązań na czas określony,
   3) rozłożeniu spłaty zobowiązań na raty,
   4) zamianie podlegających spłacie zobowiązań na akcje lub udziały spółek, o
     których mowa w art. 14, art. 15 i art. 19.
                                       
                                   Art. 23.
1. Zobowiązania, o których mowa w art. 22 ust. 1 pkt 1, podlegają
  restrukturyzacji finansowej na następujących zasadach:
   1) termin spłaty zobowiązań głównych podlega odroczeniu do dnia 31 grudnia
     2000 r.,
   2) począwszy od dnia 1 stycznia 2001 r. do dnia 31 grudnia 2005 r.
     następuje spłata zobowiązań głównych w sposób następujący:
     a) od dnia 1 stycznia 2001 r. do dnia 31 grudnia 2002 r. następuje
       spłata 20% zobowiązań głównych w 24 równych miesięcznych ratach,
     b) od dnia 1 stycznia 2003 r. do dnia 31 grudnia 2005 r. następuje
       spłata 80% zobowiązań głównych w 36 równych miesięcznych ratach,
   3) odsetki oraz opłata prolongacyjna od zobowiązań głównych podlegają
     umorzeniu w całości po spełnieniu warunków, o których mowa w art. 28 ust.
     1.
2. Zobowiązania pieniężne wobec budżetu państwa, z wyłączeniem zobowiązań
  pieniężnych z tytułu podatku dochodowego od osób fizycznych powstałe w
  okresie od dnia 1 lipca 2000 r. do dnia wejścia w życie ustawy i
  nieuregulowane, podlegają zamianie na akcje w spółce utworzonej w trybie
  art. 15, na warunkach określonych w ust. 3.
3. Wierzyciel w zamian za wierzytelność, o której mowa w ust. 2, obejmuje
  część kapitału spółki w proporcji równej ilorazowi wierzytelności do
  nominalnej wartości akcji w spółce.
4. Z chwilą dokonania zamiany wierzytelności na akcje, zobowiązanie dłużnika
  związane z tą wierzytelnością wygasa.
5. Do zamiany wierzytelności na akcje, o której mowa w ust. 2 i ust. 3, nie
  stosuje się przepisów ustawy z dnia 21 sierpnia 1997 r. - Prawo o publicznym
  obrocie papierami wartościowymi.
                                       
                                   Art. 24.
1. Zobowiązania, o których mowa w art. 22 ust. 1 pkt 2-4, podlegają
  restrukturyzacji finansowej na następujących zasadach:
   1) termin spłaty zobowiązań głównych podlega odroczeniu do dnia 31 grudnia
     2000 r.,
   2) począwszy od dnia 1 stycznia 2001 r. do dnia 31 grudnia 2005 r.
     następuje spłata zobowiązań głównych w sposób następujący:
     a) od dnia 1 stycznia 2001 r. do dnia 31 grudnia 2002 r. następuje
       spłata 20% zobowiązań głównych w 24 równych miesięcznych ratach,
     b) od dnia 1 stycznia 2003 r. do dnia 31 grudnia 2005 r. następuje
       spłata 80% zobowiązań głównych w 36 równych miesięcznych ratach,
   3) odsetki oraz opłata prolongacyjna od zobowiązań głównych podlegają
     umorzeniu w całości po spełnieniu warunków, o których mowa w art. 28 ust.
     1.
2. Od zobowiązań głównych, powstałych w okresie od dnia 1 lipca 2000 r. do
  dnia wpisu PKP SA do rejestru handlowego, wobec Funduszu Pracy, Państwowego
  Funduszu Rehabilitacji Osób Niepełnosprawnych i Funduszu Ubezpieczeń
  Społecznych, nalicza się wyłącznie opłatę prolongacyjną.
3. Zobowiązania, o których mowa w ust. 2, podlegają ratalnej spłacie w sposób
  określony w umowach zawartych pomiędzy PKP lub PKP SA, a Funduszem Pracy,
  Państwowym Funduszem Rehabilitacji Osób Niepełnosprawnych oraz Funduszem
  Ubezpieczeń Społecznych.
4. Zobowiązania, o których mowa w ust. 3, w przypadku niemożności ich spłaty,
  potwierdzonej, w terminie 3 miesięcy od dnia wpisu PKP SA do rejestru
  handlowego, przez ministra właściwego do spraw transportu, mogą być również
  zamienione na akcje lub udziały w spółkach utworzonych w trybie art. 14 i
  art. 19, za zgodą wierzycieli. Przepisy art. 23 ust. 3-5 stosuje się
  odpowiednio.
                                   Art. 25.
W okresie odroczenia terminu spłaty zobowiązań, o których mowa w art. 23 ust.
1 pkt 2 i art. 24 ust. 1 pkt 2, oraz w okresie spłaty tych zobowiązań nie
stosuje się przepisów art. 57 § 1-4 ustawy z dnia 29 sierpnia 1997 r.
Ordynacja podatkowa (Dz.U. Nr 137, poz. 926 i Nr 160, poz. 1083, z 1998 r. Nr
106, poz. 668 oraz z 1999 r. Nr 11, poz. 95 i Nr 92, poz. 1062).
                                       
                                   Art. 26.
1. Z dniem wejścia w życie ustawy wstrzymuje się wykonanie decyzji podjętych
  przed tym dniem, dotyczących egzekucji zobowiązań, o których mowa w art. 22
  ust. 1, a wszczęte postępowania egzekucyjne podlegają zawieszeniu w stosunku
  do zobowiązań określonych w art. 23 ust. 1 i art. 24 ust. 1 do dnia
  zakończenia restrukturyzacji finansowej.
2. Postępowania egzekucyjne wszczęte w stosunku do zobowiązań, o których mowa
  w art. 23 ust. 2 i art. 24 ust. 4, zawiesza się na okres 6 miesięcy
  począwszy od ostatniego dnia miesiąca, w którym dokonano wpisu PKP SA do
  rejestru handlowego.
                                   Art. 27.
1. Przeniesienie własności akcji lub udziałów, o których mowa w art. 23 ust.
  2 i art. 24 ust. 4, następuje, na wniosek dłużnika, na podstawie umowy
  zawartej, w formie pisemnej, pomiędzy ministrem właściwym do spraw
  transportu, występującym w imieniu Skarbu Państwa i funduszy, o których mowa
  w art. 22 ust. 1 pkt 2-4, a dłużnikiem.
2. Minister właściwy do spraw transportu wykonuje prawa z akcji lub udziałów
  przejętych na rzecz Skarbu Państwa oraz funduszy, o których mowa w ust. 1.
3. Środki finansowe z wykonywania praw z akcji lub udziałów, o których mowa w
  ust. 2, w tym ze zbycia tych akcji lub udziałów, minister właściwy do spraw
  transportu przekazuje na rachunek tych funduszy.
                                       
                                   Art. 28.
1. Podstawą umorzenia zobowiązań, na zasadach, o których mowa w art. 24 ust.
  1 pkt 3, jest spełnianie przez PKP SA, do dnia spłaty zobowiązań,
  określonych w art. 24 ust. 1 pkt 2, następujących warunków:
   1) nieprzekraczanie przyrostu przeciętnego miesięcznego wynagrodzenia
     powyżej średniorocznego wskaźnika wzrostu cen towarów i usług
     konsumpcyjnych założonego na dany rok w ustawie budżetowej,
   2) terminowe regulowanie zobowiązań z tytułu podatku dochodowego od osób
     fizycznych, ubezpieczeń społecznych, składki na Fundusz Pracy oraz wpłat
     na Państwowy Fundusz Rehabilitacji Osób Niepełnosprawnych, począwszy od
     dnia wpisu PKP SA do rejestru handlowego,
   3) nieudzielanie poręczeń i gwarancji,
   4) niedokonywanie darowizn, chyba że dotyczy to majątku przynoszącego
     straty oraz majątku, o którym mowa w art. 39 ust. 3 i ust. 4, art. 47 i
     art. 81 ust. 1.
2. Przychody z tytułu umorzeń, o których mowa w ust. 1, nie stanowią
  przychodu w rozumieniu przepisów o podatku dochodowym od osób prawnych.
3. Minister właściwy do spraw transportu nadzoruje spełnianie warunków
  wymienionych w ust. 1.
4. Wzrost przeciętnego wynagrodzenia w PKP SA, o którym mowa w ust. 1 pkt 1,
  oblicza się biorąc za podstawę przeciętne wynagrodzenie w roku poprzednim w
  tych jednostkach organizacyjnych PKP lub PKP SA, które do końca roku, dla
  którego oblicza się przyrost, pozostawały w strukturze PKP SA. Za jednostki
  pozostające w strukturze PKP SA uważa się jednostki, z których do końca roku
  mniej niż połowa pracowników została przejęta przez spółki powstałe w trybie
  art. 14, 15 i art. 19.
5. Do wynagrodzenia, o którym mowa w ust. 1 pkt 1, nie zalicza się odpraw
  emerytalnych wypłacanych osobom przechodzącym na emerytury po zakończeniu
  urlopu kolejowego.
                                   Art. 29.
1. PKP lub PKP SA są uprawnione do publicznej sprzedaży wymagalnych
  wierzytelności po cenie rynkowej.
2. Wymagalne wierzytelności są zbywane:
   1) w drodze przetargu,
   2) na podstawie oferty ogłoszonej publicznie,
   3) w wyniku rokowań podjętych na podstawie publicznego zaproszenia.
                                       
                                   Art. 30.
1. O zamiarze sprzedaży wymagalnych wierzytelności PKP lub PKP SA ogłasza w
  co najmniej jednym dzienniku o zasięgu ogólnopolskim i w swojej siedzibie.
2. PKP lub PKP SA nie później niż na 14 dni przed dniem ogłoszenia, o którym
  mowa w ust. 1, powiadamia:
   1) dłużnika,
   2) podmioty, które udzieliły zabezpieczenia na spłatę wierzytelności,
   3) organ reprezentujący Skarb Państwa, jeżeli dłużnikiem jest spółka, w
     której akcje posiada Skarb Państwa,
   4) organ założycielski, jeżeli dłużnikiem jest przedsiębiorstwo państwowe.
                                       
                                   Art. 31.
Przy sprzedaży wierzytelności stosuje się przepisy Kodeksu cywilnego o zmianie
wierzyciela, z tym że sprzedaż nie może być dokonana na rzecz dłużnika, jego
zstępnych i wstępnych, podmiotu zależnego lub dominującego, w rozumieniu
ustawy, o której mowa w art. 20 ust. 5.
                                       
                                   Art. 32.
1. PKP SA w latach 2001-2002 wyemituje obligacje na podstawie ustawy z dnia
  29 czerwca 1995 r. o obligacjach (Dz.U. Nr 83, poz. 420 i Nr 118, poz. 574,
  z 1997 r. Nr 88, poz. 554 i Nr 118, poz. 754 oraz z 1998 r. Nr 106, poz.
  668) o wartości nominalnej do 3 900 000 000 zł.
2. Środki pochodzące z emisji obligacji, o których mowa w ust. 1, mogą być
  przeznaczone, z zastrzeżeniem ust. 4 i ust. 13, wyłącznie na:
   1) w pierwszej kolejności - spłatę kredytów bankowych wraz z odsetkami od
     tych kredytów oraz innymi kosztami, o których mowa w ust. 6, z wyjątkiem
     kredytów, o których mowa w ust. 10,
   2) świadczenia przedemerytalne dla osób zwolnionych z PKP w 2000 r.,
     wypłacane w latach 2000-2001, jednorazowe odprawy pieniężne dla
     pracowników zwalnianych w latach 2000-2002 z podmiotów wymienionych w
     art. 48, jednorazowe szkolenia, doradztwo zawodowe i społeczne dla
     pracowników, o których mowa w art. 56 ust. 1, oraz świadczenia socjalne z
     tytułu udzielonego urlopu kolejowego - w kwocie do 1 100 000 000 zł,
   3) spłatę zobowiązań oraz zapewnienie ciągłości procesu eksploatacyjnego, w
     tym zakup materiałów i usług, zakupy i remonty kolejowych pojazdów
     szynowych, modernizację urządzeń związanych z ruchem kolejowym i
     bezpieczeństwem ruchu kolejowego, w tym inwestycje - w kwocie do 1 450
     000 000 zł, w tym:
     a) spłatę zobowiązań wobec przedsiębiorstw utworzonych z zakładów i
       jednostek organizacyjnych wydzielonych z PKP w okresie od dnia 1 lipca
       1991 r. do dnia 31 grudnia 1993 r. oraz zakup usług od tych
       przedsiębiorstw - w kwocie do 450 000 000 zł,
     b) spłatę zobowiązań wobec przedsiębiorstw energetycznych oraz zakup
       energii i paliwa trakcyjnego - w kwocie do 300 000 000 zł,
     c) spłatę zobowiązań eksploatacyjnych i inwestycyjnych związanych z
       modernizacją urządzeń ruchu kolejowego i bezpieczeństwem tego ruchu
       oraz zakupy kolejowych pojazdów szynowych - w kwocie do 700 000 000
       zł,
   4) pokrycie zobowiązań głównych według stanu na dzień 31 grudnia 1998 r. z
     tytułu zobowiązań publicznoprawnych oraz zakupu materiałów i usług, w
     szczególności leków i środków opatrunkowych, jednostek kolejowej służby
     zdrowia, wydzielonych z PKP w celu utworzenia z nich samodzielnych
     publicznych zakładów opieki zdrowotnej - w kwocie do 45 000 000 zł,
   5) pokrycie kosztów usług świadczonych przez doradców prywatyzacyjnych dla
     PKP SA - w kwocie do 6 000 000 zł,
   6) pokrycie kosztów emisji obligacji, z wyjątkiem kosztów wykupu obligacji
     oraz płatności z tytułu odsetek lub dyskonta,
   7) spłatę zobowiązań z tytułu składek na ubezpieczenie społeczne w części
     finansowanej przez ubezpieczonych oraz ubezpieczenie zdrowotne wraz z
     odsetkami - w kwocie do 420 000 000 zł,
   8) dofinansowanie deficytowych regionalnych przewozów pasażerskich
     wykonywanych przez PKP lub PKP SA - w kwocie do 800 000 000 zł, w tym: w
     roku 2001 - w kwocie do 500 000 000 zł i w roku 2002 - w kwocie do 300
     000 000 zł.
3. Wydatki na realizację celów, o których mowa w ust. 2 pkt 2-8, mogą być
  poniesione wyłącznie w zakresie, w jakim realizacja tych celów nie została
  sfinansowana środkami z kredytów, o których mowa w ust. 6.
4. W razie niewykorzystania środków finansowych w ramach poszczególnych zadań
  określonych w ust. 2 pkt 2-8, upoważnia się ministra właściwego do spraw
  transportu, w porozumieniu z ministrem właściwym do spraw finansów
  publicznych, do ich przesuwania w ramach tych zadań.
5. Rada Ministrów, na wniosek ministra właściwego do spraw finansów
  publicznych, może udzielić, w imieniu Skarbu Państwa, poręczenia lub
  gwarancji spłaty zobowiązań PKP SA wynikających z obligacji.
6. Rada Ministrów, na wniosek ministra właściwego do spraw finansów
  publicznych, może udzielić, w imieniu Skarbu Państwa, poręczenia lub
  gwarancji spłaty za PKP lub PKP SA kredytu bankowego i związanych z nim
  odsetek albo gwarancji spłaty kredytu, udzielonego przez bank zagraniczny
  lub zagraniczną instytucję finansową, wraz z odsetkami od tego kredytu oraz
  innymi kosztami, jeżeli wymagają tego zasady lub zwyczaje międzynarodowe,
  przeznaczonego na realizację celów, o których mowa w ust. 2 pkt 2-8.
7. PKP lub PKP SA występuje do ministra właściwego do spraw finansów
  publicznych z wnioskiem o udzielenie poręczenia lub gwarancji w przypadkach,
  o których mowa w ust. 5 i ust. 6.
8. Poręczenia i gwarancje, o których mowa w ust. 5 i ust. 6, mogą być
  udzielone do wysokości 100% wysokości kwoty objętej poręczeniem lub
  gwarancją oraz do wysokości 100% odsetek od tej kwoty wraz z innymi
  kosztami, jeżeli wymagają tego zasady lub zwyczaje międzynarodowe.
9. Łączna kwota kredytów, o których mowa w ust. 6, nie może przekroczyć kwoty
  2 300 000 000 zł.
10. Jeżeli kredyt, o którym mowa w ust. 6, udzielony przez bank zagraniczny
  lub zagraniczną instytucję finansową, na cele określone w ust. 2 pkt 2-8,
  jest kredytem o terminie spłaty dłuższym niż rok, to wartość nominalna
  obligacji przewidzianych do emisji, o której mowa w ust. 1, ulega
  pomniejszeniu.
11. Łączne wydatki na finansowanie celów, o których mowa w ust. 2 pkt 2-8,
  ponoszone ze źródeł, o których mowa w ust. 1 lub w ust. 6, nie mogą
  przekroczyć kwoty 3 900 000 000 zł.
12. Środki pochodzące z emisji obligacji będą przechowywane na, specjalnie
  otwartym w tym celu, oprocentowanym rachunku bankowym PKP SA w Banku
  Gospodarstwa Krajowego. Umowa rachunku bankowego wymaga akceptacji ministra
  właściwego do spraw finansów publicznych.
13. Ze środków pochodzących z emisji obligacji, o których mowa w ust. 1, oraz
  kredytów, o których mowa w ust. 6, mogą być spłacone kredyty bankowe wraz z
  odsetkami od tych kredytów i innymi kosztami, udzielone PKP po dniu 7
  września 1999 r. przez banki krajowe i zagraniczne lub zagraniczne
  instytucje finansowe, przeznaczone na realizację celów, o których mowa w
  ust. 2 pkt 2-7.
14. Umowę poręczenia lub gwarancji oraz umowę o udzielenie poręczenia lub
  gwarancji podpisuje, w imieniu Skarbu Państwa, z upoważnienia Rady
  Ministrów, minister właściwy do spraw finansów publicznych.
15. Zabezpieczenie wierzytelności Skarbu Państwa z tytułu poręczenia lub
  gwarancji stanowi, w szczególności przewłaszczenie akcji lub udziałów w
  spółkach, o których mowa w art. 14, 15 i art. 19, na rzecz Skarbu Państwa,
  reprezentowanego przez ministra właściwego do spraw finansów publicznych.
16. Do czasu ustanowienia zabezpieczenia, o którym mowa w ust. 15,
  zabezpieczenie wierzytelności Skarbu Państwa z tytułu poręczenia lub
  gwarancji mogą stanowić, w szczególności weksle własne in blanco, wystawione
  przez PKP lub PKP SA, lub akt notarialny, w którym PKP lub PKP SA podda się
  egzekucji na rzecz Skarbu Państwa w zakresie wynikającym z poręczenia lub
  gwarancji.
17. Minister właściwy do spraw transportu, w porozumieniu z ministrem
  właściwym do spraw finansów publicznych, określi, w drodze rozporządzenia,
  spośród spółek, o których mowa w art. 14, 15 lub art. 19, spółki, których
  akcje i udziały zostaną przeznaczone na zabezpieczenie wierzytelności Skarbu
  Państwa z tytułu poręczeń i gwarancji, o których mowa w ust. 5 i ust. 6;
  wartość ustanowionych zabezpieczeń określa się z uwzględnieniem wartości
  księgowej spółek.
18. Ze środków, o których mowa w ust. 2 pkt 8, mogą być dofinansowane spółki
  przewozowe, utworzone w trybie art. 14, ze 100% udziałem PKP SA, wykonujące
  deficytowe regionalne przewozy pasażerskie.
                                       
                                   Art. 33.
Do poręczeń lub gwarancji, o których mowa w art. 32 ust. 5 i ust. 6, nie
stosuje się przepisów ustawy z dnia 8 maja 1997 r. o poręczeniach i
gwarancjach udzielanych przez Skarb Państwa oraz niektóre osoby prawne (Dz.U.
Nr 79, poz. 484 i Nr 80, poz. 511 oraz z 2000 r. Nr 48, poz. 550) z wyjątkiem
art. 4, art. 31, art. 44, art. 46 pkt 1 i art. 47.
                                       
                                  Rozdział 5
                          Restrukturyzacja majątkowa
                                       
                                   Art. 34.
1. Grunty będące własnością Skarbu Państwa, znajdujące się w dniu 5 grudnia
  1990 r. w posiadaniu PKP, co do których PKP nie legitymowało się dokumentami
  o przekazaniu mu tych gruntów w formie prawem przewidzianej i nie legitymuje
  się nimi do dnia wykreślenia z rejestru przedsiębiorstw państwowych, stają
  się z dniem wejścia w życie ustawy, z mocy prawa, przedmiotem użytkowania
  wieczystego PKP.
2. Nabycie prawa, o którym mowa w ust. 1, następuje bez obowiązku wniesienia
  pierwszej opłaty z tytułu użytkowania wieczystego.
3. Budynki, inne urządzenia i lokale znajdujące się na gruntach, o których
  mowa w ust. 1, stają się z mocy prawa, nieodpłatnie, własnością PKP.
4. Nabycie praw, o których mowa w ust. 1 i ust. 3, nie może naruszać praw
  osób trzecich.
                                       
                                   Art. 35.
1. Nabycie praw, o których mowa w art. 34 ust. 1 i ust. 3, potwierdza
  wojewoda, w drodze decyzji administracyjnej, po złożeniu wniosku przez PKP
  lub PKP SA.
2. Ostateczna decyzja stwierdzająca nabycie praw, o których mowa w art. 34
  ust. 1 i ust. 3, stanowi podstawę do dokonania wpisów do ksiąg wieczystych
  oraz ewidencji gruntów i budynków.
3. Rada Ministrów określi, w drodze rozporządzenia, sposób potwierdzania
  posiadania przez PKP gruntów, o których mowa w art. 34 ust. 1, w tym rodzaje
  dokumentów stanowiących dowody w tych sprawach.
                                       
                                   Art. 36.
1. Wierzytelności Skarbu Państwa z tytułu nabycia przez PKP własności
  budynków, innych urządzeń i lokali, nieuiszczone w całości lub w części
  przed wejściem w życie ustawy, wygasają.
2. Kwoty uiszczone przez PKP z tytułu nabycia własności przed wejściem w
  życie ustawy nie podlegają zwrotowi.
                                       
                                   Art. 37.
Nabycie przez PKP na podstawie art. 200 ustawy z dnia 21 sierpnia 1997 r. o
gospodarce nieruchomościami (Dz.U. z 2000 r. Nr 46, poz. 543) prawa
użytkowania wieczystego gruntów następuje bez obowiązku wniesienia pierwszej
opłaty, a nabycie własności budynków, innych urządzeń i lokali następuje
nieodpłatnie.
                                       
                                   Art. 38.
Zwalnia się od podatku dochodowego dochód PKP lub PKP SA z tytułu
nieodpłatnego nabycia praw majątkowych, o których mowa w art. 34 i art. 37,
oraz zwolnienia z długu, o którym mowa w art. 36.
                                       
                                  Rozdział 6
                         Gospodarowanie mieniem PKP SA
                                       
                                   Art. 39.
1. PKP SA gospodaruje mieniem, w szczególności przez wnoszenie do spółek,
  sprzedaż, oddawanie do odpłatnego korzystania w drodze umów prawa cywilnego,
  a także przez zbywanie mienia zbędnego, z zastrzeżeniem ust. 2.
2. Gospodarowanie budynkami mieszkalnymi i lokalami mieszkalnymi regulują
  przepisy rozdziału 7 oraz przepisy art. 81.
3. Mienie PKP SA może być przekazane nieodpłatnie, w drodze umowy, na
  własność jednostkom samorządu terytorialnego, na cele związane z
  inwestycjami infrastrukturalnymi służącymi wykonywaniu zadań własnych tych
  jednostek w dziedzinie transportu.
4. Mienie, którego zagospodarowanie, na zasadach określonych w ust. 1 i ust.
  2, nie jest możliwe, a względy ekonomiczne nie uzasadniają jego
  utrzymywania, może zostać zlikwidowane lub przekazane nieodpłatnie Skarbowi
  Państwa, jednostkom samorządu terytorialnego lub państwowym jednostkom
  organizacyjnym.
5. PKP SA może pomniejszyć kapitał zapasowy o wartość księgową netto
  przekazywanego mienia w postaci środków trwałych.
                                       
                                   Art. 40.
1. Jeżeli w PKP SA ponad połowa akcji należy do Skarbu Państwa, sprzedaż
  rzeczowego majątku trwałego lub oddanie mienia do odpłatnego korzystania
  innym podmiotom następuje w drodze publicznego przetargu.
2. Zasady i tryb organizowania przetargu, o którym mowa w ust. 1, regulują
  przepisy o komercjalizacji i prywatyzacji przedsiębiorstw państwowych.
                                       
                                  Rozdział 7
                              Zasoby mieszkaniowe
                                       
                                   Art. 41.
1. PKP SA prowadzi działalność w zakresie ustanawiania odrębnej własności i
  sprzedaży samodzielnych lokali mieszkalnych wraz z pomieszczeniami
  przynależnymi, garażami oraz niezbędnymi do korzystania z nich gruntami.
2. Nie podlegają sprzedaży lokale mieszkalne znajdujące się w budynkach
  wykorzystywanych do celów zarządzania koleją lub eksploatacji i utrzymania
  kolei.
                                       
                                   Art. 42.
1. Prawo do nabycia lokalu mieszkalnego przysługuje osobom, które zajmują
  lokal mieszkalny:
   1) na podstawie umowy najmu,
   2) po śmierci najemcy: małżonkowi, zstępnym, wstępnym, rodzeństwu,
     przysposabiającym albo przysposobionym, a także osobie która pozostawała
     faktycznie we wspólnym pożyciu z najemcą,
   3) jeżeli są lub były pracownikami podmiotów utworzonych z zakładów i
     jednostek organizacyjnych wydzielonych z PKP w okresie od dnia 1 lipca
     1991 r.,
   4) jeżeli rozwiązanie z nimi stosunku pracy nastąpiło w związku ze zmianami
     organizacyjnymi lub zmniejszeniem stanu zatrudnienia w PKP lub PKP SA,
   5) jeżeli zostały przejęte przez innych pracodawców w trybie przepisu art.
     231 Kodeksu pracy.
2. Najemca, spośród osób stale z nim zamieszkujących, określonych w ust. 1
  pkt 2, może wskazać, w formie pisemnej, osobę uprawnioną do nabycia lokalu
  mieszkalnego.
3. Osobom zajmującym lokal, niespełniającym warunków, o których mowa w ust. 1
  i ust. 2, może być sprzedany ten lokal bez możliwości zastosowania przepisu
  art. 44 ust. 2.
                                       
                                   Art. 43.
1. O przeznaczeniu do sprzedaży lokali mieszkalnych PKP SA zawiadamia na
  piśmie osoby, o których mowa w art. 42, wyznaczając sześciomiesięczny termin
  na złożenie pisemnego oświadczenia o zamiarze nabycia lokalu mieszkalnego,
  liczony od dnia doręczenia zawiadomienia osobie zainteresowanej.
2. W zawiadomieniu, o którym mowa w ust. 1, PKP SA zamieszcza informacje
  dotyczące:
   1) ceny lokalu mieszkalnego,
   2) wartości prawa do gruntu przynależnego do tego lokalu mieszkalnego,
   3) przewidywanego terminu zawarcia umowy sprzedaży lokalu mieszkalnego,
   4) skutków niezłożenia oświadczenia, o którym mowa w ust. 1.
3. W przypadku nieruchomości, które wymagają uregulowania ich stanu prawnego,
  termin, o którym mowa w ust. 1, PKP SA wyznacza najpóźniej po upływie 2
  miesięcy od dnia, w którym decyzja o uwłaszczeniu stała się prawomocna.
4. W razie niezłożenia oświadczeń przez osoby, o których mowa w ust. 1, PKP
  SA może nieodpłatnie przekazać jednostce samorządu terytorialnego albo
  spółdzielni mieszkaniowej budynek mieszkalny lub niesprzedane lokale
  mieszkalne wraz z prawem do odpowiedniej przynależnej do nich części gruntu.
5. Wykazy lokali przeznaczonych do sprzedaży podawane są do publicznej
  wiadomości w sposób zwyczajowo przyjęty, a także wywieszane są w siedzibach
  właściwych jednostek organizacyjnych prowadzących ich sprzedaż.
                                       
                                   Art. 44.
1. PKP SA dokonuje sprzedaży lokali mieszkalnych w drodze umowy, na wniosek
  osoby, o której mowa w art. 42.
2. Sprzedaż lokali mieszkalnych następuje po cenie, ustalonej na zasadach
  określonych w przepisach o gospodarce nieruchomościami, pomniejszonej o:
   1) 6% - za każdy rok pracy najemcy w PKP i PKP SA łącznie, albo
   2) 3% - za każdy rok najmu mieszkania od PKP i PKP SA łącznie,
 nie więcej jednak niż o 90%.
3. Do okresu pracy lub najmu, od którego zależy pomniejszenie ceny sprzedaży,
  wlicza się również okres pracy w podmiotach utworzonych z zakładów i
  jednostek organizacyjnych wydzielonych z PKP w okresie od dnia 1 lipca 1991
  r. oraz w spółkach, o których mowa w art. 14, 15 i art. 19.
4. Na wniosek osoby, o której mowa w art. 42 ust. 1 pkt 2, uwzględnia się
  zamiast jej okresu pracy lub najmu okres pracy lub najmu osób, o których
  mowa w art. 42 ust. 1 pkt 1 i pkt 3-5.
                                       
                                   Art. 45.
1. Na wniosek nabywcy lokalu mieszkalnego należność z tytułu nabycia lokalu
  może być rozłożona na raty roczne uiszczane w okresie do 10 lat według zasad
  określonych w ustawie z dnia 21 sierpnia 1997 r. o gospodarce
  nieruchomościami.
2. Wierzytelność PKP SA w stosunku do nabywcy z tytułu rozłożenia na raty
  należności, o której mowa w ust. 1, podlega zabezpieczeniu, w szczególności
  zabezpieczeniu hipotecznemu.
3. Nabywca lokalu mieszkalnego, dokonując jednorazowo wpłaty należności z
  tytułu jego nabycia, uzyskuje bonifikatę w wysokości 25% tej należności.
                                       
                                   Art. 46.
Przepisy art. 42-45 stosuje się odpowiednio do sprzedaży budynków stanowiących
samodzielne lokale mieszkalne oraz garaży wraz z niezbędnymi do korzystania z
nich gruntami osobom, o których mowa w art. 42.
                                       
                                   Art. 47.
PKP SA może przekazać, w drodze umowy, nieodpłatnie jednostce samorządu
terytorialnego, spółdzielni mieszkaniowej albo wspólnocie mieszkaniowej
urządzenia wchodzące w skład infrastruktury technicznej wraz z niezbędnymi do
korzystania z nich gruntami.
                                       
                                  Rozdział 8
                         Restrukturyzacja zatrudnienia
                                       
                                   Art. 48.
Pracownicy, z którymi rozwiązanie stosunku pracy nastąpiło w latach 2000-2002
z przyczyn dotyczących zakładu pracy w:
   1) PKP lub PKP SA,
   2) spółkach ze 100-procentowym udziałem PKP utworzonych po dniu 31 sierpnia
     1999 r. na podstawie art. 13 ustawy, o której mowa w art. 1 ust. 1,
   3) państwowych jednostkach organizacyjnych utworzonych po dniu 31 sierpnia
     1999 r. na podstawie art. 44 ustawy, o której mowa w art. 1 ust. 1,
   4) spółkach utworzonych na podstawie art. 14, 15 i art. 19,
a którzy nie spełniają warunków umożliwiających uzyskanie prawa do emerytury,
urlopu kolejowego lub świadczenia przedemerytalnego, mają prawo do
jednorazowej odprawy pieniężnej.
                                       
                                   Art. 49.
1. Pracownikowi, z którym w latach 2000-2002 został rozwiązany stosunek pracy
  z przyczyn, o których mowa w art. 48, mającemu stałe miejsce zamieszkania na
  obszarze powiatu, w którym stopa bezrobocia w dniu rozwiązania stosunku
  pracy z pracownikiem jest większa niż przeciętna stopa bezrobocia w kraju,
  przysługuje, z zastrzeżeniem art. 50 ust. 1, jednorazowa odprawa pieniężna w
  wysokości 30 000 zł.
2. Pracownikowi, z którym w latach 2000-2002 został rozwiązany stosunek pracy
  z przyczyn, o których mowa w art. 48, mającemu stałe miejsce zamieszkania na
  obszarze powiatu, w którym stopa bezrobocia w dniu rozwiązania stosunku
  pracy z pracownikiem jest równa przeciętnej stopie bezrobocia w kraju lub
  niższa od niej, przysługuje, z zastrzeżeniem art. 50 ust. 1, jednorazowa
  odprawa pieniężna w wysokości 20 000 zł.
3. Wysokość stopy bezrobocia przyjmuje się według obowiązującej, w dniu
  rozwiązania stosunku pracy z pracownikiem, wielkości ogłoszonej przez
  Prezesa Głównego Urzędu Statystycznego, w drodze obwieszczenia, w Dzienniku
  Urzędowym Rzeczypospolitej Polskiej "Monitor Polski".
                                       
                                   Art. 50.
1. Jednorazową odprawę pieniężną otrzymuje pracownik, który był zatrudniony u
  pracodawców określonych w art. 48 łącznie i nieprzerwanie co najmniej 5 lat,
  niezależnie od formy stosunku pracy przed dniem wypowiedzenia lub
  rozwiązania stosunku pracy z przyczyn dotyczących zakładu pracy.
2. Odprawa pieniężna, o której mowa w art. 49, nie przysługuje pracownikom w
  okolicznościach, o których mowa w art. 8 ust. 3 ustawy z dnia 28 grudnia
  1989 r. o szczególnych zasadach rozwiązywania z pracownikami stosunków pracy
  z przyczyn dotyczących zakładu pracy oraz o zmianie niektórych ustaw (Dz.U.
  z 1990 r. Nr 4, poz. 19, Nr 10, poz. 59 i Nr 51, poz. 298, z 1991 r. Nr 83,
  poz. 372, Nr 106, poz. 457 i Nr 113, poz. 491, z 1992 r. Nr 21, poz. 84, z
  1994 r. Nr 1, poz. 1, z 1996 r. Nr 24, poz. 110 oraz z 2000 r. Nr 12, poz.
  136).
3. Pracownikom, o których mowa w art. 48, nie przysługuje odprawa pieniężna
  określona w art. 8 ust. 1 ustawy, o której mowa w ust. 2, ani żadne inne
  świadczenie z tytułu rozwiązania stosunku pracy z przyczyn dotyczących
  zakładu pracy.
4. Pracownik, któremu wypłacono jednorazową odprawę pieniężną, jest
  obowiązany do jej zwrotu w razie ponownego podjęcia zatrudnienia w PKP, PKP
  SA lub w spółkach, o których mowa w art. 14, 15 i art.19.
                                       
                                   Art. 51.
1. Pracownikowi, zatrudnionemu u pracodawców określonych w art. 48, któremu w
  latach 2000-2001 ze względu na wiek oraz łączny staż pracy, wykonywanej
  stale i w pełnym wymiarze czasu pracy, brakuje nie więcej niż 3 lata do
  nabycia prawa do emerytury, w szczególności do emerytury kolejowej, może być
  przyznane prawo do urlopu kolejowego, w wymiarze do lat 3, pod warunkiem
  złożenia przez pracownika oświadczenia o wyrażeniu zgody na rozwiązanie
  stosunku pracy z dniem zakończenia urlopu kolejowego.
2. Prawo do urlopu kolejowego może być przyznane pracownikowi, który był
  zatrudniony na kolei, w rozumieniu przepisów o emeryturach i rentach z
  Funduszu Ubezpieczeń Społecznych, co najmniej 15 lat, w tym w zakładach
  pracy określonych w art. 48 łącznie i nieprzerwanie co najmniej 5 lat,
  niezależnie od formy stosunku pracy, przed skierowaniem na urlop kolejowy.
3. Decyzję w sprawie skierowania na urlop kolejowy podejmuje pracodawca.
4. Urlop kolejowy może być udzielony przez pracodawcę po ustaleniu przez
  Zakład Ubezpieczeń Społecznych okresów uprawniających pracownika do
  emerytury oraz okresu urlopu kolejowego niezbędnego do nabycia uprawnień
  emerytalnych.
5. Urlop kolejowy przysługuje do dnia nabycia prawa do emerytury.
6. W okresie przebywania na urlopie kolejowym pracownikowi nie przysługuje
  wynagrodzenie.
7. Okres urlopu kolejowego wlicza się do okresu pracy wymaganego do nabycia
  lub zachowania uprawnień pracowniczych oraz okresów składkowych w rozumieniu
  przepisów o zaopatrzeniu emerytalnym pracowników i ich rodzin.
8. Okresu urlopu kolejowego nie wlicza się do:
   1) okresu zatrudnienia, od którego zależy nabycie prawa do urlopu
     kolejowego,
   2) okresu zatrudnienia, od którego zależy nabycie prawa do urlopu
     wypoczynkowego,
   3) stażu pracy określonego w odrębnych przepisach, wymaganego do
     wykonywania niektórych zawodów.
9. Z dniem zakończenia urlopu kolejowego stosunek pracy z pracownikiem
  zostaje rozwiązany.
10. Pracownikowi skierowanemu na urlop kolejowy nie przysługuje odprawa
  pieniężna, określona w art. 8 ust. 1 ustawy, o której mowa w art. 50 ust. 2,
  ani żadne inne świadczenie z tytułu rozwiązania stosunku pracy z przyczyn
  dotyczących zakładu pracy.
                                       
                                   Art. 52.
1. W okresie korzystania z urlopu kolejowego, o którym mowa w art. 51 ust. 1,
  pracownik otrzymuje świadczenie socjalne w wysokości 60% miesięcznego
  ekwiwalentu pieniężnego, obliczanego jak wynagrodzenie za urlop
  wypoczynkowy, pomniejszone o kwotę odprowadzanych składek na ubezpieczenie
  emerytalne, rentowe oraz zdrowotne w części finansowanej przez
  ubezpieczonego.
2. Świadczenie socjalne jest wypłacane miesięcznie, nie później niż w
  terminie wypłaty wynagrodzeń u pracodawcy.
3. Świadczenie socjalne, o którym mowa w ust. 1, podlega waloryzacji w trybie
  i na zasadach dotyczących emerytur.
4. Świadczenie socjalne podlega ochronie prawnej jak wynagrodzenie za pracę zgodnie
z Kodeksem pracy.
5. Kwota świadczenia socjalnego stanowi podstawę wymiaru składek na
  ubezpieczenie emerytalne, rentowe oraz zdrowotne.
                                       
                                   Art. 53.
Pracownik korzystający z urlopu kolejowego, o którym mowa w art. 51 ust. 1,
nie może korzystać z uprawnień, o których mowa w art. 49 i art. 56.
                                   Art. 54.
1. W przypadkach wystąpienia okresowych trudności finansowych lub
  ograniczenia zadań w PKP, PKP SA, a także w spółkach utworzonych w trybie
  art. 14, 15 i art. 19, podmioty te mogą zwolnić pracownika z obowiązku
  świadczenia pracy. Zwolnienia dokonuje się na czas oznaczony, nie krótszy
  niż miesiąc i nie dłuższy niż rok.
2. Przepis ust. 1 nie dotyczy pracowników, którzy spełniają wymóg wieku i
  stażu pracy określony w art. 51 ust. 1.
3. W okresie nieświadczenia pracy pracownik otrzymuje świadczenie socjalne, o
  którym mowa w art. 52 ust. 1.
4. W okresie, o którym mowa w ust. 3, pracodawca jest zobowiązany umożliwić
  pracownikowi wykonanie czynności niezbędnych dla zachowania uprawnień
  zawodowych pracownika.
5. Pracodawca może polecić pracownikowi, o którym mowa w ust. 1, stawienie
  się w terminie 48 godzin w zakładzie pracy, w celu świadczenia pracy.
6. Za czas wykonywania pracy, o której mowa w ust. 5, pracownik zachowuje
  prawo do wynagrodzenia.
7. Za czas wykonywania pracy, o której mowa w ust. 5, świadczenie socjalne
  nie przysługuje.
                                   Art. 55.
Do podstawy obliczania wysokości świadczenia socjalnego wlicza się
wynagrodzenie za godziny nadliczbowe w wysokości nieprzekraczającej 14 normy
rocznej, o której mowa w art. 133 § 2 Kodeksu pracy.
                                   Art. 56.
1. Pracownik, zatrudniony u pracodawców określonych w art. 48, któremu w
  latach 2000-2002 wypowiedziano stosunek pracy z przyczyn dotyczących zakładu
  pracy, może zostać skierowany w okresie wypowiedzenia na jednorazowe
  szkolenie, w celu zmiany kwalifikacji na umożliwiające podjęcie innego
  zatrudnienia lub zdobycia kwalifikacji potrzebnych do podjęcia samodzielnej
  działalności gospodarczej.
2. PKP, PKP SA organizuje i finansuje szkolenia, o których mowa w ust. 1, z
  zastrzeżeniem ust. 3 i ust. 4.
3. Pracownik korzystający ze szkolenia, o którym mowa w ust. 1, pokrywa 20%
  kosztów szkolenia.
4. Zasady rozliczeń pomiędzy PKP, PKP SA, a pracodawcami określonymi w art.
  48 pkt 2-4, z tytułu świadczeń, o których mowa w ust. 1, dla pracowników
  tych zakładów, określają strony w umowie.
5. Pracownik, o którym mowa w art. 48, ma prawo do bezpłatnego doradztwa
  zawodowego i społecznego w okresie, o którym mowa w ust. 1.
6. PKP, PKP SA organizuje i finansuje doradztwo zawodowe i społeczne dla
  pracowników, o których mowa w ust. 5.
                                   Art. 57.
1. Prezes Krajowego Urzędu Pracy, na wniosek PKP albo PKP SA, wyda
  upoważnienie do prowadzenia przez PKP lub PKP SA pośrednictwa pracy, a także
  kierowania do pracy zagranicą u pracodawców zagranicznych.
2. Jeżeli warunki i obowiązki określone w upoważnieniu, o którym mowa w ust.
  1, nie są przestrzegane, Prezes Krajowego Urzędu Pracy może cofnąć
  upoważnienie.
3. Przy udzielaniu lub cofnięciu upoważnienia, o którym mowa w ust. 1,
  stosuje się przepisy Kodeksu postępowania administracyjnego.
4. Prowadzenie pośrednictwa pracy lub kierowania do pracy zagranicą u
  pracodawców zagranicznych, w celu osiągnięcia zysku, jest zakazane.
                                       
                                   Art. 58.
1. Świadczenia przedemerytalne dla osób zatrudnionych w PKP na podstawie
  stosunku pracy nawiązanego przed dniem 7 września 1999 r., a następnie w
  roku 2000 zwolnionych z PKP z przyczyn dotyczących zakładu pracy, ustalane
  stosownie do przepisów wydanych na podstawie art. 37k ust. 9 ustawy z dnia
  14 grudnia 1994 r. o zatrudnieniu i przeciwdziałaniu bezrobociu (Dz.U. z
  1997 r. Nr 25, poz. 128, Nr 28, poz. 153, Nr 41, poz. 255, Nr 63, poz. 403,
  Nr 93, poz. 569, Nr 107, poz. 692, Nr 121, poz. 770 i Nr 123, poz. 776, z
  1998 r. Nr 66, poz. 431, Nr 106, poz. 668, Nr 108, poz. 684, Nr 137, poz.
  887 i Nr 162, poz. 1112, poz. 1118 i poz. 1126, z 1999 r. Nr 60, poz. 636
  oraz z 2000 r. Nr 12, poz. 136, Nr 31, poz. 384, Nr 48, poz. 550 i Nr 70,
  poz. 820), finansowane są ze środków PKP, a następnie PKP SA do czasu
  nabycia przez te osoby uprawnień emerytalnych lub rentowych.
2. Środki na finansowanie świadczeń przedemerytalnych przekazywane są przez
  PKP, a następnie PKP SA na konto Funduszu Pracy.
3. Minister właściwy do spraw pracy, w porozumieniu z ministrem właściwym do
  spraw finansów publicznych oraz ministrem właściwym do spraw transportu,
  określi, w drodze rozporządzenia, tryb przekazywania przez PKP, a następnie
  PKP SA na konto Funduszu Pracy środków na finansowanie świadczeń
  przedemerytalnych, mając w szczególności na uwadze zapewnienie terminowości
  przekazywania tych środków.
                                       
                                  Rozdział 9
                      Fundusz Własności Pracowniczej PKP
                                       
                                   Art. 59.
1. W celu utworzenia Funduszu Własności Pracowniczej, zwanego dalej "Funduszem",
i zarządzania nim PKP SA:
   1) ogłasza przetarg na wybór towarzystwa funduszy inwestycyjnych, albo
   2) tworzy towarzystwo funduszy inwestycyjnych.
2. Uczestnikami przetargu, o którym mowa w ust. 1 pkt 1, mogą być wyłącznie
  towarzystwa funduszy inwestycyjnych w rozumieniu ustawy z dnia 28 sierpnia
  1997 r. o funduszach inwestycyjnych (Dz.U. Nr 139, poz. 933 oraz z 1999 r.
  Nr 72, poz. 801).
3. Warunkiem uczestnictwa w przetargu, o którym mowa w ust. 1 pkt 1, jest
  przedstawienie przez towarzystwo funduszy inwestycyjnych projektu statutu
  Funduszu.
4. PKP SA powołuje komisję przetargową, w której uczestniczy przedstawiciel
  ministra właściwego do spraw transportu.
5. Wybór towarzystwa funduszy inwestycyjnych wymaga zgody ministra właściwego
  do spraw transportu.
6. Koszty utworzenia Funduszu finansuje PKP SA.
7. Koszty zarządzania Funduszem do dnia jego przekształcenia w fundusz
  inwestycyjny otwarty pokrywa PKP SA.
                                       
                                   Art. 60.
Do towarzystwa i Funduszu, stosuje się przepisy ustawy, o której mowa w art.
59 ust. 2, jeżeli przepisy niniejszego rozdziału nie stanowią inaczej.
                                       
                                   Art. 61.
1. Fundusz utworzony będzie jako specjalistyczny fundusz inwestycyjny
  otwarty.
2. Statut Funduszu może określić inną niż przewidziana w ustawie, o której
  mowa w art. 59 ust. 2, liczbę jednostek uczestnictwa uprawniających do
  uczestnictwa w radzie inwestorów, jak również inne kryteria uczestnictwa w
  radzie inwestorów.
3. Rada inwestorów może podjąć uchwałę o przekształceniu Funduszu w fundusz
  inwestycyjny otwarty, dopiero po wniesieniu przez PKP SA wszystkich wpłat
  przewidzianych przepisami ustawy, chyba że statut stanowi inaczej. Po
  podjęciu uchwały przez radę inwestorów, towarzystwo funduszy inwestycyjnych
  zarządzające Funduszem zobowiązane jest do przekazania wniosku o
  przekształcenie Funduszu do Komisji Papierów Wartościowych i Giełd. W
  przypadku uzyskania zgody Komisji Papierów Wartościowych i Giełd,
  ograniczeń, o których mowa w art. 61 ustawy, o której mowa w art. 59 ust. 2,
  nie stosuje się.
                                       
                                   Art. 62.
1. Uczestnikami Funduszu mogą być wyłącznie następujący, uprawnieni
  pracownicy:
   1) osoby będące pracownikami PKP w dniu, w którym stało się skuteczne
     wykreślenie PKP z rejestru przedsiębiorstw państwowych,
   2) osoby, które przepracowały w PKP co najmniej 10 lat, a rozwiązanie
     stosunku pracy nastąpiło wskutek przejścia na emeryturę lub rentę albo z
     przyczyn określonych w art. 1 ust. 1 i art. 10 ust. 1 ustawy, o której
     mowa w art. 50 ust. 2,
   3) osoby, które po okresie zatrudnienia w PKP co najmniej 10 lat zostały
     przejęte przez innych pracodawców w trybie art. 23{1} Kodeksu pracy,
   4) osoby, które przepracowały łącznie co najmniej 10 lat w PKP lub w
     podmiocie gospodarczym utworzonym lub współutworzonym przez PKP przed
     dniem, w którym stało się skuteczne wykreślenie PKP z rejestru
     przedsiębiorstw państwowych, a rozwiązanie stosunku pracy nastąpiło
     wskutek przejścia na emeryturę lub rentę albo z przyczyn określonych w
     art. 1 ust. 1 ustawy, o której mowa w art. 50 ust. 2, albo zostały
     przejęte przez innych pracodawców w trybie art. 23{1} Kodeksu pracy,
 z tym że nie wyłącza się uprawnienia do dziedziczenia jednostek
  uczestnictwa.
2. Uczestnikiem Funduszu nie może być osoba, która skorzystała z prawa do
  nieodpłatnego nabycia akcji Skarbu Państwa na podstawie odrębnych przepisów.
3. Uprawnieni pracownicy mogą skorzystać z prawa do uczestniczenia w
  Funduszu, o ile w ciągu 6 miesięcy od dnia, w którym stał się skuteczny wpis
  PKP SA do rejestru handlowego, złożą pisemne oświadczenie o zamiarze
  uczestniczenia w Funduszu. Niezłożenie oświadczenia w terminie powoduje
  utratę prawa do uczestniczenia w Funduszu.
4. Minister właściwy do spraw transportu określi, w drodze rozporządzenia,
  szczegółowe zasady podziału uprawnionych pracowników na grupy ze względu na
  okresy zatrudnienia w PKP i PKP SA i ustalenia liczby jednostek uczestnictwa
  przypadających na każdą z tych grup.
5. PKP SA zobowiązana jest do przekazania towarzystwu funduszy inwestycyjnych
  listy osób uprawnionych do uczestniczenia w Funduszu oraz liczby jednostek
  uczestnictwa przypadających na jednego uczestnika, w celu utworzenia
  rejestru uczestników Funduszu.
                                       
                                   Art. 63.
1. Wpłat do Funduszu, niezbędnych do jego utworzenia, dokonuje się w drodze
  wniesienia przez PKP SA środków pieniężnych.
2. PKP SA przekazuje do Funduszu 15 % środków finansowych pochodzących z
  każdej sprzedaży akcji lub udziałów spółek utworzonych przez PKP SA,
  sprzedaży nieruchomości i praw z nimi związanych oraz innych składników
  majątkowych tej spółki, z wyłączeniem środków trwałych o niskiej
  jednostkowej wartości początkowej, w rozumieniu przepisów o rachunkowości.
3. Każda kolejna wpłata dokonywana przez PKP SA do Funduszu powiększa wartość
  jednostek uczestnictwa Funduszu przysługujących jego uczestnikom, na
  zasadach określonych w statucie Funduszu.
4. Łączna wartość środków finansowych przekazanych przez PKP SA do Funduszu
  nie może być większa niż iloczyn liczby uprawnionych pracowników oraz kwoty
  18 średnich wynagrodzeń miesięcznych w sektorze przedsiębiorstw, bez wypłat
  z zysku, obliczonych z okresu 6 miesięcy poprzedzających miesiąc, w którym
  PKP SA zbyło pierwsze akcje lub udziały jednej ze spółek, o których mowa w
  art. 14 lub w art. 19, na zasadach ogólnych.
                                       
                                   Art. 64.
1. Do dnia 31 grudnia 2010 r. statut nie może przewidywać rozwiązania
  Funduszu, a decyzja o rozwiązaniu Funduszu nie może być podjęta przez radę
  inwestorów.
2. Jednostki uczestnictwa nie mogą być umarzane przed upływem 2 lat od dnia,
  w którym PKP SA zbyło pierwsze akcje lub udziały jednej ze spółek, o których
  mowa w art. 14 lub w art. 19, na zasadach ogólnych.
                                       
                                  Rozdział 10
                      Zmiany w przepisach obowiązujących
                                       
                                    Art. 65.
W rozporządzeniu Prezydenta Rzeczypospolitej z dnia 24 października 1934 r. Prawo
upadłościowe (Dz.U. z 1991 r. Nr 118, poz. 512, z 1994 r. Nr 1, poz. 1,
z 1995 r. Nr 85, poz. 426, z 1996 r. Nr 6, poz. 43, Nr 43, poz.189, Nr 106,
poz. 496 i  Nr 149, poz. 703, z 1997 r. Nr 28, poz. 153, Nr 54, poz. 349, Nr
117, poz. 751, Nr 121, poz. 770 i Nr 140, poz. 940, z 1998 r. Nr 117, poz. 756
oraz z 2000 r. Nr 26, poz. 306) w art. 3:
a) w § 2 skreśla się wyrazy "przedsiębiorstwa państwowego "Polskie Koleje
  Państwowe",",
b) w § 3 po wyrazach "Państwowej Wytwórni Papierów Wartościowych" dodaje się
  przecinek i wyrazy "Polskich Kolei Państwowych Spółki Akcyjnej".
                                       
                                   Art. 66.
W ustawie z dnia 25 września 1981 r. o przedsiębiorstwach państwowych (Dz.U. z
1991 r. Nr 18, poz. 80, Nr 75, poz. 329, Nr 101, poz. 444 i Nr 107, poz. 464,
z 1993 r. Nr 18, poz. 82 i Nr 60, poz. 280, z 1994 r. Nr 1, poz. 3, Nr 80,
poz. 368 i Nr 113, poz. 547, z 1995 r. Nr 1, poz. 2, Nr 95, poz. 474 i Nr 154,
poz. 791, z 1996 r. Nr 90, poz. 405, Nr 106, poz. 496, Nr 118, poz. 561 i Nr
156, poz. 775 oraz z 1997 r. Nr 43, poz. 272, Nr 106, poz. 675, Nr 121, poz.
769 i poz. 770 i Nr 123, poz. 777 oraz z 2000 r.  Nr 26, poz. 306) wprowadza
się następujące zmiany:
1) w art. 4 w ust. 1 skreśla się pkt 1;
2) w art. 17 skreśla się ust. 2.
                                       
                                   Art. 67.
W ustawie z dnia 30 sierpnia 1991 r. o zakładach opieki zdrowotnej (Dz.U. Nr
91, poz. 408, z 1992 r. Nr 63, poz. 315, z 1994 r. Nr 121, poz. 591, z 1995 r.
Nr 138, poz. 682, z 1996 r. Nr 24, poz. 110, z 1997 r. Nr 104, poz. 661, Nr
121, poz. 769 i Nr 158, poz. 1041, z 1998 r. Nr 106, poz. 668, Nr 117, poz.
756 i Nr 162, poz. 1115, z 1999 r. Nr 28, poz. 255 i poz. 256 i Nr 84, poz.
935 oraz z 2000 r. Nr 3, poz. 28, Nr 12, poz. 136 i Nr 43, poz. 489) wprowadza
się następujące zmiany:
1) w art. 8 w ust. 1 skreśla się pkt 1a;
2) w art. 8a skreśla się ust. 4;
3) w art. 32e w ust. 9 skreśla się wyrazy "a w stosunku do zakładów opieki
  zdrowotnej utworzonych przez przedsiębiorstwo państwowe "Polskie Koleje
  Państwowe" z Ministrem Transportu i Gospodarki Morskiej";
4) art. 35d otrzymuje brzmienie:
    "Art. 35d. Publiczny zakład opieki zdrowotnej, utworzony w celu
            określonym w art. 1 ust. 2, prowadzony jest w formie przewidzianej
            w przepisach wymienionych w art. 8a ust. 2.";
5) w art. 45 skreśla się ust. 2;
6) w art. 69:
   a) w ust. 1 skreśla się wyrazy "oraz przez przedsiębiorstwo państwowe
     "Polskie Koleje Państwowe"",
   b) w ust. 3 skreśla się wyrazy "a w stosunku do zakładów opieki zdrowotnej
     utworzonych przez przedsiębiorstwo państwowe "Polskie Koleje Państwowe" Minister
Transportu i Gospodarki Morskiej,";
7) w art. 70:
   a) w ust. 1 skreśla się wyrazy "oraz przez przedsiębiorstwo państwowe
     "Polskie Koleje Państwowe"",
   b) w ust. 2 skreśla się wyrazy "a w stosunku do zakładów opieki zdrowotnej
     utworzonych przez przedsiębiorstwo państwowe "Polskie Koleje Państwowe" Minister
Transportu i Gospodarki Morskiej,".
                                       
                                   Art. 68.
W ustawie z dnia 30 sierpnia 1996 r. o komercjalizacji i prywatyzacji
przedsiębiorstw państwowych (Dz.U. Nr 118, poz. 561 i Nr 156, poz. 775, z 1997
r. Nr 32, poz. 184, Nr 98, poz. 603, Nr 106, poz. 673, Nr 121, poz. 770, Nr
137, poz. 926 i Nr 141, poz. 945, z 1998 r. Nr 106, poz. 668, z 1999 r. Nr 40,
poz. 400 i Nr 101, poz. 1178 oraz z 2000 r. Nr 15, poz. 180, Nr 26, poz. 306 i
Nr 31, poz. 383 ) w art. 3 w ust. 3 pkt 7 otrzymuje brzmienie:
  "7) działających na podstawie ustaw innych, niż ustawa o przedsiębiorstwach
     państwowych, chyba że przedsiębiorstwa te podlegają komercjalizacji w
     drodze odrębnych ustaw,".
                                       
                                   Art. 69.
W ustawie z dnia 27 czerwca 1997 r. o transporcie kolejowym (Dz.U. Nr 96, poz.
591, z 1998 r. Nr 106, poz. 668 oraz z 1999 r. Nr 84, poz. 934) wprowadza się
następujące zmiany:
1) w art. 4 w pkt 10 kropkę zastępuje się przecinkiem oraz dodaje się pkt 11
  w brzmieniu:
     "11) regionalnych przewozach pasażerskich - należy przez to rozumieć
       kolejowe przewozy pasażerskie w granicach jednego województwa lub
       realizujące połączenia z sąsiednim województwem.";
2) w art. 5:
   a) w ust. 1:
     - skreśla się pkt 2,
     - pkt 3 otrzymuje brzmienie:
         "3) linie o znaczeniu lokalnym",
   b) skreśla się ust. 3,
   c) dodaje się ust. 4 w brzmieniu:
     "4. Minister właściwy do spraw transportu określi, w drodze
       rozporządzenia, rodzaje budynków, budowli i urządzeń przeznaczonych do
       prowadzenia ruchu kolejowego, biorąc pod uwagę funkcje jakie obiekty
       te spełniają w prowadzeniu ruchu kolejowego przy uwzględnieniu
       warunków bezpieczeństwa.";
3) w art. 9 dodaje się ust. 3 i ust. 4 w brzmieniu:
     "3. Minister właściwy do spraw transportu może nałożyć na zarząd kolei
       obowiązek wykonania połączenia linii kolejowych należących do jednego
       lub kilku zarządów kolei, jeśli względy obronne lub inny ważny interes
       państwa tego wymaga.
     4. Nakładający obowiązek zapewnia środki finansowe niezbędne do
       wykonania nałożonego zadania";
4) w art.10 dodaje się ust. 8 w brzmieniu:
     "8. Minister właściwy do spraw transportu określi, w drodze rozporządzeń,
       szczegółowe zasady:
         1) udostępniania linii kolejowych,
         2) współdziałania zarządów kolei między sobą i z przewoźnikami
           kolejowymi, w tym w szczególności określi formę i informacje,
           które powinien zawierać wniosek w sprawie udostępnienia linii
           kolejowej i tryb jego rozpatrywania, elementy umowy o
           udostępnieniu linii kolejowych, obowiązki i uprawnienia zarządów
           kolei i przewoźników kolejowych oraz warunki zawierania umów
           między zarządami kolei i przewoźnikami kolejowymi,
         3) obsługi podróżnych poprzez określenie obowiązków przedsiębiorców
           w celu zapewnienia właściwego standardu w zakresie obsługi
           podróżnych.";
5) w art. 13 ust. 1 otrzymuje brzmienie:
      "1. Zarząd kolei jest zobowiązany uzyskać, na każdy typ budowli i
       urządzeń przeznaczonych do prowadzenia ruchu kolejowego, świadectwo
       dopuszczenia do eksploatacji, wydane przez Głównego Inspektora
       Kolejnictwa.";
6) w art. 14 w ust. 4, w art. 16, w art. 17 w ust. 4 wyraz "zarządzenia"
  zastępuje się wyrazem "rozporządzenia";
7) w art. 21:
   a) ust. 1a otrzymuje brzmienie:
      "1a. Inwestycje oraz koszty utrzymania linii kolejowych, o których mowa
         w art. 5 ust. 1 pkt 3, mogą być finansowane z budżetów jednostek
         samorządu terytorialnego",
   b) w ust. 5 skreśla się wyrazy "2 i";
8) w art. 22 dodaje się ust. 3-11 w brzmieniu:
     "3. Organizowanie i dotowanie regionalnych przewozów pasażerskich należy
       do zadań własnych samorządu województwa, a środki finansowe na te
       zadania określa corocznie ustawa budżetowa.
     4. Przewozy pasażerskie, o których mowa w ust. 3, mogą być
       dofinansowywane z budżetów jednostek samorządu terytorialnego.
     5. Organizowanie i dotowanie kolejowych przewozów pasażerskich o zasięgu
       międzywojewódzkim, z wyjątkiem przewozów kwalifikowanych, należy do
       zadań ministra właściwego do spraw transportu, działającego w tym
       zakresie w porozumieniu z ministrem właściwym do spraw finansów
       publicznych. Środki finansowe na te zadania określa corocznie ustawa
       budżetowa, do czasu osiągnięcia rentowności tych przewozów.
     6. Zadania, o których mowa w ust. 3-5, realizowane są na podstawie umowy
       zawartej pomiędzy organem jednostki samorządu terytorialnego lub
       ministrem właściwym do spraw transportu, a przewoźnikiem kolejowym.
     7. W przypadku wystąpienia oszczędności w dotacji przedmiotowej, o
       której mowa w ust. 1 i ust. 2, upoważnia się ministra właściwego do
       spraw finansów publicznych do ich przeznaczenia na dotację celową na
       dofinansowanie zadań bieżących samorządów województw w zakresie
       organizowania i dotowania regionalnych przewozów pasażerskich.
     8. Podziału dotacji, o której mowa w ust. 7, dla samorządów
       poszczególnych województw dokonuje minister właściwy do spraw finansów
       publicznych, na wniosek ministra właściwego do spraw transportu.
     9. W przypadku, o którym mowa w ust. 7, nie stosuje się przepisów art.
       96 ustawy z dnia 26 listopada 1998 r. o finansach publicznych (Dz.U.
       Nr 155, poz. 1014, z 1999 r. Nr 38, poz. 360, Nr 49, poz. 485, Nr 70,
       poz. 778 i Nr 110, poz. 1255 oraz z 2000 r. Nr 6, poz. 69, Nr 12, poz.
       136 i Nr 48, poz. 550).
     10. Rada Ministrów, po zasięgnięciu opinii reprezentacji jednostek
       samorządu terytorialnego, określi, w drodze rozporządzenia,
       szczegółowe zasady ustalania, tryb i organy dokonujące przekazywania
       dotacji budżetowej dla samorządów województw oraz terminy, od których
       samorządy województw rozpoczną organizowanie i dotowanie regionalnych
       przewozów pasażerskich, biorąc pod uwagę liczbę mieszkańców
       województwa, długość linii kolejowych w województwie oraz zagrożenie
       szczególnie wysokim bezrobociem strukturalnym.
     11. Rada Ministrów określi, w drodze rozporządzenia, szczegółowe zasady
       organizowania zadań, o których mowa w ust. 3-5, oraz tryb wyboru
       przewoźników, kierując się zasadami uczciwej konkurencji i ochroną
       interesów konsumentów, w szczególności określi: kryteria ustalania
       zapotrzebowania na przewozy, dopuszczalne formy organizacyjne
       wykonywania przewozów oraz kryteria oceny oferty przewoźników.";
9) po art. 22 dodaje się art. 22a w brzmieniu:
    "Art.22a. Rozwój infrastruktury transportu kombinowanego, w szczególności
           terminale oraz ich wyposażenie w urządzenia przeładunkowe, może być
           finansowany z budżetu państwa.";
10) art. 26 otrzymuje brzmienie:
    "Art. 26. W sprawach koncesjonowania działalności gospodarczej, o której
           mowa w art. 24, stosuje się odpowiednio przepisy ustawy z dnia 19
           listopada 1999 r. - Prawo działalności gospodarczej (Dz.U. Nr 101,
           poz. 1178), z uwzględnieniem przepisów niniejszego rozdziału.";
11) art. 27 otrzymuje brzmienie:
    "Art. 27. Organem właściwym do udzielania, odmowy udzielania, zmiany i
           cofania koncesji na działalność gospodarczą polegającą na:
           1) zarządzaniu liniami kolejowymi,
           2) wykonywaniu przewozów kolejowych,
         jest minister właściwy do spraw transportu.";
12) w art. 29, w art. 30 w ust. 1, w art. 31, w art. 32 w ust. 1 i w ust. 2 w
  zdaniach wstępnych wyrazy "podmiot gospodarczy" zastępuje się wyrazem
  "przedsiębior-ca";
13) w art. 29 pkt 1 otrzymuje brzmienie:
     "1) wykaże się posiadaniem tytułu prawnego do używania linii kolejowej
       spełniającej warunki, o których mowa w art. 7 ust. 1,";
14) w art. 30 w ust. 1 pkt 1 otrzymuje brzmienie:
     "1) wykaże się posiadaniem tytułu prawnego do dysponowania kolejowymi
       pojazdami szynowymi, w tym pojazdami z napędem, spełniającymi warunki
       określone przepisami wydanymi na podstawie art. 7 ust. 4,";
15) po art. 30 dodaje się art. 30a w brzmieniu:
      "Art. 30a. 1. W koncesji określa się szczegółowo przedmiot i zakres
             działalności gospodarczej, obszar na którym działalność ta
             będzie prowadzona oraz datę jej rozpoczęcia.
         2. Organ koncesyjny określa w koncesji:
           1) szczegółowe warunki wykonywania działalności gospodarczej
             będącej przedmiotem koncesji,
           2) warunki zaprzestania działalności gospodarczej w okresie
             ważności koncesji, po jej wygaśnięciu lub cofnięciu,
           3) wymagania dotyczące kolejowych pojazdów szynowych użytkowanych
             przez przewoźnika.
         3. Koncesji udziela się na czas oznaczony, nie krótszy niż 10 lat i
           nie dłuższy niż 50 lat, z zastrzeżeniem ust. 4.
         4. Na wniosek przedsiębiorcy ubiegającego się o koncesję, koncesja
           może być udzielona na czas krótszy, niż określony w ust. 3, lecz
           nie krótszy niż 2 lata.";
16) w art. 31:
   a) dotychczasową treść oznacza się jako ust. 1 i w ustępie tym :
     - po pkt 2 dodaje się pkt 2a i 2b w brzmieniu:
        "2a) nie zgłoszono wniosku o ogłoszenie jego upadłości lub nie
         znajduje się w stanie likwidacji,
        2b) ma możliwości techniczne gwarantujące prawidłowe wykonywanie
         działalności objętej koncesją,",
     - pkt 3 otrzymuje brzmienie:
         "3) zapewnia organizację zarządzania umożliwiającą sprawowanie
         właściwego nadzoru nad koncesjonowaną działalnością oraz nad
         przestrzeganiem bezpieczeństwa w transporcie kolejowym,",
   b) dodaje się nowy ust. 2 w brzmieniu:
     "2. Minister właściwy do spraw transportu określi, w drodze
       rozporządzenia, dokumenty, których posiadanie wskazuje na możliwości
       spełnienia warunków technicznych i organizacyjnych zapewniających
       prawidłowe wykonywanie działalności objętej koncesją, mając na uwadze
       zapewnienie bezpieczeństwa w transporcie kolejowym.";
17) po art. 31 dodaje się art. 31a-31d w brzmieniu:
      "Art. 31a. 1. Organ koncesyjny może ograniczyć liczbę udzielonych
             koncesji w określonym zakresie lub na określonym obszarze ze
             względu na obronność lub bezpieczeństwo państwa albo inny ważny
             interes publiczny, a także na wniosek sejmiku województwa w
             zakresie publicznego transportu osób na obszarze województwa.
         2. W przypadku określonym w ust. 1, postępowanie w sprawie
           udzielenia koncesji prowadzi się na zasadach i w trybie
           określonych w art. 19 i art. 20 ust. 1 pkt 4 ustawy z dnia 19
           listopada 1999 r. - Prawo działalności gospodarczej.
      Art. 31b. 1. Wniosek o udzielenie koncesji powinien zawierać:
           1) oznaczenie przedsiębiorcy, jego siedzibę i adres,
           2) imiona i nazwiska osób uprawnionych do występowania w imieniu
             przedsiębiorcy, a w razie ustanowienia pełnomocników do
             dokonywania czynności prawnych w imieniu przedsiębiorcy - również
             ich imiona i nazwiska,
           3) numer w rejestrze przedsiębiorców,
           4) szczegółowe określenie przedmiotu i zakresu zamierzonej
             działalności, w tym obszaru na którym działalność ma być
             wykonywana,
           5) określenie czasu, na jaki koncesja ma być udzielona, ze
             wskazaniem daty rozpoczęcia działalności.
         2. Do wniosku należy dołączyć:
           1) dokumenty:
                 a) przedstawiające status prawny przedsiębiorcy,
                 b) potwierdzające spełnienie warunków, o których mowa w art.
                   29, 30 i art. 31,
           2) informacje:
                 a) o dotychczasowej działalności przedsiębiorcy, w tym
                   sprawozdania finansowe z ostatnich trzech lat, jeżeli
                   przedsiębiorca wykonywał lub wykonuje działalność
                   gospodarczą,
                 b) o toczących się postępowaniach: upadłościowym, układowym,
                   ugodowym lub likwidacyjnym wobec wnioskodawcy bądź
                   jednostki zależnej od wnioskodawcy,
                 c) czy wniosek o udzielenie koncesji dotyczy wykonywania
                   przewozu osób czy rzeczy ze wskazaniem obszaru lub relacji
                   przewozowych, a w przypadku przewozu rzeczy również ich
                   rodzaju.
    Art. 31c. Warunkiem wykonywania działalności gospodarczej, o której mowa w
           art. 24, jest spełnianie warunków wymaganych do otrzymania
           koncesji.
    Art. 31d. Przedsiębiorca, któremu została udzielona koncesja może złożyć
           wniosek o przedłużenie jej ważności, jednak nie później niż na 12
           miesięcy przed dniem jej wygaśnięcia.";
18) w art. 32:
   a) w ust. 1:
     - pkt 1 otrzymuje brzmienie:
        "1) zatrudnia na stanowiskach, określonych w przepisach wydanych na
         podstawie art. 19, osoby niespełniające wymogów określonych w tych
         przepisach,",
     - w pkt 3 kropkę zastępuje się przecinkiem oraz dodaje się pkt 4 i pkt 5
       w brzmieniu:
         "4) nie podjął działalności objętej koncesją mimo wezwania organu
           koncesyjnego lub zaprzestał wykonywania działalności gospodarczej
           objętej koncesją,
         5) został pozbawiony prawa wykonywania działalności gospodarczej
           objętej koncesją na podstawie prawomocnego orzeczenia sądowego.",
   b) w ust. 2 w pkt 2 kropkę zastępuje się przecinkiem oraz dodaje się pkt 3
     i pkt 4 w brzmieniu:
     "3) narusza szczególne warunki wykonywania działalności gospodarczej,
       określone w koncesji,
     4) w wyznaczonym terminie nie usunął stanu faktycznego lub prawnego
       niezgodnego z warunkami określonymi w koncesji lub z przepisami
       regulującymi działalność gospodarczą objętą koncesją.",
   c) dodaje się ust. 3 w brzmieniu:
     "3. Organ koncesyjny może cofnąć koncesję lub zmienić jej zakres ze
       względu na zagrożenie obronności i bezpieczeństwa państwa lub innego
       ważnego interesu publicznego.";
19) w art. 33 ust. 2 otrzymuje brzmienie:
     "2. Główny Inspektor wykonuje również zadania administracji
       architektoniczno-budowlanej i nadzoru budowlanego w dziedzinie
       transportu kolejowego, określone w odrębnych przepisach.";
20) w rozdziale 6 po art. 46 dodaje się art. 46a w brzmieniu:
      "Art. 46a. 1. W przypadkach szczególnie uzasadnionych, dopuszcza się
             odstępstwo od warunków usytuowania budynków lub budowli oraz
             wykonywania robót ziemnych, określonych na podstawie art. 46.
             Odstępstwo nie może powodować zagrożenia życia ludzi lub
             bezpieczeństwa mienia oraz bezpieczeństwa i prawidłowego ruchu
             kolejowego, a także nie może zakłócać działania urządzeń
             służących do eksploatacji linii kolejowych.
         2. Właściwy organ administracji architektoniczno-budowlanej i
           nadzoru budowlanego, w rozumieniu przepisów prawa budowlanego, po
           uzyskaniu upoważnienia ministra właściwego do spraw transportu, w
           drodze postanowienia, udziela bądź odmawia zgody na odstępstwo.
         3. Wniosek do ministra właściwego do spraw transportu w sprawie
           upoważnienia do udzielenia zgody na odstępstwo, właściwy organ
           składa po uzyskaniu pozytywnej opinii właściwego zarządu kolei,
           przed wydaniem decyzji o pozwoleniu na budowę lub o zmianie
           sposobu użytkowania obiektu budowlanego.
          Wniosek powinien zawierać:
           1) charakterystykę obiektu wraz z informacją dotyczącą
             przeznaczenia obiektu oraz projekt zagospodarowania działki lub
             terenu z naniesioną granicą obszaru kolejowego, planowanym do
             budowy obiektem wraz z określeniem odległości tego obiektu od
             granicy terenu kolejowego, a jeżeli odstępstwo mogłoby mieć wpływ
             na środowisko lub nieruchomości sąsiednie - również projekty
             zagospodarowania tych nieruchomości, z uwzględnieniem istniejącej
             i projektowanej zabudowy,
           2) szczegółowe uzasadnienie konieczności wprowadzenia odstępstwa,
           3) pozytywną opinię właściwego terytorialnie okręgowego inspektora
             kolejnictwa,
           4) pozytywną opinię wojewódzkiego konserwatora zabytków w
             odniesieniu do obiektów budowlanych wpisanych do rejestru
             zabytków oraz innych obiektów budowlanych usytuowanych na
             obszarach objętych ochroną konserwatorską,
           5) w zależności od potrzeb - pozytywną opinię innych
             zainteresowanych organów i jednostek.
         4. Minister właściwy do spraw transportu może uzależnić upoważnienie
           do wyrażenia zgody na odstępstwo od spełnienia dodatkowych
           warunków.";
21) w art. 48 dodaje się ust. 6 w brzmieniu:
  "6. Minister właściwy do spraw transportu, w porozumieniu z ministrem
     właściwym do spraw wewnętrznych, określi, w drodze rozporządzenia,
     przepisy porządkowe obowiązujące na obszarze kolejowym, w pociągach i
     innych kolejowych pojazdach szynowych z uwzględnieniem warunków
     funkcjonowania transportu kolejowego.".
                                       
                                   Art. 70.
W ustawie z dnia 27 czerwca 1997 r. o służbie medycyny pracy (Dz.U. Nr 96,
poz. 593 oraz z 1998 r. Nr 106, poz. 668) w art. 27:
a) w ust. 1 wyrazy "przedsiębiorstwo państwowe "Polskie Koleje Państwowe""
  zastępuje się wyrazami "Polskie Koleje Państwowe  Spółka Akcyjna"",
b) w ust. 2 wyrazy  "przedsiębiorstwo państwowe "Polskie Koleje Państwowe"
  Minister Transportu i Gospodarki Morskiej" zastępuje się wyrazami "Polskie
  Koleje Państwowe  Spółka Akcyjna" - minister właściwy do spraw transportu".
                                       
                                   Art. 71.
W ustawie z dnia 20 sierpnia 1997 r. o Krajowym Rejestrze Sądowym (Dz.U. Nr
121, poz. 769, z 1998 r. Nr 155, poz. 1015 oraz z 1999 r. Nr 101, poz. 1178) w
art. 64 pkt 3 otrzymuje brzmienie:
   "3) skreśla się art. 17".
                                   Art. 72.
W ustawie z dnia 24 lipca 1998 r. o zmianie niektórych ustaw określających
kompetencje organów administracji publicznej - w związku z reformą ustrojową
państwa (Dz.U. Nr 106, poz. 668, Nr 162, poz. 1115 i poz. 1126 oraz z 2000 r.
Nr 12, poz. 136) skreśla się art. 148.
                                       
                                   Art. 73.
W ustawie z dnia 17 grudnia 1998 r. o emeryturach i rentach z Funduszu
Ubezpieczeń Społecznych (Dz.U. Nr 162, poz.1118, z 1999 r. Nr 38, poz. 360, Nr
70, poz. 774, Nr 72, poz. 801 i  poz. 802 i Nr 106, poz. 1215 oraz z 2000 r.
Nr 2, poz. 26, Nr 9, poz. 118 i Nr 19, poz. 238) w art. 42:
a) w ust. 1 w pkt 2 kropkę na końcu zastępuje się przecinkiem oraz dodaje się
  pkt 3 w brzmieniu:
     "3) podmiotach wydzielonych z przedsiębiorstwa państwowego "Polskie
       Koleje Państwowe" w okresie od dnia 1 września 1999 r. do dnia  wpisu
       spółki "Polskie Koleje Państwowe Spółka Akcyjna" do rejestru
       handlowego.",
b) dodaje się ust. 3 w brzmieniu:
     "3. Od dnia wpisu spółki "Polskie Koleje Państwowe Spółka Akcyjna" do
       rejestru handlowego pracownikami kolejowymi, w rozumieniu ustawy, są
       również pracownicy zatrudnieni w tej spółce oraz w innych podmiotach
       wydzielonych z tej spółki na podstawie ustawy z dnia ....... o
       komercjalizacji, restrukturyzacji i prywatyzacji przedsiębiorstwa
       państwowego "Polskie Koleje Państwowe" (Dz.U. Nr ..., poz. ....,).".
                                       
                                  Rozdział 11
                        Przepisy przejściowe i końcowe
                                       
                                   Art. 74.
1. Byłemu pracownikowi kolejowemu pobierającemu emeryturę lub rentę z tytułu
  niezdolności do pracy przyznaną na podstawie przepisów o zaopatrzeniu
  emerytalnym pracowników kolejowych i ich rodzin lub przepisów ustawy z dnia
  12 czerwca 1975 r. o świadczeniach z tytułu wypadków przy pracy i chorób
  zawodowych (Dz.U. z 1983 r. Nr 30, poz. 144, z 1989 r. Nr 35, poz.192, z
  1990 r. Nr 36, poz. 206, z 1991 r. Nr 94, poz. 422, z 1995 r. Nr 4, poz. 17,
  z 1996 r. Nr 24, poz. 110 i Nr 100, poz. 461 oraz z 1998 r. Nr 106, poz. 668
  i Nr 162, poz. 1118) albo przepisów ustawy z dnia 17 grudnia 1998 r. o
  emeryturach i rentach z Funduszu Ubezpieczeń Społecznych (Dz.U. Nr 162, poz.
  1118, z 1999 r. Nr 38, poz. 360, Nr 70, poz. 774, Nr 72, poz. 801 i poz. 802
  i Nr 106, poz. 1215 oraz z 2000 r. Nr 2, poz. 26, Nr 9, poz. 118 i Nr 19,
  poz. 238), a także członkom rodziny tego pracownika pobierającym po nim
  rentę rodzinną przyznaną na podstawie wymienionych przepisów, przysługuje
  prawo do deputatu węglowego w ilości 1800 kg węgla kamiennego rocznie, w
  formie ekwiwalentu pieniężnego.
2. Za podstawę ustalenia wysokości ekwiwalentu pieniężnego, o którym mowa w
  ust. 1, przyjmuje się przeciętną średnioroczną cenę detaliczną 1000 kg węgla
  kamiennego z roku poprzedzającego rok, w którym ekwiwalent ma być wypłacany,
  ogłaszaną przez Prezesa Głównego Urzędu Statystycznego w terminie do dnia 20
  stycznia każdego roku, w formie komunikatu, w Dzienniku Urzędowym
  Rzeczypospolitej Polskiej "Monitor Polski", skorygowaną o przewidywany w
  ustawie budżetowej średnioroczny wskaźnik wzrostu cen towarów i usług
  konsumpcyjnych dla gospodarstw domowych emerytów i rencistów na rok
  planowany.
3. Świadczenie określone w ust. 1 przysługuje również emerytowi lub
  renciście, który pobiera emeryturę lub rentę z tytułu zatrudnienia w
  okresach równorzędnych z okresami zatrudnienia na kolei oraz osobie, której
  przyznano kolejową emeryturę lub rentę w drodze wyjątku.
4. Prawo do deputatu węglowego nie przysługuje jednak emerytowi lub
  renciście, jeżeli nie przysługiwało mu w okresie zatrudnienia, z tytułu
  którego powstało prawo do emerytury lub renty.
5. Ekwiwalent pieniężny, o którym mowa w ust. 1, przyznaje i wypłaca w dwóch
  terminach wraz z wypłatą emerytury lub renty: w marcu - za okres od 1
  stycznia do 30 czerwca i we wrześniu - za okres od 1 lipca do 31 grudnia
  każdego roku Zakład Ubezpieczeń Społecznych z dotacji celowej z budżetu
  państwa.
6. W przypadku przyznania emerytury lub renty po terminie wypłaty ekwiwalentu
  pieniężnego, ekwiwalent należny od dnia przyznania emerytury lub renty do
  końca półrocznego okresu, o którym mowa w ust. 5, wypłaca się łącznie z
  pierwszą należnością z tytułu emerytury lub renty.
7. W przypadku przyznania renty rodzinnej po emerycie lub renciście
  ekwiwalent pieniężny z tytułu tej renty przysługuje dopiero po upływie
  okresu, za który został wypłacony emerytowi lub renciście.
8. Emerytom lub rencistom przebywającym w domach pomocy społecznej ekwiwalent
  pieniężny wypłaca się miesięcznie wraz z wypłatą emerytury lub renty.
9. W przypadku, gdy rentę rodzinną pobiera więcej niż jedna osoba wszystkim
  tym osobom przysługuje łącznie jeden ekwiwalent. W razie podziału renty
  rodzinnej ekwiwalent pieniężny ulega podziałowi w częściach równych,
  odpowiednio do liczby uprawnionych.
10. Emeryci i renciści nabywają prawo do ekwiwalentu pieniężnego z dniem
  przyznania emerytury lub renty.
11. Prawo do pobierania ekwiwalentu pieniężnego ustaje lub ulega zawieszeniu
  wraz z ustaniem prawa do emerytury lub renty.
                                       
                                   Art. 75.
1. Z dniem wpisu PKP SA do rejestru handlowego właściwe organy koncesyjne
  określone odrębnymi przepisami dokonają przeniesienia na rzecz tej spółki
  uprawnień wynikających z koncesji otrzymanych przez PKP na prowadzenie
  działalności gospodarczej polegającej na: zarządzaniu liniami kolejowymi,
  wykonywaniu przewozów kolejowych osób i rzeczy, obrocie energią elektryczną,
  przesyłaniu i dystrybucji energii elektrycznej oraz świadczeniu usług
  telekomunikacyjnych.
2. Przepis ust. 1 stosuje się również do przeniesienia uprawnień wynikających
  z koncesji otrzymanych przez apteki i hurtownie farmaceutyczne PKP na apteki
  i hurtownie farmaceutyczne prowadzone przez PKP SA.
3. Przepis ust. 1 stosuje się także do spółek powstałych w wyniku
  restrukturyzacji PKP SA, o których mowa w art. 2 ust. 3 pkt 1, odpowiednio
  do ustalonego dla nich zakresu i obszaru działalności gospodarczej, jeżeli
  spełniają one warunki do otrzymania stosownych koncesji.
4. Za przeniesienie uprawnień z koncesji, o których mowa w ust. 1-3, nie
  pobiera się opłat.
                                       
                                   Art. 76.
1. Przedsiębiorcy, którzy przed dniem wejścia w życie ustawy otrzymali
  koncesję na podstawie przepisów o transporcie kolejowym wystąpią w terminie
  6 miesięcy od dnia wejścia jej w życie do organu koncesyjnego z wnioskiem o
  zmianę koncesji stosownie do przepisów ustawy z dnia 27 czerwca 1997 r. o
  transporcie kolejowym w brzmieniu nadanym niniejszą ustawą. Do czasu wydania
  decyzji w tej sprawie przedsiębiorca prowadzi działalność gospodarczą w
  dotychczasowym zakresie.
2. Niezłożenie wniosku w terminie określonym w ust. 1 powoduje wygaśnięcie
  koncesji z mocy prawa.
3. Organ koncesyjny, w terminie 9 miesięcy od dnia wejścia w życie ustawy,
  wyda decyzję, o której mowa w ust. 1.
4. Niespełnienie warunków wymaganych do zmiany koncesji, o której mowa w ust.
  1,  powoduje jej wygaśnięcie.
5. Niepodjęcie przez przedsiębiorcę, do dnia wejścia w życie ustawy,
  działalności gospodarczej określonej w koncesji, powoduje jej wygaśnięcie z
  dniem wejścia w życie ustawy, z mocy prawa. Organ koncesyjny stwierdza z
  urzędu wygaśnięcie koncesji.
6. Przedsiębiorca, o którym mowa w ust. 5, może wystąpić z wnioskiem o
  ponowne udzielenie koncesji nie wcześniej niż po upływie 3 miesięcy od dnia
  wygaśnięcia koncesji.
                                       
                                   Art. 77.
Minister właściwy do spraw transportu może czasowo zawiesić w okresie do dnia
1 stycznia 2001 r. lub ograniczyć przedmiotowo i obszarowo udzielanie koncesji
ze względu na zagrożenie obronności lub bezpieczeństwa państwa, a także inny
ważny interes publiczny, ogłaszając o tym w Monitorze Sądowym i Gospodarczym.
                                   Art. 78.
1. Minister właściwy do spraw transportu, w terminie 3 miesięcy od dnia
  wejścia w życie ustawy, ogłosi w Monitorze Sądowym i Gospodarczym oraz w
  dzienniku o zasięgu ogólnokrajowym liczbę koncesji i ich zasięg terytorialny
  na zarządzanie liniami kolejowymi i wykonywanie przewozów kolejowych,
  uwzględniając specyfikę przewozu osób i rzeczy.
2. Ogłoszenie, o którym mowa w ust. 1, powinno zawierać:
   1) określenie przedmiotu, zakresu działalności gospodarczej i obszaru, na
     który ma być wydana koncesja,
   2) szczególne warunki wykonywania działalności gospodarczej, na którą ma
     być wydana koncesja,
   3) termin składania wniosków o udzielenie koncesji,
   4) wymagane dokumenty i informacje dodatkowe.
3. Do wniosków złożonych przed dniem wejścia w życie ustawy stosuje się
  przepisy ustawy, o której mowa w art. 69, w tym przepisy dotyczące treści
  wniosku o koncesję.
                                   Art. 79.
1. Środki finansowe na realizację zadań określonych w art. 22 ust. 3 i ust. 5
  ustawy, o której mowa w art. 69, zostaną uwzględnione w ustawie budżetowej w
  latach 2001-2005, w następujących kwotach:
   1) w roku 2001 - w kwocie 300 000 000 zł,
   2) w roku 2002 - w kwocie 500 000 000 zł,
   3) w roku 2003 - w kwocie 800 000 000 zł,
   4) w latach 2004-2005 - w kwocie co najmniej 800 000 000 zł rocznie.
2. Środki finansowe, o których mowa w ust. 1, uwzględniają kwoty przeznaczone
  na nabywanie kolejowych pojazdów szynowych niezbędnych dla realizacji zadań
  określonych w ust. 1, w wysokości nie mniejszej niż 10% kwoty tych środków.
  Szczegółowe warunki przekazania i wykorzystania tych środków ustala umowa
  określona w art. 22 ust. 6 ustawy, o której mowa w art. 69.
3. Kolejowe pojazdy szynowe, o których mowa w ust. 2, obejmują wyłącznie nowe
  pojazdy nabywane od krajowych przedsiębiorców - producentów kolejowych
  pojazdów szynowych, na podstawie umów sprzedaży lub umów o oddanie
  kolejowych pojazdów szynowych do odpłatnego korzystania z prawem do ich
  nabycia.
4. Rada Ministrów określi, w drodze rozporządzenia, wykaz krajowych
  przedsiębiorców - producentów kolejowych pojazdów szynowych, o których mowa
  w ust. 3.
                                       
                                   Art. 80.
1. W sprawach wszczętych na podstawie przepisów art. 13a - f  ustawy, o
  której mowa w art.1 pkt 1, przed dniem wykreślenia PKP z rejestru
  przedsiębiorstw państwowych, stosuje się odpowiednio przepisy ustawy.
2. W sprawach, o których mowa w art. 34-37, wszczętych przed dniem wejścia w
  życie ustawy stosuje się przepisy ustawy.
                                       
                                   Art. 81.
1. W okresie od dnia 1 stycznia 2003 r. do dnia 31 grudnia 2006 r. PKP SA
  przekaże gminom niesprzedane, z powodu niezłożenia pisemnych oświadczeń
  woli, w trybie art. 43, przez osoby, o których mowa w art. 42, budynki
  mieszkalne lub lokale mieszkalne wraz z prawem do odpowiedniej przynależnej
  do nich części gruntu oraz towarzyszącymi obiektami infrastruktury
  technicznej, zwane dalej "nieruchomościami".
2. Przekazaniu mogą podlegać nieruchomości, w stosunku do których PKP SA w
  okresie, o którym mowa w ust. 1, złoży gminom właściwym ze względu na
  miejsce położenia tych nieruchomości oświadczenia o zamiarze ich przekazania
  wraz z:
   1) pełnymi odpisami z ksiąg wieczystych, urządzonych dla przekazywanych
     nieruchomości, a w szczególności, potwierdzającymi prawo przekazującego
     do gruntów oraz własność położonych na nich budynków i innych urządzeń,
   2) dokumentacją budowy i dokumentacją powykonawczą budynków i urządzeń, a
     także książką obiektu budowlanego, a w razie ich braku - inwentaryzacją
     budynków i urządzeń,
   3) informacją o tym, kiedy i jakie remonty lub modernizacje zostały w
     przekazanych obiektach przeprowadzone w okresie ostatnich 10 lat.
3. Nieruchomość może być też przekazana w razie braku dokumentacji, o której
  mowa w ust. 2 pkt 2. W tym przypadku gminie przysługuje roszczenie wobec
  przekazującego nieruchomość o zwrot uzasadnionych kosztów sporządzenia
  inwentaryzacji budynków i urządzeń wchodzących w skład nieruchomości, której
  nie wykonano do dnia przekazania nieruchomości.
4. Przekazania nieruchomości dokonuje się w drodze umowy zawartej w formie
  aktu notarialnego.
5. Jeśli zostały spełnione warunki, określone w ust. 2, PKP SA przysługuje w
  stosunku do gminy roszczenie o zawarcie umowy przekazania nieruchomości.
  Roszczenie to przedawnia się z upływem roku od dnia złożenia gminie
  oświadczenia wraz z wymaganymi dokumentami.
6. Sprawy, o których mowa w ust. 5, rozpoznaje sąd właściwy ze względu na
  miejsce położenia nieruchomości.
7. Przekazanie nieruchomości jest nieodpłatne i pomniejsza z dniem
  przekazania majątek PKP SA, a także kapitał zapasowy o wartość bilansową
  przekazywanego mienia, w następnej kolejności może być pomniejszony kapitał
  rezerwowy oraz kapitał rezerwowy z aktualizacji wyceny. Pomniejszenie
  kapitału zapasowego i rezerwowego następuje z zachowaniem warunków
  określonych w art. 427 § 4 i 5 Kodeksu handlowego.
8. Od dnia zawarcia umowy przechodzą na gminę wierzytelności związane z
  przekazywanymi nieruchomościami, w tym wierzytelności z tytułu zaległych
  czynszów.
9. Kaucje mieszkaniowe wniesione przez najemców przekazujący wypłaca gminie
  najpóźniej w dniu zawarcia umowy w takiej wysokości, w jakiej należałoby je
  zwrócić najemcom w tym dniu.
10. Umowy najmu lokali mieszkalnych, mieszczących się w przekazanych gminie
  budynkach, przekształcają się, z mocy prawa, z dniem przekazania - w umowy
  najmu zawarte na czas nieoznaczony. Do umów tych mają zastosowanie przepisy
  o najmie lokali mieszkalnych i dodatkach mieszkaniowych.
                                       
                                   Art. 82.
1. Traci moc ustawa z dnia 6 lipca 1995 r. o przedsiębiorstwie państwowym
  "Polskie Koleje Państwowe" (Dz.U. Nr 95, poz. 474, z 1996 r. Nr 147, poz.
  687, z 1997 r. Nr 28, poz. 153, Nr 96, poz. 591, Nr 104, poz. 661 i Nr 121,
  poz. 770 oraz z 1998 r. Nr 106, poz. 668, Nr 117, poz. 756 i Nr 162, poz.
  1118 i poz. 1120), z zastrzeżeniem ust. 2, z wyjątkiem art. 46a, który
  obowiązuje do dnia 31 grudnia 2000 r.
2. Do dnia wykreślenia PKP z rejestru przedsiębiorstw państwowych, PKP działa
  na podstawie ustawy, o której mowa w ust. 1, o ile przepisy ustawy nie
  stanowią inaczej.
                                       
                                   Art. 83.
Ustawa wchodzi w życie po upływie 14 dni od dnia ogłoszenia, z wyjątkiem :
   1) rozdziału 7, art. 65-67, art. 70, które wchodzą w życie w terminie, o
     którym mowa w art. 8 ust. 3,
   2) art. 69 pkt 10, który wchodzi w życie z dniem  31 grudnia 2000 r.,
   3) art. 69 pkt 9 i pkt 21 oraz art. 74, które wchodzą w życie z dniem 1
     stycznia 2001 r.,
   4) art. 71, który wchodzi w życie w terminie, o którym mowa w art. 8 ust.
     3, jednak nie wcześniej niż dnia 2 stycznia 2001 r.
 
 
 
