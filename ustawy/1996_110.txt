



                                    
Dz.U. z 1996 r. Nr 24, poz. 110
                                    
                                   
                                    
                                    
                                USTAWA
                        z dnia 2 lutego 1996 r.
                                    
    o zmianie ustawy - Kodeks pracy oraz o zmianie niektórych ustaw
                                    
                                    
                                Art. 1.
W ustawie z dnia 26 czerwca 1974 r. - Kodeks pracy (Dz.U. Nr 24, poz. 141, z 
1975 r. Nr 16, poz. 91, z 1981 r. Nr 6, poz. 23, z 1982 r. Nr 31, poz. 214, z 
1985 r. Nr 20, poz. 85 i Nr 35, poz. 162, z 1986 r. Nr 42, poz. 201, z 1987 r. 
Nr 21, poz. 124, z 1988 r. Nr 20, poz. 134, z 1989 r. Nr 20, poz. 107 i Nr 35, 
poz. 192, z 1990 r. Nr 4, poz. 19, Nr 43, poz. 251 i Nr 55, poz. 319, z 1991 r. 
Nr 53, poz. 226 i Nr 55, poz. 236 i 237,  z 1994 r. Nr 113, poz. 547 oraz z 
1995 r. Nr 16, poz. 77) wprowadza się następujące zmiany:
 
 1) skreśla się preambułę;
 2) art. 1 otrzymuje brzmienie:
    "Art. 1. Kodeks pracy określa prawa i obowiązki pracowników i 
             pracodawców.";
 3) art. 3 otrzymuje brzmienie:
    "Art. 3. Pracodawcą jest jednostka organizacyjna, choćby nie posiadała
             osobowości prawnej, a także osoba fizyczna, jeżeli zatrudniają
             one pracowników.";
 4) po art. 3 dodaje się art. 3{1} w brzmieniu:
 "Art. 3{1}.   §1.Za pracodawcę będącego jednostką organizacyjną
                czynności w sprawach z zakresu prawa pracy dokonuje osoba
                lub organ zarządzający tą jednostką albo inna wyznaczona
                do tego osoba.
             §2. Przepis § 1 stosuje się odpowiednio do pracodawcy będącego
                osobą fizyczną, jeżeli nie dokonuje on osobiście 
                czynności, o których mowa w tym przepisie.";
 5) skreśla się art. 4;
 6) w art. 6 w § 2 wyrazy "Polskiej Rzeczypospolitej Ludowej" zastępuje się 
   wyrazami "Rzeczypospolitej Polskiej";
 7) skreśla się art. 7;
 8) w art. 8 w zdaniu pierwszym skreśla się wyrazy "w Polskiej Rzeczypospolitej
   Ludowej";
 9) art. 9 otrzymuje brzmienie:
    "Art. 9.   §1.Ilekroć w Kodeksie pracy jest mowa o prawie pracy, 
                rozumie się przez to przepisy Kodeksu pracy oraz przepisy
                innych ustaw i aktów wykonawczych, określające prawa i
                obowiązki pracowników i pracodawców, a także postanowienia
                układów zbiorowych pracy i innych opartych na ustawie 
                porozumień zbiorowych, regulaminów i statutów określających
                prawa i obowiązki stron stosunku pracy.
             §2. Postanowienia układów zbiorowych pracy i porozumień 
                zbiorowych oraz regulaminów i statutów nie mogą być 
                mniej korzystne dla pracowników niż przepisy Kodeksu 
                pracy oraz innych ustaw i aktów wykonawczych.
             §3. Postanowienia regulaminów i statutów nie mogą być 
                mniej korzystne dla pracowników niż postanowienia 
                układów zbiorowych pracy i porozumień zbiorowych.";
10) art. 10 otrzymuje brzmienie:
       "Art. 10. §1. Każdy ma prawo do swobodnie wybranej pracy. Nikomu,
                z wyjątkiem przypadków określonych w ustawie, nie 
                można zabronić wykonywania zawodu.
             §2. Państwo określa minimalną wysokość wynagrodzenia za 
                pracę.
             §3. Państwo prowadzi politykę zmierzającą do pełnego produktywnego
                zatrudnienia.";
11) w art. 11 wyrazy "zakładu pracy" zastępuje się wyrazem "pracodawcy";
12) po art. 11 dodaje się art. 11{1}-11{3} w brzmieniu:
"Art. 11{1}. Pracodawca jest obowiązany szanować godność i inne dobra
             osobiste pracownika.
 Art. 11{2}. Pracownicy mają równe prawa z tytułu jednakowego wypełniania
             takich samych obowiązków; dotyczy to w szczególności
             równego traktowania mężczyzn i kobiet w dziedzinie pracy.
 Art. 11{3}. Jakakolwiek dyskryminacja w stosunkach pracy, w szczególności
             ze względu na płeć, wiek, niepełnosprawność, rasę, narodowość, 
             przekonania, zwłaszcza polityczne lub religijne, oraz przynależność
             związkową - jest niedopuszczalna.";
13) skreśla się art. 12;
14) art. 13 otrzymuje brzmienie:
   "Art. 13. Pracownik ma prawo do godziwego wynagrodzenia za pracę.
             Warunki realizacji tego prawa określają przepisy prawa
             pracy oraz polityka państwa w dziedzinie płac, w szczególności
             poprzez ustalanie najniższego wynagrodzenia za pracę.";
15) w art. 15 wyrazy "Zakład pracy" zastępuje się wyrazem "Pracodawca";
16) art. 16 otrzymuje brzmienie:
   "Art. 16. Pracodawca, stosownie do możliwości i warunków, zaspokaja
             bytowe, socjalne i kulturalne potrzeby pracowników.";
17) w art. 17 wyrazy "Zakład pracy" zastępuje się wyrazem "Pracodawca";
18) w art. 18 § 1 otrzymuje brzmienie:
      "§1. Postanowienia umów o pracę oraz innych aktów, na których podstawie
          powstaje stosunek pracy, nie mogą być mniej korzystne 
          dla pracownika niż przepisy prawa pracy.";
19) po art. 18 dodaje się art. 18{1}-18{3} w brzmieniu:
"Art. 18{1}.   §1.Pracownicy i pracodawcy, w celu reprezentacji i obrony
                swoich praw i interesów, mają prawo tworzyć organizacje
                i przystępować do tych organizacji.
             §2. Zasady tworzenia i działania organizacji, o których mowa 
                w § 1, określa ustawa o związkach zawodowych, ustawa 
                o organizacjach pracodawców oraz inne przepisy prawa.
 Art. 18{2}. Pracownicy uczestniczą w zarządzaniu zakładem pracy w
             zakresie i na zasadach określonych w odrębnych przepisach.
 Art. 18{3}. Pracodawcy oraz organy administracji są obowiązani tworzyć
             warunki umożliwiające korzystanie z uprawnień określonych
             w przepisach, o których mowa w art. 18{1} i 18{2}.";
20) w dziale pierwszym po rozdziale II dodaje się rozdział IIa w brzmieniu:
                             "Rozdział IIa
              Nadzór i kontrola przestrzegania prawa pracy
 Art. 18{4}.   §1.Nadzór i kontrolę przestrzegania prawa pracy, w tym
                przepisów i zasad bezpieczeństwa i higieny pracy, sprawuje
                Państwowa Inspekcja Pracy.
             §2. Nadzór i kontrolę przestrzegania zasad, przepisów higieny
                pracy i warunków środowiska pracy sprawuje Państwowa
                Inspekcja Sanitarna.
             §3. Organizację i zakres działania inspekcji, o których mowa 
                w § 1 i 2, określają odrębne przepisy.
 Art. 18{5}.   §1.Społeczną kontrolę przestrzegania prawa pracy, w tym
                przepisów i zasad bezpieczeństwa i higieny pracy, sprawuje
                społeczna inspekcja pracy.
             §2. Organizację, zadania i uprawnienia społecznej inspekcji 
                pracy oraz zasady jej współdziałania z Państwową Inspekcją
                Pracy i innymi państwowymi organami nadzoru i 
                kontroli określają odrębne przepisy.";
21) skreśla się w dziale pierwszym{ }rozdział III;
22) w art. 22:
       a) § 1 otrzymuje brzmienie:
          "§1. Przez nawiązanie stosunku pracy pracownik zobowiązuje się 
             do wykonywania pracy określonego rodzaju na rzecz pracodawcy
             i pod jego kierownictwem, a pracodawca do zatrudniania
             pracownika za wynagrodzeniem.",
       b) po § 1 dodaje się § 1{1} w brzmieniu:
          "§1{1}. Zatrudnienie w warunkach określonych w § 1 jest zatrudnieniem
              na podstawie stosunku pracy, bez względu na nazwę
              zawartej przez strony umowy.";
23) skreśla się art. 23;
24) art. 23{1} otrzymuje brzmienie:
"Art. 23{1}.   §1.W razie przejścia zakładu pracy lub jego części na
                innego pracodawcę staje się on z mocy prawa stroną
                w dotychczasowych stosunkach pracy, z zastrzeżeniem
                przepisów § 5.
             §2. Za zobowiązania wynikające ze stosunku pracy, powstałe 
                przed przejściem części zakładu pracy na innego pracodawcę,
                dotychczasowy i nowy pracodawca odpowiadają 
                solidarnie.
             §3. O przejściu zakładu pracy lub jego części na innego pracodawcę
                i wynikających z tego skutkach dla przejmowanych
                pracowników w zakresie ich stosunków pracy pracodawca
                jest obowiązany niezwłocznie zawiadomić pracowników
                na piśmie, w terminie poprzedzającym dokonanie
                tych zmian.
             §4. W terminie jednego miesiąca od zawiadomienia przewidzianego
                w § 3 pracownik może bez wypowiedzenia, za 
                siedmiodniowym uprzedzeniem, rozwiązać stosunek pracy.
                Rozwiązanie stosunku pracy w tym trybie powoduje 
                dla pracownika skutki, jakie przepisy prawa pracy wiążą 
                z rozwiązaniem stosunku pracy przez pracodawcę za 
                wypowiedzeniem.
             §5. Pracodawca, z dniem przejęcia zakładu pracy lub jego części,
                jest obowiązany zaproponować nowe warunki 
                pracy i płacy pracownikom świadczącym dotychczas pracę
                na innej podstawie niż umowa o pracę oraz wskazać 
                termin, nie krótszy niż 7 dni, do którego pracownicy  
                mogą złożyć oświadczenie o przyjęciu lub odmowie przyjęcia
                proponowanych warunków. W razie nieuzgodnienia 
                nowych warunków pracy i płacy dotychczasowy stosunek 
                pracy  rozwiązuje się z upływem okresu równego okresowi
                wypowiedzenia, liczonego od dnia, w którym pracownik
                złożył oświadczenie o odmowie przyjęcia proponowanych
                warunków, lub od dnia, do którego mógł złożyć
                takie oświadczenie. Przepis § 4 zdanie drugie stosuje 
                się odpowiednio.";
25) po art. 23{1} dodaje się art. 23{2} w brzmieniu:
"Art. 23{2}. Jeżeli przepisy prawa pracy przewidują współdziałanie
             pracodawcy z zakładową organizacją związkową w indywidualnych
             sprawach ze stosunku pracy, pracodawca ma obowiązek 
             współdziałać w takich sprawach z zakładową organizacją 
             związkową reprezentującą pracownika z tytułu jego członkostwa
             w związku zawodowym albo wyrażenia zgody na obronę praw
             pracownika nie zrzeszonego w związku - zgodnie z ustawą o 
             związkach zawodowych.";
26) skreśla się art. 24;
27) w art. 25 § 2 otrzymuje brzmienie:
      "§2. Każda z umów, o których mowa w § 1, może być poprzedzona 
         umową o pracę na okres próbny, nie przekraczający 3 miesięcy.";
28) po art. 25 dodaje się art. 25{1} w brzmieniu:
"Art. 25{1}. Zawarcie kolejnej umowy o pracę na czas określony jest
             równoznaczne w skutkach prawnych z zawarciem umowy o
             pracę na czas nie określony, jeżeli poprzednio strony
             dwukrotnie zawarły umowę o pracę na czas określony na
             następujące po sobie okresy, o ile przerwa między rozwiązaniem
             poprzedniej a nawiązaniem kolejnej umowy o pracę nie 
             przekroczyła jednego miesiąca.";
29) skreśla się art. 27;
30) w art. 29:
   a) w § 1 pkt 1 otrzymuje brzmienie:
          "1) rodzaj pracy i miejsce jej wykonywania oraz termin rozpoczęcia
             pracy,",
   b) skreśla się § 2,
   c) § 3 otrzymuje brzmienie:
          "§3. Jeżeli umowa o pracę nie została zawarta na piśmie, pracodawca
             powinien niezwłocznie, nie później jednak niż w ciągu 
             7 dni od dnia rozpoczęcia pracy, potwierdzić pracownikowi 
             na piśmie rodzaj umowy i jej warunki.";
31) w art. 30:
   a) po § 2 dodaje się § 2{1} w brzmieniu:
          "§2{1}. Okres wypowiedzenia umowy o pracę obejmujący tydzień lub
              miesiąc albo ich wielokrotność kończy się odpowiednio
              w sobotę lub w ostatnim dniu miesiąca.",
   b) § 4 otrzymuje brzmienie:
          "§4. W oświadczeniu pracodawcy o wypowiedzeniu umowy o 
             pracę zawartej na czas nie określony lub o rozwiązaniu 
             umowy o pracę bez wypowiedzenia powinna być wskazana 
             przyczyna uzasadniająca wypowiedzenie lub rozwiązanie 
             umowy.",
   c) po § 4 dodaje się § 5 w brzmieniu:
          "§5. W oświadczeniu pracodawcy o wypowiedzeniu umowy o 
             pracę lub jej rozwiązaniu bez wypowiedzenia powinno być 
             zawarte pouczenie o przysługującym pracownikowi prawie 
             odwołania do sądu pracy.";
32) skreśla się art. 31;
33) art. 34 otrzymuje brzmienie:
   "Art. 34. Okres wypowiedzenia umowy o pracę zawartej na okres próbny
             wynosi:
              1) 3 dni robocze, jeżeli okres próbny nie przekracza 2 tygodni,
              2) 1 tydzień, jeżeli okres próbny jest dłuższy niż 2 tygodnie,
              3) 2 tygodnie, jeżeli okres próbny wynosi 3 miesiące.";
34) w art. 36:
   a) § 1 otrzymuje brzmienie:
          "§1. Okres wypowiedzenia umowy o pracę zawartej na czas nie 
             określony jest uzależniony od okresu zatrudnienia u danego 
             pracodawcy i wynosi:
              1) 2 tygodnie, jeżeli pracownik był zatrudniony krócej niż 6 
                miesięcy,
              2) 1 miesiąc, jeżeli pracownik był zatrudniony co najmniej 
                6 miesięcy,
              3) 3 miesiące, jeżeli pracownik był zatrudniony co najmniej 
                3 lata.",
   b) po § 1 dodaje się § 1{1} w brzmieniu:
          "§1{1}. Do okresu zatrudnienia, o którym mowa w § 1, wlicza się 
              pracownikowi okres zatrudnienia u poprzedniego pracodawcy,
              jeżeli zmiana pracodawcy nastąpiła na zasadach określonych
              w art. 23{1}, a także w innych przypadkach, gdy z 
              mocy odrębnych przepisów nowy pracodawca jest następcą 
              prawnym w stosunkach pracy nawiązanych przez pracodawcę
              poprzednio zatrudniającego tego pracownika.",
   c) skreśla się § 2-4;
35) w art. 36{1} § 1 otrzymuje brzmienie:
      "§1. Jeżeli wypowiedzenie pracownikowi umowy o pracę zawartej na 
         czas nie określony następuje z powodu ogłoszenia upadłości lub 
         likwidacji pracodawcy albo zmniejszenia zatrudnienia z przyczyn 
         dotyczących pracodawcy, określonych w odrębnych przepisach, 
         pracodawca może, w celu wcześniejszego rozwiązania umowy o 
         pracę, skrócić okres trzymiesięcznego wypowiedzenia, najwyżej jednak
         do jednego miesiąca; w takim przypadku pracownikowi 
         przysługuje odszkodowanie w wysokości wynagrodzenia za pozostałą
         część okresu wypowiedzenia.";
36) w art. 37 w § 2 pkt 2 otrzymuje brzmienie:
      "2) 3 dni robocze - w okresie trzymiesięcznego wypowiedzenia, także 
         w przypadku jego skrócenia na podstawie art. 36{1} § 1.";
37) w art. 38:
   a) § 1 otrzymuje brzmienie:
      "§1. O zamiarze wypowiedzenia pracownikowi umowy o pracę zawartej
         na czas nie określony pracodawca zawiadamia na piśmie reprezentującą
         pracownika zakładową organizację związkową, podając
         przyczynę uzasadniającą rozwiązanie umowy.",
   b) w § 2 wyrazy "kierownikowi zakładu" zastępuje się wyrazem "pracodawcy",
   c) w § 3 wyrazy "kierownik zakładu pracy" zastępuje się wyrazem "pracodawca",
   d) w § 5 skreśla się wyraz "ogólnokrajowej", zaś wyrazy "kierownik zakładu 
     pracy" zastępuje się wyrazem "pracodawca";
38) w art. 39 wyrazy "Zakład pracy" zastępuje się wyrazem "Pracodawca";
39) art. 40 otrzymuje brzmienie:
   "Art. 40. Przepisu art. 39 nie stosuje się w razie uzyskania przez
             pracownika prawa do renty z tytułu zaliczenia do I lub
             II grupy inwalidów.";
40) w art. 41 wyrazy "Zakład pracy" zastępuje się wyrazem "Pracodawca" oraz 
   skreśla się wyraz "zakład";
41) w art. 41{1} w § 1 i 2 wyrazy "zakładu pracy" zastępuje się wyrazem "pracodawcy";
42) w art. 42 w § 3 i 4 wyrazy "zakładu pracy" zastępuje się wyrazem "pracodawcy";
43) art. 43 otrzymuje brzmienie:
   "Art. 43. Pracodawca może wypowiedzieć warunki pracy lub płacy
             pracownikowi, o którym mowa w art. 39, jeżeli wypowiedzenie
             stało się konieczne ze względu na:
              1) wprowadzenie nowych zasad wynagradzania dotyczących 
                ogółu pracowników zatrudnionych u danego pracodawcy 
                lub tej ich grupy, do której pracownik należy,
              2) stwierdzoną orzeczeniem lekarskim utratę zdolności do 
                wykonywania dotychczasowej pracy albo niezawinioną 
                przez pracownika utratę uprawnień koniecznych do jej 
                wykonywania.";
44) w dziale drugim w rozdziale II w tytule oddziału 4 wyrazy "zakład pracy" 
   zastępuje się wyrazem "pracodawcę";
45) w art. 44 wyrazy "komisji odwoławczej do spraw pracy, o której" zastępuje 
   się wyrazami "sądu pracy, o którym";
46) w art. 45:
   a) w § 1 wyraz "sąd" zastępuje się wyrazami "sąd pracy",
   b) § 2 otrzymuje brzmienie:
          "§2. Sąd pracy może nie uwzględnić żądania pracownika uznania 
             wypowiedzenia za bezskuteczne lub przywrócenia do pracy, 
             jeżeli ustali, że uwzględnienie takiego żądania jest niemożliwe
             lub niecelowe; w takim przypadku sąd pracy orzeka o 
             odszkodowaniu.",
   c) w § 3 na końcu kropkę zastępuje się przecinkiem i dodaje wyrazy "chyba
     że uwzględnienie żądania pracownika przywrócenia do pracy jest 
     niemożliwe z przyczyn określonych w art. 41{1}; w takim przypadku sąd 
     pracy orzeka o odszkodowaniu.";
47) w art. 47 skreśla się oznaczenie § 1 oraz skreśla się § 2;
48) w art. 48:
   a) w § 1 wyrazy "Zakład pracy" zastępuje się wyrazem "Pracodawca",
   b) w § 2:
       - w zdaniu pierwszym wyrazy "w innym zakładzie pracy" zastępuje 
         się wyrazami "u innego pracodawcy" oraz wyrazy "z tym zakładem"
         zastępuje się wyrazami "z tym pracodawcą",
       - w zdaniu drugim wyrazy "zakład pracy" zastępuje się wyrazem 
         "pracodawcę";
49) w art. 49 skreśla się zdanie drugie;
50) w art. 52:
   a) w § 1:
       - na początku zdania wyrazy "Zakład pracy" zastępuje się wyrazem 
         "Pracodawca",
       - pkt 1 otrzymuje brzmienie:
             "1) ciężkiego naruszenia przez pracownika podstawowych 
                obowiązków pracowniczych,",
   b) w § 2 wyrazy "zakład pracy" zastępuje się wyrazem "pracodawcę",
   c) w § 3 zdanie pierwsze otrzymuje brzmienie:
        "Pracodawca podejmuje decyzję w sprawie rozwiązania umowy po 
         zasięgnięciu opinii reprezentującej pracownika zakładowej organizacji
         związkowej, którą zawiadamia o przyczynie uzasadniającej 
         rozwiązanie umowy.";
51) w art. 53:
   a) w § 1:
       - na początku zdania wyrazy "Zakład pracy" zastępuje się wyrazem 
         "Pracodawca",
       - w pkt 1 w lit. a) i w lit. b) wyrazy "w tym zakładzie" zastępuje się 
         wyrazami "u danego pracodawcy",
   b) § 4 otrzymuje brzmienie:
          "§4. Przepisy art. 36 § 1{1} i art. 52 § 3 stosuje się odpowiednio.",
   c) w § 5 wyrazy "Zakład pracy" zastępuje się wyrazem "Pracodawca" oraz 
     wyrazy "do zakładu" zastępuje się wyrazami "do pracy";
52) skreśla się art. 54;
53) w art. 55:
   a) w § 1 wyrazy "zakład społecznej służby zdrowia stwierdzi" zastępuje się 
     wyrazami "zostanie wydane orzeczenie lekarskie stwierdzające" oraz wyrazy
     "zakład pracy" zastępuje się wyrazem "pracodawca",
   b) po § 1 dodaje się § 1{1} w brzmieniu:
          "§1{1}. Pracownik może rozwiązać umowę o pracę w trybie określonym
              w § 1 także wtedy, gdy pracodawca dopuścił się ciężkiego
              naruszenia podstawowych obowiązków wobec pracownika;
              w takim przypadku pracownikowi przysługuje odszkodowanie
              w wysokości wynagrodzenia za okres wypowiedzenia,
              a jeżeli umowa o pracę została zawarta na czas 
              określony lub na czas wykonania określonej pracy - w wysokości
              wynagrodzenia za okres 2 tygodni.",
   c) w § 2 dodaje się zdanie drugie w brzmieniu:
        "Przepis art. 52 § 2 stosuje się odpowiednio.",
   d) w § 3 wyrazy "w § 1" zastępuje się wyrazami "w § 1 i 1{1}" oraz wyrazy 
     "zakład pracy" zastępuje się wyrazem "pracodawcę";
54) w dziale drugim w rozdziale II w tytule oddziału 6 wyrazy "zakład pracy" 
   zastępuje się wyrazem "pracodawcę";
55) w art. 56:
   a) dotychczasową treść oznacza się jako § 1, zaś w zdaniu drugim wyrazy 
     "komisja odwoławcza do spraw pracy" zastępuje się wyrazami "sąd pracy",
   b) po § 1 dodaje się § 2 w brzmieniu:
          "§2. Przepisy art. 45 § 2 i 3 stosuje się odpowiednio.";
56) w art. 57 skreśla się § 3;
57) w art. 59 wyrazy "zakład pracy" zastępuje się wyrazem "pracodawcę";
58) w art. 60 wyrazy "zakład pracy" zastępuje się wyrazem "pracodawca";
59) po art. 61 dodaje się oddział 6a w brzmieniu:
                              "Oddział 6a
            Uprawnienia pracodawcy w razie nieuzasadnionego
      rozwiązania przez pracownika umowy o pracę bez wypowiedzenia
 Art. 61{1}. W razie nieuzasadnionego rozwiązania przez pracownika umowy
             o pracę bez wypowiedzenia na podstawie art. 55 § 1{1}, pracodawcy 
             przysługuje roszczenie o odszkodowanie. O odszkodowaniu orzeka
             sąd pracy.
 Art. 61{2}.   §1.Odszkodowanie, o którym mowa w art. 61{1}, przysługuje
                w wysokości wyrządzonej szkody, jednakże nie może ono
                przewyższać wynagrodzenia pracownika za okres wypowiedzenia,
                a w przypadku rozwiązania umowy o pracę zawartej na czas
                określony lub na czas wykonania określonej pracy - wynagrodzenia
                za okres 2 tygodni.
             §2. W razie orzeczenia przez sąd pracy o odszkodowaniu, 
                przepisu art. 55 § 3 nie stosuje się.";
60) skreśla się art. 62;
61) po art. 63 dodaje się art. 63{1} i 63{2} w brzmieniu:
"Art. 63{1}.   §1.Z dniem śmierci pracownika stosunek pracy wygasa.
             §2. Prawa majątkowe ze stosunku pracy przechodzą po 
                śmierci pracownika, w równych częściach, na małżonka 
                oraz inne osoby spełniające warunki wymagane do uzyskania
                renty rodzinnej w myśl przepisów o zaopatrzeniu 
                emerytalnym pracowników i ich rodzin. W razie braku 
                takich osób prawa te wchodzą do spadku.
 Art. 63{2}.   §1.Z dniem śmierci pracodawcy umowy o pracę z pracownikami
              wygasają, z zastrzeżeniem przepisu § 3.
             §2. Pracownikowi, którego umowa o pracę wygasła z przyczyn
                określonych w § 1, przysługuje odszkodowanie w 
                wysokości wynagrodzenia za okres wypowiedzenia, a w 
                przypadku zawarcia umowy o pracę na czas określony 
                lub na czas wykonania określonej pracy - w wysokości 
                wynagrodzenia za okres 2 tygodni.
             §3. Przepis § 1 nie ma zastosowania w razie przejęcia pracownika
                przez nowego pracodawcę na zasadach określonych
                w art. 23{1}.";
62) skreśla się art. 64 i 65;
63) w art. 66:
   a) w § 1 wyrazy "zakład pracy" zastępuje się wyrazem "pracodawca",
   b) w § 2 wyrazy "Zakład pracy" zastępuje się wyrazem "Pracodawca";
64) w art. 67 zdanie pierwsze otrzymuje brzmienie: 
        "W razie naruszenia przez pracodawcę przepisów niniejszego oddziału,
         pracownikowi przysługuje prawo odwołania do sądu pracy.";
65) w art. 68:
   a) § 1 otrzymuje brzmienie:
          "§1. Stosunek pracy nawiązuje się na podstawie powołania w 
             przypadkach określonych w odrębnych przepisach albo w 
             przepisach wydanych na podstawie art. 298.",
   b) skreśla się § 2;
66) w art. 68{3} wyrazy "z innym zakładem pracy" zastępuje się wyrazami "z innym
   pracodawcą" oraz wyraz "zakład" zastępuje się wyrazem "pracodawcę";
67) w art. 71 wyrazy "zakład pracy" zastępuje się wyrazem "pracodawca";
68) w art. 72 § 4 otrzymuje brzmienie:
          "§4. W razie naruszenia przepisów § 1-3, pracownikowi przysługuje
             prawo odwołania do sądu pracy.";
69) w art. 74 wyrazy "do zakładu pracy" zastępuje się wyrazami "do pracy u 
   pracodawcy";
70) w art. 77 § 2 otrzymuje brzmienie:
          "§2. Stosunek pracy na podstawie spółdzielczej umowy o pracę 
             reguluje ustawa - Prawo spółdzielcze, a w zakresie nie uregulowanym
             odmiennie tą ustawą stosuje się odpowiednio 
             przepisy Kodeksu pracy.";
71) w dziale trzecim dodaje się nowy rozdział I w brzmieniu:
                              "Rozdział I
 Ustalanie wynagrodzenia za pracę i innych świadczeń związanych z pracą
 Art. 77{1}. Warunki wynagradzania za pracę i przyznawania innych świadczeń
             związanych z pracą ustalają układy zbiorowe pracy,
             zgodnie z przepisami działu jedenastego, z zastrzeżeniem
             przepisów art. 77{2}-77{4}.
 Art. 77{2}.   §1.Pracodawca zatrudniający co najmniej 5 pracowników, 
                nie objętych zakładowym układem zbiorowym pracy 
                ani ponadzakładowym układem zbiorowym pracy
                odpowiadającym wymaganiom określonym w § 3, ustala
                warunki wynagradzania za pracę w regulaminie wynagradzania.
             §2. W regulaminie wynagradzania, o którym mowa w § 1, 
                pracodawca może ustalić także inne świadczenia związane
                z pracą i zasady ich przyznawania.
             §3. Regulamin wynagradzania obowiązuje do czasu objęcia 
                pracowników zakładowym układem zbiorowym pracy lub 
                ponadzakładowym układem zbiorowym pracy ustalającym
                warunki wynagradzania za pracę oraz przyznawania 
                innych świadczeń związanych z pracą w zakresie i w 
                sposób umożliwiający określanie, na jego podstawie, 
                indywidualnych warunków umów o pracę.
             §4. Regulamin wynagradzania ustala pracodawca. Jeżeli u 
                danego pracodawcy działa zakładowa organizacja związkowa,
                pracodawca uzgadnia z nią regulamin wynagradzania.
             §5. Do regulaminu wynagradzania stosuje się odpowiednio 
                przepisy  art. 239 § 3,  art. 241{12} § 2,  art. 241{13} oraz 
                art. 241{22}.
             §6. Regulamin wynagradzania wchodzi w życie po upływie 
                dwóch tygodni od dnia podania go do wiadomości pracowników,
                w sposób przyjęty u danego pracodawcy.
 Art. 77{3}. Zasady wynagradzania za pracę i przyznawania innych świadczeń
             związanych z pracą dla pracowników zatrudnionych w
             państwowych jednostkach sfery budżetowej, jeżeli nie są oni
             objęci ponadzakładowym układem zbiorowym pracy, określi,
             w drodze rozporządzenia - w zakresie nie zastrzeżonym 
             w odrębnych przepisach do właściwości innych organów - 
             Minister Pracy i Polityki Socjalnej, na wniosek właściwego 
             ministra.
 Art. 77{4}. Minister Pracy i Polityki Socjalnej określi, w drodze
             zarządzenia:
              1) najniższe wynagrodzenie za pracę, przysługujące pracownikom
                zatrudnionym w pełnym wymiarze czasu pracy, 
                oraz przypadki, w których mimo niewykonywania pracy 
                w takim wymiarze pracownikowi przysługuje najniższe 
                wynagrodzenie,
              2) zasady ustalania oraz wysokość należności przysługujących
                pracownikom z tytułu podróży służbowej.";
72) w dziale trzecim dotychczasowemu rozdziałowi I nadaje się oznaczenie 
   "Rozdział Ia";
73) art. 78 otrzymuje brzmienie:
   "Art. 78.   §1.Wynagrodzenie za pracę powinno być tak ustalone, aby
                odpowiadało w szczególności rodzajowi wykonywanej pracy
                i kwalifikacjom wymaganym przy jej wykonywaniu, a także
                uwzględniało ilość i jakość świadczonej pracy.
             §2. W celu określenia wynagrodzenia za pracę ustala się, w 
                trybie przewidzianym w art. 77{1}-77{3}, wysokość oraz zasady
                przyznawania pracownikom stawek wynagrodzenia 
                za pracę określonego rodzaju lub na określonym stanowisku,
                a także innych (dodatkowych) składników wynagrodzenia,
                jeżeli zostały one przewidziane z tytułu wykonywania
                określonej pracy.";
74) skreśla się art. 79;
75) w art. 80 zdanie drugie otrzymuje brzmienie: 
           "Za czas niewykonywania pracy pracownik zachowuje prawo 
             do wynagrodzenia tylko wówczas, gdy przepisy prawa pracy 
             tak stanowią.";
76) art. 81 otrzymuje brzmienie:
   "Art. 81.   §1.Pracownikowi za czas niewykonywania pracy, jeżeli był
                gotów do jej wykonywania, a doznał przeszkód z przyczyn
                dotyczących pracodawcy, przysługuje wynagrodzenie 
                wynikające z jego osobistego zaszeregowania, określonego
                stawką godzinową lub miesięczną, a jeżeli taki składnik
                wynagrodzenia nie został wyodrębniony przy określaniu
                warunków wynagradzania - 60% wynagrodzenia. W każdym
                przypadku wynagrodzenie to nie może być jednak niższe
                od najniższego wynagrodzenia określonego na podstawie
                art. 77{4} pkt 1.
             §2. Wynagrodzenie, o którym mowa w § 1, przysługuje pracownikowi
                za czas niezawinionego przez niego przestoju. 
                Jeżeli przestój nastąpił z winy pracownika, wynagrodzenie
                nie przysługuje.
             §3. Pracodawca może na czas przestoju powierzyć pracownikowi
                inną odpowiednią pracę, za której wykonanie 
                przysługuje wynagrodzenie przewidziane za tę pracę, nie 
                niższe { }jednak od wynagrodzenia { }ustalonego zgodnie z 
                § 1. Jeżeli przestój nastąpił z winy pracownika, przysługuje
                wyłącznie wynagrodzenie przewidziane za wykonaną
                pracę.
             §4. Wynagrodzenie za czas przestoju spowodowanego warunkami
                atmosferycznymi przysługuje pracownikowi zatrudnionemu
                przy pracach uzależnionych od tych warunków,
                jeżeli przepisy prawa pracy tak stanowią. W razie 
                powierzenia pracownikowi na czas takiego przestoju innej
                pracy, przysługuje mu wynagrodzenie przewidziane 
                za wykonaną pracę, chyba że przepisy prawa pracy 
                przewidują stosowanie zasad określonych w § 3.";
77) w art. 83 w § 2 w zdaniu pierwszym skreśla się wyrazy "oraz doświadczeń 
   przodujących pracowników", zaś w zdaniu drugim wyraz "powinny" zastępuje
   się wyrazem "mogą";
78) art. 85 otrzymuje brzmienie:
   "Art. 85.   §1.Wypłaty wynagrodzenia za pracę dokonuje się co najmniej
                raz w miesiącu, w stałym i ustalonym z góry terminie, z
                wyjątkiem tych składników wynagrodzenia, które przysługują za
                okresy dłuższe niż jeden miesiąc.
             §2. Wynagrodzenie za pracę płatne miesięcznie wypłaca się 
                z dołu, najpóźniej w ostatnim dniu miesiąca, chyba że 
                przepisy regulujące w sposób szczególny niektóre prawa 
                i obowiązki określonej kategorii pracowników stanowią 
                inaczej.
             §3. Jeżeli ustalony dzień wypłaty wynagrodzenia za pracę 
                jest dniem wolnym od pracy, wynagrodzenie wypłaca się 
                w dniu poprzednim.
             §4. Jeżeli wysokość wynagrodzenia pracownika zależy od ilości
                wykonanej pracy, w terminie określonym w § 2 lub § 
                3 pracownikowi wypłaca się zaliczkę na wynagrodzenie, 
                a po ustaleniu pełnego wynagrodzenia - niezwłocznie 
                pozostałą kwotę wynagrodzenia.
             §5. Składniki wynagrodzenia za pracę przysługujące pracownikowi
                za okresy dłuższe niż jeden miesiąc wypłaca się z 
                dołu w terminach określonych w przepisach prawa pracy.
             §6. Pracodawca, na żądanie pracownika, jest obowiązany 
                udostępnić do wglądu dokumenty, na których podstawie 
                zostało obliczone jego wynagrodzenie.";
79) art. 86 otrzymuje brzmienie:
   "Art. 86.   §1.Pracodawca jest obowiązany wypłacać wynagrodzenie w
                miejscu, terminie i czasie określonych w regulaminie
                pracy lub w innych przepisach prawa pracy.
             §2. Wypłaty wynagrodzenia dokonuje się w formie pieniężnej;
                częściowe spełnienie wynagrodzenia w innej formie 
                niż pieniężna jest dopuszczalne tylko wówczas, gdy 
                przewidują to ustawowe przepisy prawa pracy lub układ 
                zbiorowy pracy.
             §3. Obowiązek wypłacenia wynagrodzenia może być spełniony
                w inny sposób niż do rąk pracownika, za jego 
                uprzednią zgodą wyrażoną na piśmie.";
80) w art. 87:
   a) w § 1 wyrazy "po odliczeniu podatków należnych od wynagrodzenia 
     oraz składki na cele emerytalne" zastępuje się wyrazami "po odliczeniu 
     zaliczki na podatek dochodowy od osób fizycznych",
   b) § 5 otrzymuje brzmienie:
          "§5. Nagroda z zakładowego funduszu nagród oraz należności 
             przysługujące pracownikom z tytułu udziału w zysku lub w 
             nadwyżce bilansowej podlegają egzekucji na zaspokojenie 
             świadczeń alimentacyjnych do pełnej wysokości.",
   c) w § 6 skreśla się wyrazy "po porozumieniu z ogólnokrajową organizacją 
     międzyzwiązkową";
81) w art. 88:
   a) w § 1 wyrazy "uspołeczniony zakład pracy dokonuje" zastępuje się wyrazami
     "pracodawca może dokonywać",
   b) w § 2 wyrazy "zakład pracy" zastępuje się wyrazem "pracodawca";
82) skreśla się art. 89;
83) w art. 90 wyrazy "w art. 87-89" zastępuje się wyrazami "w art. 87 i 88";
84) w art. 91 skreśla się zdanie drugie;
85) w art. 92 w § 1 w pkt 1 wyrazy "chyba że w danym zakładzie pracy wprowadzono
   wyższe wynagrodzenie z tego tytułu" zastępuje się wyrazami 
   "chyba że obowiązujące u danego pracodawcy przepisy prawa pracy przewidują
   wyższe wynagrodzenie z tego tytułu";
86) w dziale trzecim po rozdziale III dodaje się rozdział IIIa w brzmieniu:
                             "Rozdział IIIa
                     Odprawa rentowa lub emerytalna
 Art. 92{1}.   §1.Pracownikowi spełniającemu warunki uprawniające do renty
                inwalidzkiej lub emerytury, którego stosunek pracy ustał
                w związku z przejściem na rentę lub emeryturę, przysługuje 
                odprawa pieniężna w wysokości jednomiesięcznego
                wynagrodzenia.
             §2. Pracownik, który otrzymał odprawę, nie może ponownie 
                nabyć do niej prawa.";
87) art. 93 otrzymuje brzmienie:
   "Art. 93.   §1.W razie śmierci pracownika w czasie trwania stosunku
                pracy lub w czasie pobierania po jego rozwiązaniu zasiłku z
                tytułu niezdolności do pracy wskutek choroby,
                rodzinie przysługuje od pracodawcy odprawa pośmiertna.
             §2. Wysokość odprawy, o której mowa w § 1, jest uzależniona
                od okresu zatrudnienia pracownika u danego pracodawcy
                i wynosi:
                  1) jednomiesięczne wynagrodzenie, jeżeli pracownik 
                    był zatrudniony krócej niż 10 lat,
                  2) trzymiesięczne wynagrodzenie, jeżeli pracownik był 
                    zatrudniony co najmniej 10 lat,
                  3) sześciomiesięczne wynagrodzenie, jeżeli pracownik 
                    był zatrudniony co najmniej 15 lat.
             §3. Przepis art. 36 §1{1} stosuje się odpowiednio.
             §4. Odprawa pośmiertna przysługuje następującym członkom
                rodziny pracownika:
                  1) małżonkowi,
                  2) innym członkom rodziny spełniającym warunki 
                    wymagane do uzyskania renty rodzinnej w myśl 
                    przepisów o zaopatrzeniu emerytalnym pracowników
                    i ich rodzin.
             §5. Odprawę pośmiertną dzieli się w częściach równych pomiędzy
                wszystkich uprawnionych członków rodziny.
             §6. Jeżeli po zmarłym pracowniku pozostał tylko jeden członek
                rodziny uprawniony do odprawy pośmiertnej, przysługuje
                mu odprawa w wysokości połowy odpowiedniej 
                kwoty określonej w §2.
             §7. Odprawa pośmiertna nie przysługuje, jeżeli pracodawca 
                ubezpieczył pracownika na życie i rodzinie, o której 
                mowa w §4, przysługuje z tego tytułu od zakładu ubezpieczeń
                odszkodowanie w wysokości co najmniej równej 
                tej odprawie.";
88) w tytule działu czwartego wyrazy "zakładu pracy" zastępuje się wyrazem 
   "pracodawcy";
89) w tytule rozdziału I w dziale czwartym wyrazy "zakładu pracy" zastępuje 
   się wyrazem "pracodawcy";
90) w art. 94:
   a) na początku zdania wyrazy "Zakład pracy" zastępuje się wyrazem "Pracodawca",
   b) skreśla się pkt 3,
   c) pkt 8 otrzymuje brzmienie:
          "8) zaspokajać w miarę posiadanych środków socjalne potrzeby 
             pracowników,",
   d) w pkt 10 wyrazy "w zakładzie" zastępuje się wyrazami "w zakładzie pracy";
91) skreśla się art. 95 i 96;
92) w art. 97:
   a) w § 1 wyrazy "zakład pracy" zastępuje się wyrazem "pracodawca" oraz 
     dodaje zdanie drugie w brzmieniu: 
        "Wydanie świadectwa pracy nie może być uzależnione od uprzedniego
         rozliczenia się pracownika z pracodawcą.",
   b) § 2 otrzymuje brzmienie:
       "§2. W świadectwie pracy należy podać informacje dotyczące okresu 
           i rodzaju wykonywanej pracy, zajmowanych stanowisk, trybu 
           rozwiązania albo okoliczności wygaśnięcia stosunku pracy, a 
           także inne informacje niezbędne do ustalenia uprawnień pracowniczych
           i uprawnień z ubezpieczenia społecznego. Ponadto w świadectwie 
           pracy zamieszcza się wzmiankę o zajęciu wynagrodzenia za pracę
           w myśl przepisów o postępowaniu egzekucyjnym. Na żądanie 
           pracownika w świadectwie pracy należy podać także informację o
           wysokości i składnikach wynagrodzenia oraz o uzyskanych kwalifikacjach.",
   c) w § 2{1} wyrazy "kierownika zakładu pracy" zastępuje się wyrazem "pracodawcy",
   d) po § 2{1} dodaje się § 3 i 4 w brzmieniu:
          "§3. Jeżeli z orzeczenia sądu pracy wynika, że rozwiązanie z pracownikiem
             umowy o pracę bez wypowiedzenia z jego winy nastąpiło z naruszeniem
             przepisów o rozwiązywaniu w tym trybie umów o pracę, pracodawca
             jest obowiązany zamieścić w świadectwie pracy informację, że
             rozwiązanie umowy o pracę nastąpiło za wypowiedzeniem dokonanym
             przez pracodawcę.
          §4. Minister Pracy i Polityki Socjalnej określi, w drodze rozporządzenia,
             szczegółową treść świadectwa pracy oraz sposób i tryb jego wydawania 
             i prostowania.";
93) skreśla się art. 98;
94) w art. 99:
   a) w § 1 wyrazy "zakład pracy" zastępuje się wyrazem "pracodawcę" oraz 
     skreśla wyrazy "albo opinii",
   b) w § 4 skreśla się wyrazy "lub niewłaściwej opinii" oraz wyrazy "lub opinii";
95) art. 100 otrzymuje brzmienie:
  "Art. 100.   §1.Pracownik jest obowiązany wykonywać pracę sumiennie
                i starannie oraz stosować się do poleceń przełożonych,
                które dotyczą pracy, jeżeli nie są one sprzeczne z przepisami 
                prawa lub umową o pracę.
             §2. Pracownik jest obowiązany w szczególności:
                  1) przestrzegać czasu pracy ustalonego w zakładzie pracy,
                  2) przestrzegać regulaminu pracy i ustalonego w zakładzie
                    pracy porządku,
                  3) przestrzegać przepisów oraz zasad bezpieczeństwa 
                    i higieny pracy, a także przepisów przeciwpożarowych,
                  4) dbać o dobro zakładu pracy, chronić jego mienie 
                    oraz zachować w tajemnicy informacje, których 
                    ujawnienie mogłoby narazić pracodawcę na szkodę,
                  5) przestrzegać tajemnicy określonej w odrębnych przepisach,
                  6) przestrzegać w zakładzie pracy zasad współżycia 
                    społecznego.";
96) w dziale czwartym po rozdziale II dodaje się rozdział IIa w brzmieniu:
                             "Rozdział IIa
                           Zakaz konkurencji
Art. 101{1}.   §1.W zakresie określonym w odrębnej umowie, pracownik nie
                może prowadzić działalności konkurencyjnej wobec pracodawcy
                ani też świadczyć pracy w ramach stosunku pracy lub na innej
                podstawie na rzecz podmiotu prowadzącego taką działalność
                (zakaz konkurencji).
             §2. Pracodawca, który poniósł szkodę wskutek naruszenia 
                przez pracownika zakazu konkurencji przewidzianego w 
                umowie, może dochodzić od pracownika wyrównania tej 
                szkody na zasadach określonych w przepisach rozdziału 
                I w dziale piątym.
Art. 101{2}.   §1.Przepis art. 101{1} § 1 stosuje się odpowiednio, gdy
                pracodawca i pracownik mający dostęp do szczególnie ważnych
                informacji, których ujawnienie mogłoby narazić pracodawcę
                na szkodę, zawierają umowę o zakazie konkurencji po ustaniu
                stosunku pracy. W umowie określa się także okres obowiązywania
                zakazu konkurencji oraz wysokość odszkodowania należnego
                pracownikowi od pracodawcy, z zastrzeżeniem przepisów § 2 i 3.
             §2. Zakaz konkurencji, o którym mowa w § 1, przestaje 
                obowiązywać przed upływem terminu, na jaki została zawarta
                umowa przewidziana w tym przepisie, w razie ustania przyczyn
                uzasadniających taki zakaz lub nie wywiązywania się pracodawcy
                z obowiązku wypłaty odszkodowania.
             §3. Odszkodowanie, o którym mowa w § 1, nie może być niższe
                od 25% wynagrodzenia otrzymanego przez pracownika
                przed ustaniem stosunku pracy przez okres odpowiadający
                okresowi obowiązywania zakazu konkurencji;
                odszkodowanie może być wypłacane w miesięcznych 
                ratach. W razie sporu o odszkodowaniu orzeka sąd pracy.
Art. 101{3}. Umowy, o których mowa w art. 101{1} § 1 i w art. 101{2} § 1, 
             wymagają pod rygorem nieważności formy pisemnej.
Art. 101{4}. Przepisy rozdziału nie naruszają zakazu konkurencji 
             przewidzianego w odrębnych przepisach.";
97) art. 102 otrzymuje brzmienie:
  "Art. 102. Kwalifikacje zawodowe pracowników wymagane do 
             wykonywania pracy określonego rodzaju lub na określonym 
             stanowisku mogą być ustalane w przepisach prawa pracy 
             przewidzianych w art. 77{1}-77{3}, w zakresie nie uregulowanym
             w przepisach szczególnych.";
98) art. 103 otrzymuje brzmienie:
  "Art. 103. W zakresie i na warunkach ustalonych, w drodze rozporządzenia,
             przez Ministra Edukacji Narodowej oraz Ministra Pracy i Polityki 
             Socjalnej pracodawca ułatwia pracownikom podnoszenie 
             kwalifikacji zawodowych.";
99) rozdział IV w dziale czwartym otrzymuje brzmienie:
                              "Rozdział IV
                            Regulamin pracy
   Art. 104.   §1.Regulamin pracy ustala organizację i porządek w procesie
                pracy oraz związane z tym prawa i obowiązki pracodawcy i
                pracowników.
             §2. Regulaminu pracy nie wprowadza się, jeżeli w zakresie 
                przewidzianym w § 1 obowiązują postanowienia układu 
                zbiorowego pracy lub gdy pracodawca zatrudnia mniej 
                niż 5 pracowników.
Art. 104{1}.   §1.Regulamin pracy, określając prawa i obowiązki pracodawcy
                i pracowników związane z porządkiem w zakładzie pracy,
                powinien ustalać w szczególności:
                  1) organizację pracy, warunki przebywania na terenie 
                    zakładu pracy w czasie pracy i po jej zakończeniu, 
                    wyposażenie pracowników w narzędzia i materiały, 
                    a także w odzież i obuwie robocze oraz w środki 
                    ochrony indywidualnej i higieny osobistej,
                  2) systemy i rozkłady czasu pracy,
                  3) terminy dodatkowych dni wolnych od pracy,
                  4) porę nocną,
                  5) termin, miejsce i czas wypłaty wynagrodzenia,
                  6) wykazy prac wzbronionych pracownikom młodocianym
                    oraz kobietom,
                  7) rodzaje prac i wykaz stanowisk pracy dozwolonych 
                    pracownikom młodocianym w celu odbywania 
                    przygotowania zawodowego,
                  8) obowiązki dotyczące bezpieczeństwa i higieny pracy
                    oraz ochrony przeciwpożarowej, w tym także 
                    sposób informowania pracowników o ryzyku zawodowym,
                    które wiąże się z wykonywaną pracą,
                  9) przyjęty u danego pracodawcy sposób potwierdzania
                    przez pracowników przybycia i obecności w 
                    pracy oraz usprawiedliwiania nieobecności w pracy.
             §2. Regulamin pracy powinien zawierać informacje o karach 
                stosowanych zgodnie z art. 108 z tytułu odpowiedzialności
                porządkowej pracowników.
Art. 104{2}.   §1.Regulamin pracy ustala pracodawca w uzgodnieniu z 
                zakładową organizacją związkową.
             §2. W razie nieuzgodnienia treści regulaminu pracy z zakładową
                organizacją związkową w ustalonym przez strony 
                terminie, a także w przypadku, gdy u danego pracodawcy
                nie działa zakładowa organizacja związkowa, regulamin
                pracy ustala pracodawca.
Art. 104{3}.   §1.Regulamin pracy wchodzi w życie po upływie 2 tygodni
                od dnia podania go do wiadomości pracowników, w sposób 
                przyjęty u danego pracodawcy.
             §2. Pracodawca jest obowiązany zapoznać pracownika z treścią
                regulaminu pracy przed rozpoczęciem przez niego 
                pracy.";
100) skreśla się art. 106;
101) w art. 107 w § 1 wyrazy "kierownik zakładu pracy po zasięgnięciu opinii 
   zakładowej organizacji związkowej" zastępuje się wyrazami "pracodawca 
   po zasięgnięciu opinii reprezentującej pracownika zakładowej organizacji 
   związkowej";
102) tytuł rozdziału VI w dziale czwartym otrzymuje brzmienie:
 "Odpowiedzialność porządkowa pracowników";
103) w art. 108:
   a) § 1 otrzymuje brzmienie:
          "§1. Za nieprzestrzeganie przez pracownika ustalonego porządku,
             regulaminu pracy, przepisów bezpieczeństwa i higieny 
             pracy oraz przepisów przeciwpożarowych pracodawca może 
             stosować:
              1) karę upomnienia,
              2) karę nagany.",
   b) w § 2 skreśla się wyrazy "uspołecznionego zakładu pracy", zaś wyrazy 
     "stosuje się również" zastępuje się wyrazami "pracodawca może również 
     stosować",
   c) w § 4 skreśla się wyrazy "zakładu pracy";
104) art. 110 otrzymuje brzmienie:
  "Art. 110. O zastosowanej karze pracodawca zawiadamia pracownika
             na piśmie, wskazując rodzaj naruszenia obowiązków 
             pracowniczych i datę dopuszczenia się przez pracownika tego
             naruszenia oraz informując go o prawie zgłoszenia sprzeciwu i 
             terminie jego wniesienia. Odpis zawiadomienia składa się do 
             akt osobowych pracownika.";
105) w art. 111 skreśla się oznaczenie § 1 oraz skreśla się § 2;
106) art. 112 otrzymuje brzmienie:
      "Art. 112. §1. Jeżeli zastosowanie kary nastąpiło z naruszeniem przepisów
                prawa, pracownik może w ciągu 7 dni od dnia 
                zawiadomienia go o ukaraniu wnieść sprzeciw. O 
                uwzględnieniu lub odrzuceniu sprzeciwu decyduje pracodawca
                po rozpatrzeniu stanowiska reprezentującej pracownika zakładowej
                organizacji związkowej. Nieodrzucenie sprzeciwu w ciągu 14 dni 
                od dnia jego wniesienia jest równoznaczne z uwzględnieniem
                sprzeciwu.
             §2. Pracownik, który wniósł sprzeciw, może w ciągu 14 dni 
                od dnia zawiadomienia o odrzuceniu tego sprzeciwu wystąpić
                do sądu pracy o uchylenie zastosowanej wobec 
                niego kary.
             §3. W razie uwzględnienia sprzeciwu wobec zastosowanej 
                kary pieniężnej lub uchylenia tej kary przez sąd pracy, 
                pracodawca jest obowiązany zwrócić pracownikowi równowartość
                kwoty tej kary.";
107) art. 113 otrzymuje brzmienie:
  "Art. 113.   §1.Karę uważa się za niebyłą, a odpis zawiadomienia o
                ukaraniu usuwa z akt osobowych pracownika po roku 
                nienagannej pracy. Pracodawca może, z własnej inicjatywy
                lub na wniosek reprezentującej pracownika zakładowej
                organizacji związkowej, uznać karę za niebyłą przed
                upływem tego terminu.
             §2. Przepis § 1 zdanie pierwsze stosuje się odpowiednio w 
                razie uwzględnienia sprzeciwu przez pracodawcę albo 
                wydania przez sąd pracy orzeczenia o uchyleniu kary.";
108) po art. 113 dodaje się art. 113{1} w brzmieniu:
"Art. 113{1}.Pracownik, wobec którego zastosowano karę przewidzianą w
             art. 108, nie może być pozbawiony dodatkowo tych uprawnień
             wynikających z przepisów prawa pracy, które są uzależnione
             od nienaruszenia obowiązków pracowniczych w zakresie 
             uzasadniającym odpowiedzialność porządkową.";
109) w tytule rozdziału I w dziale piątym wyrazy "zakładowi pracy" zastępuje 
   się wyrazem "pracodawcy";
110) w art. 114 wyrazy "zakładowi pracy" zastępuje się wyrazem "pracodawcy";
111) w art. 115 wyraz "zakładu" zastępuje się wyrazami "poniesionej przez 
   pracodawcę";
112) w art. 116 wyrazy "Zakład pracy" zastępuje się wyrazem "Pracodawca";
113) w art. 117:
   a) w § 1 wyrazy "zakład pracy" zastępuje się wyrazem "pracodawca",
   b) w § 2 wyraz "zakładu" zastępuje się wyrazem "pracodawcy",
   c) skreśla się § 3;
114) art. 119 otrzymuje brzmienie:
  "Art. 119. Odszkodowanie ustala się w wysokości wyrządzonej szkody,
             jednak nie może ono przewyższać kwoty trzymiesięcznego
             wynagrodzenia przysługującego pracownikowi w dniu 
             wyrządzenia szkody.";
115) w art. 120:
   a) w § 1 wyrazy "zakład pracy" zastępuje się wyrazem "pracodawca",
   b) w § 2 wyrazy "zakładu pracy" zastępuje się wyrazem "pracodawcy";
116) w art. 121:
   a) w § 1 wyrazy "zakładem pracy" zastępuje się wyrazem "pracodawcą" 
     oraz skreśla się wyrazy "najwyżej jednak o jedną trzecią",
   b) w § 2 wyraz "sąd" zastępuje się wyrazami "sąd pracy" oraz skreśla się 
     wyrazy ", najwyżej jednak o jedną piątą";
117) po art. 121 dodaje się art. 121{1} w brzmieniu:
"Art. 121{1}.  §1.W razie niewykonania ugody przez pracownika, podlega
                ona wykonaniu w trybie przepisów Kodeksu postępowania
                cywilnego, po nadaniu jej klauzuli wykonalności przez
                sąd pracy.
             §2. Sąd pracy odmówi nadania klauzuli wykonalności ugodzie,
                jeżeli ustali, że jest ona sprzeczna z prawem lub 
                zasadami współżycia społecznego.";
118) w art. 122 skreśla się wyrazy "dopuścił się zagarnięcia mienia społecznego 
   albo w inny sposób";
119) w art. 124:
   a) w § 1 pkt 2 otrzymuje brzmienie:
       "2) narzędzia i instrumenty lub podobne przedmioty, a także środki 
         ochrony indywidualnej oraz odzież i obuwie robocze,",
   b) w § 3 wyrazy "zakład pracy" zastępuje się wyrazem "pracodawcę";
120) w art. 125 w § 1:
   a) w zdaniu pierwszym skreśla się wyrazy "zakładu pracy",
   b) w zdaniu drugim wyrazy "zawarta przez pracowników z zakładem pracy"
     zastępuje się wyrazami "zawarta na piśmie przez pracowników z 
     pracodawcą";
121) w art. 126:
   a) w § 1 skreśla się wyrazy "po porozumieniu z ogólnokrajową organizacją 
     międzyzwiązkową",
   b) w § 2 wyrazy "W tym samym trybie Rada Ministrów," zastępuje się wyrazami
     "Rada Ministrów, w drodze rozporządzenia,";
122) w art. 127 po wyrazie "121" dodaje się wyrazy ", 121{1}";
123) w art. 128 wyrazy "zakładu pracy w zakładzie" zastępuje się wyrazami 
   "pracodawcy w zakładzie pracy";
124) art. 129 otrzymuje brzmienie:
         "Art. 129. Czas pracy nie może przekraczać 8 godzin na dobę i 
                przeciętnie 42 godzin na tydzień w przyjętym okresie 
                rozliczeniowym, nie przekraczającym 3 miesięcy, z zastrzeżeniem
                przepisów art. 129{2}, 129{4} i art. 132 §2 i 4.";
125) po art. 129 dodaje się art. 129{1}-129{11} w brzmieniu:
    "Art. 129{1}. §1. Przy wprowadzaniu rozkładów czasu pracy, o którym 
                mowa w art. 129, uwzględnia się 39 dodatkowych dni 
                wolnych od pracy w roku kalendarzowym, przy czym w 
                każdym okresie obejmującym kolejne trzy miesiące liczba
                tych dni nie może być mniejsza niż 9.
             §2. Praca w granicach nie przekraczających 8 godzin na dobę
                i przeciętnie 42 godzin na tydzień w przyjętym okresie
                rozliczeniowym nie stanowi pracy w godzinach nadliczbowych.
             §3. W razie rozwiązania umowy o pracę przed upływem 
                okresu rozliczeniowego, pracownikowi przysługuje prawo
                do dodatkowego wynagrodzenia, obliczonego jak za 
                pracę w godzinach nadliczbowych - przy odpowiednim 
                stosowaniu przepisu §2 - za czas przepracowany od początku
                okresu rozliczeniowego do dnia rozwiązania 
                umowy o pracę.
         Art. 129{2}. Przy wprowadzaniu rozkładów czasu pracy obejmujących
                większą liczbę dodatkowych dni wolnych od pracy 
                niż określona w art. 129{1} § 1, nie przekraczającą jednak 
                52, dobowy wymiar czasu pracy może być podwyższony 
                do 9 godzin.
     Art. 129{3}. §1. W razie niewykorzystania przez pracownika dodatkowego 
                dnia wolnego od pracy, o którym mowa w art. 129{1} §1 i 
                w art. 129{2}, nie przysługuje w zamian inny dzień wolny 
                od pracy ani dodatkowe wynagrodzenie.
              §2. Pracownikowi, który na polecenie pracodawcy wykonywał
                pracę w dniu dla niego dodatkowo wolnym od pracy,
                o którym mowa w art. 129{1} §1 i w art. 129{2}, przysługuje
                w zamian dzień wolny w innym terminie. Dni wolne 
                z tego tytułu, na wniosek pracownika lub za jego zgodą, 
                mogą być udzielone także po upływie okresu rozliczeniowego,
                najpóźniej do końca następnego okresu rozliczeniowego.
              §3. W razie niewykorzystania dnia wolnego od pracy, należnego
                zgodnie z §2, pracownikowi przysługuje dzień wolny
                w innym wyznaczonym w tym celu terminie, a w 
                przypadku nieudzielenia dnia wolnego - wynagrodzenie 
                z dodatkiem określonym w art. 134, przewidzianym za 
                pracę w święto.
       Art. 129{4}. §1. Jeżeli jest to uzasadnione rodzajem pracy lub jej organizacją,
                mogą być stosowane rozkłady czasu pracy, w 
                których jest dopuszczalne przedłużenie wymiaru czasu 
                pracy do 12 godzin na dobę, a w stosunku do kierowców 
                w transporcie samochodowym i w komunikacji samochodowej
                - do 10 godzin na dobę. W tych rozkładach 
                czas pracy nie może przekraczać przeciętnie 42 godzin 
                na tydzień w przyjętym okresie rozliczeniowym.
             §2. Okres rozliczeniowy nie może być dłuższy niż jeden miesiąc.
                W szczególnie uzasadnionych przypadkach, po wyrażeniu
                na to zgody przez zakładową organizację związkową,
                a jeżeli taka organizacja nie działa u danego pracodawcy
                - po uprzednim zawiadomieniu właściwego inspektora
                pracy - okres rozliczeniowy może być przedłużony,
                nie więcej jednak niż do trzech miesięcy.
             §3. W trybie określonym w § 2 zdanie drugie, okres rozliczeniowy
                - przy pracach uzależnionych od pory roku lub 
                warunków atmosferycznych - może być przedłużony do 
                sześciu miesięcy.
        Art. 129{5}. W rozkładach czasu pracy, o którym mowa w art. 129{2 }i 
                129{4}, wymiar czasu pracy:
                  1) pracowników zatrudnionych na stanowiskach pracy,
                    na których występują przekroczenia najwyższych
                    dopuszczalnych stężeń i natężeń czynników 
                    szkodliwych dla zdrowia,
                  2) pracownic w ciąży,
                  3) pracownic opiekujących się dzieckiem do lat 4, bez 
                    ich zgody
                  - nie może przekraczać 8 godzin na dobę. Pracownik 
                  zachowuje prawo do wynagrodzenia za czas nie przepracowany
                  w związku ze zmniejszeniem z tego powodu
                  wymiaru jego czasu pracy.
     Art. 129{6}. §1. Do kierowców w transporcie samochodowym i w komunikacji
                samochodowej może być stosowany, w szczególnie
                uzasadnionych przypadkach, przerywany czas pracy 
                według z góry ustalonego rozkładu, przewidującego nie 
                więcej niż jedną przerwę w pracy w ciągu doby, trwającą 
                nie dłużej niż 6 godzin.
             §2. Przerwy, o której mowa w § 1, nie wlicza się do czasu 
                pracy, jednakże za czas tej przerwy pracownikowi przysługuje
                prawo do wynagrodzenia w wysokości połowy 
                wynagrodzenia należnego za czas przestoju.
         Art. 129{7}. Sposób wprowadzania i terminy dodatkowych dni wolnych
                od pracy, o których mowa w art. 129{1} §1 i w art. 
                129{2}, oraz ustalania rozkładów czasu pracy, o którym 
                mowa w art. 129{2}, 129{4} i 129{6} - określa się w układzie 
                zbiorowym pracy lub w regulaminie pracy.
     Art. 129{8}. §1. W przypadkach uzasadnionych rodzajem pracy i jej organizacją,
                czas pracy pracowników może być określony 
                wymiarem ich zadań. Zadania tych pracowników powinny
                być ustalone w taki sposób, aby pracownicy mogli je 
                wykonać w ramach norm czasu pracy określonych w art. 
                129.
              §2. Czas pracy, o którym mowa w §1, wprowadza się w 
                trybie przewidzianym w art. 129{7} lub na podstawie 
                umowy o pracę.
        Art. 129{9}. Wymiar czasu pracy, wynikający z norm określonych w 
                art. 129, ulega obniżeniu w okresie rozliczeniowym o liczbę
                godzin usprawiedliwionej nieobecności pracownika 
                w pracy, przypadającą do przepracowania w okresie tej 
                nieobecności, zgodnie z przyjętym rozkładem czasu pracy.
       Art. 129{10}. Jeżeli dobowy wymiar czasu pracy wynosi co najmniej 6 
               godzin, pracodawca jest obowiązany wprowadzić przerwę 
               w pracy trwającą 15 minut, którą wlicza się do czasu pracy.
       Art. 129{11}. Pracodawca jest obowiązany prowadzić ewidencję czasu 
               pracy, z uwzględnieniem pracy w godzinach nadliczbowych.
               Pracodawca udostępnia tę ewidencję pracownikowi, 
               na jego żądanie.";
126) art. 130 otrzymuje brzmienie:
     Art. 130. §1.  Skrócenie czasu pracy poniżej norm określonych w art. 
                129 dla pracowników zatrudnionych w warunkach szczególnie
                uciążliwych lub szczególnie szkodliwych dla zdrowia
                może polegać na ustanowieniu przerw w pracy wliczanych
                do czasu pracy albo na obniżeniu tych norm.
             §2. Wykaz stanowisk pracy objętych skróconym czasem pracy,
                zgodnie z §1 - na czas trwania warunków szczególnie 
                uciążliwych lub szczególnie szkodliwych dla zdrowia - 
                określa się w układzie zbiorowym pracy lub w regulaminie
                pracy.";
127) skreśla się art. 131;
128) w art. 132:
   a) w § 2 skreśla się ostatnie zdanie,
   b) § 4 otrzymuje brzmienie:
          "§4. W ruchu ciągłym, jak również w innych uzasadnionych przypadkach,
             może być stosowana czterobrygadowa lub podobna 
             organizacja pracy, w której czas pracy nie przekracza 8 godzin
             na dobę i przeciętnie 40 godzin na tydzień w przyjętym 
             okresie rozliczeniowym, nie dłuższym niż 4 miesiące.",
   c) po § 4 dodaje się § 5 w brzmieniu:
          "§5. W przypadku wymienionym w § 2 przepisy art. 129{1 }§ 2 i 3 
             oraz art. 129{5} stosuje się odpowiednio, a w przypadku wymienionym
             w § 4 stosuje się odpowiednio przepisy art. 129{1} 
             § 2 i 3.";
129) w art. 133:
   a) w § 1 w pkt 2 wyrazy "zakładu pracy" zastępuje się wyrazem "pracodawcy",
   b) § 2 otrzymuje brzmienie:
          "§2. Liczba godzin nadliczbowych przepracowanych w związku z 
             okolicznościami określonymi w § 1 pkt 2 nie może przekroczyć
             dla poszczególnego pracownika 4 godzin na dobę i 150 
             godzin w roku kalendarzowym.",
   c) skreśla się § 3;
130) po art. 133 dodaje się art. 133{1} w brzmieniu:
"Art. 133{1}.Przepisu art. 133 § 1 pkt 2 nie stosuje się do pracowników
             zatrudnionych na stanowiskach pracy, na których występują
             przekroczenia najwyższych dopuszczalnych stężeń i natężeń
             czynników szkodliwych dla zdrowia.";
131) w art. 134:
   a) § 1 otrzymuje brzmienie:
          "§1. Za pracę w godzinach nadliczbowych, oprócz normalnego 
             wynagrodzenia, przysługuje dodatek w wysokości:
              1) 50% wynagrodzenia - za pracę w dwóch pierwszych godzinach
                nadliczbowych na dobę,
              2) 100% wynagrodzenia - za pracę w dalszych godzinach 
                nadliczbowych oraz w godzinach nadliczbowych przypadających
                w nocy, niedziele lub w święta.",
   b) po § 1 dodaje się § 1{1} i 1{2} w brzmieniu:
          "§1{1}. Dodatek, o którym mowa w § 1, przysługuje także za każdą
              godzinę pracy przekraczającą przeciętną tygodniową normę
              czasu pracy w przyjętym okresie rozliczeniowym.
           §1{2}. Wynagrodzenie stanowiące podstawę obliczania dodatków, 
              o których mowa w § 1 i § 1{1}, obejmuje wynagrodzenie pracownika
              wynikające z jego osobistego zaszeregowania, 
              określonego stawką godzinową lub miesięczną, a jeżeli taki 
              składnik wynagrodzenia nie został wyodrębniony przy określaniu
              warunków wynagradzania - 60% wynagrodzenia.",
   c) w § 2 ostatnie zdanie otrzymuje brzmienie:
       "Dotyczy to także pracy w święto.",
   d) po § 2 dodaje się § 3 w brzmieniu:
          "§3. W stosunku do pracowników wykonujących stale pracę poza 
             zakładem pracy dodatek, o którym mowa w § 1, może być 
             zastąpiony ryczałtem, którego wysokość odpowiada przewidywanemu
             wymiarowi pracy w godzinach nadliczbowych.";
132) art. 135 otrzymuje brzmienie:
      "Art. 135. §1. Pracownicy zarządzający, w imieniu pracodawcy, zakładem
                pracy, główni księgowi i kierownicy wyodrębnionych 
                komórek organizacyjnych zakładu pracy, a także zastępcy
                tych osób, wykonują, w razie konieczności, pracę poza
                normalnymi godzinami pracy bez prawa do oddzielnego
                wynagrodzenia z tytułu pracy w godzinach nadliczbowych.
             §2. Pracownikom, o których mowa w § 1, z wyłączeniem 
                pracowników zarządzających, w imieniu pracodawcy, zakładem
                pracy, przysługuje jednak prawo do oddzielnego 
                wynagrodzenia z tytułu pracy wykonanej na polecenie 
                pracodawcy w godzinach nadliczbowych przypadających 
                w niedzielę, święto lub w dodatkowym dniu wolnym od 
                pracy, jeżeli za pracę w tym dniu nie otrzymali innego 
                dnia wolnego od pracy.";
133) art. 136 otrzymuje brzmienie:
  "Art. 136. Do pracowników, których czas pracy został określony wymiarem
             ich zadań, nie stosuje się art. 134.";
134) w art. 137:
   a) w § 1 skreśla się drugie zdanie,
   b) § 2 otrzymuje brzmienie:
         "§2. Pracownikowi wykonującemu pracę w porze nocnej przysługuje
             dodatkowe wynagrodzenie za każdą godzinę pracy w 
             porze nocnej w wysokości 20% stawki godzinowej wynikającej
             z najniższego wynagrodzenia, określonego na podstawie 
             art. 77{4} pkt 1.";
135) art. 138 otrzymuje brzmienie:
     "Art. 138. §1. Niedziele oraz święta określone odrębnymi przepisami są 
                dniami wolnymi od pracy.
             §2. Za pracę w niedzielę oraz w święto uważa się pracę wykonywaną
                pomiędzy godziną 6 w tym dniu a godziną 6 
                następnego dnia, chyba że u danego pracodawcy została 
                ustalona inna godzina.";
136) art. 139 otrzymuje brzmienie:
         "Art. 139. Praca w niedzielę oraz w święto jest dozwolona:
                  1) w przypadkach określonych w art. 133 § 1 pkt 1,
                  2) w ruchu ciągłym,
                  3) w czterobrygadowej lub podobnej organizacji pracy,
                  4) w grupowej organizacji pracy,
                  5) przy niezbędnych remontach,
                  6) w transporcie i w komunikacji,
                  7) w zakładowych strażach pożarnych,
                  8) przy pilnowaniu mienia,
                  9) w rolnictwie i w hodowli,
                 10) przy wykonywaniu prac koniecznych ze względu na 
                    ich użyteczność społeczną i codzienne potrzeby ludności,
                    w szczególności w:
                    a) placówkach handlowych,
                    b) zakładach świadczących usługi dla ludności,
                    c) gastronomii,
                    d) zakładach hotelarskich,
                    e) zakładach komunalnych,
                    f) zakładach opieki zdrowotnej,
                    g) domach pomocy społecznej,
                    h) zakładach prowadzących działalność w zakresie 
                      kultury, oświaty, turystyki i wypoczynku.";
137) w art. 140:
   a) § 1 otrzymuje brzmienie:
          "§1. Pracownikowi zatrudnionemu w niedzielę pracodawca jest 
             obowiązany zapewnić inny dzień wolny od pracy w tygodniu. 
             Pracodawca może udzielić dnia wolnego w zamian za pracę 
             w święto.",
   b) w § 2 na końcu kropkę zastępuje się przecinkiem i dodaje wyrazy "a 
     także w grupowej organizacji pracy.";
138) skreśla się art. 141;
139) w art. 142 skreśla się wyrazy "w drodze reglaminów pracy,";
140) w art. 143 wyrazy "kierownik zakładu pracy" zastępuje się wyrazem "pracodawca";
141) w art. 144:
   a) w § 1 wyrazy "zakład pracy" zastępuje się wyrazem "pracodawcę",
   b) w § 2 w zdaniu pierwszym dodaje się na końcu wyrazy ", określonego 
     stawką godzinową lub miesięczną, a jeżeli taki składnik wynagrodzenia 
     nie został wyodrębniony przy określaniu warunków wynagradzania - 
     60% wynagrodzenia";
142) skreśla się art. 145;
143) w dziale szóstym skreśla się rozdział VI;
144) art. 153 i 154 otrzymują brzmienie:
  "Art. 153.   §1.Pracownik uzyskuje prawo do pierwszego urlopu z upływem
                6 miesięcy pracy, w wymiarze połowy wymiaru urlopu 
                przysługującego mu po przepracowaniu roku.
             §2. Prawo do urlopu w pełnym wymiarze pracownik nabywa 
                z upływem roku pracy. Do tego urlopu wlicza się urlop, 
                o którym mowa w §1.
             §3. Prawo do kolejnych urlopów pracownik nabywa w każdym
                następnym roku kalendarzowym.
   Art. 154.   §1.Wymiar urlopu wynosi:
                1) 18 dni roboczych - po roku pracy,
                2) 20 dni roboczych - po 6 latach pracy,
                3) 26 dni roboczych - po 10 latach pracy.
             §2. Za dni robocze uważa się wszystkie dni, z wyjątkiem 
                niedziel oraz świąt określonych w odrębnych przepisach.
             §3. Dodatkowych dni wolnych od pracy, o których mowa w 
                art. 129{1} §1 i art. 129{2}, nie wlicza się do urlopu.";
145) po art. 154 dodaje się art. 154{1} w brzmieniu:
"Art. 154{1}.Do okresu zatrudnienia, od którego zależy prawo do urlopu
             i wymiar urlopu, wlicza się okresy poprzedniego zatrudnienia,
             bez względu na przerwy w zatrudnieniu oraz sposób ustania
             stosunku pracy.";
146) po art. 155 dodaje się art. 155{1}-155{3} w brzmieniu:
"Art. 155{1}.  §1.W roku kalendarzowym, w którym ustaje stosunek pracy
                z pracownikiem uprawnionym do urlopu, pracownikowi przysługuje 
                urlop:
                  1) u dotychczasowego pracodawcy - w wymiarze proporcjonalnym
                    do okresu przepracowanego u tego 
                    pracodawcy w roku ustania stosunku pracy, chyba 
                    że przed ustaniem tego stosunku pracownik wykorzystał
                    urlop w przysługującym mu lub wyższym 
                    wymiarze,
                  2) u kolejnego pracodawcy - w wymiarze:
                    a) proporcjonalnym do okresu pozostałego do 
                      końca danego roku kalendarzowego - w razie 
                      zatrudnienia pracownika na czas nie określony,
                    b) proporcjonalnym do okresu zatrudnienia - w 
                      razie zatrudnienia pracownika na czas określony 
                      lub na czas wykonania określonej pracy, który 
                      kończy się przed upływem danego roku kalendarzowego,
                  z zastrzeżeniem przepisów § 2 i 3.
             §2. Pracownikowi, który przed ustaniem stosunku pracy w 
                ciągu roku kalendarzowego wykorzystał urlop w wymiarze
                wyższym niż wynikający z § 1 pkt 1, przysługuje u 
                kolejnego pracodawcy urlop w odpowiednio niższym 
                wymiarze; łączny wymiar urlopu w roku kalendarzowym 
                nie może być jednak niższy niż wynikający z okresu 
                przepracowanego w tym roku u wszystkich pracodawców.
             §3. Pracownikowi, który do dnia ustania stosunku pracy nie 
                przepracował okresu przewidzianego do nabycia prawa 
                do pierwszego urlopu, przysługuje ten urlop u pracodawcy,
                u którego upływa wymagany okres zatrudnienia, liczony
                łącznie u dotychczasowego i kolejnego pracodawcy.
Art. 155{2}.   §1.Przepis art. 155{1} § 1 pkt 2 stosuje się odpowiednio
                do pracownika powracającego w ciągu roku kalendarzowego
                do pracy u dotychczasowego pracodawcy po trwającym 
                co najmniej jeden miesiąc urlopie bezpłatnym lub innym
                okresie niewykonywania pracy, w ciągu którego pracownik
                nie nabywa prawa do urlopu.
             §2. Jeżeli urlop bezpłatny lub okres niewykonywania pracy, 
                o których mowa w § 1, przypadają po nabyciu przez 
                pracownika prawa do urlopu w danym roku kalendarzowym,
                wymiar tego urlopu ulega proporcjonalnemu 
                obniżeniu, chyba że przed ich rozpoczęciem pracownik 
                wykorzystał urlop w przysługującym mu lub wyższym 
                wymiarze.
Art. 155{3}. Przy ustalaniu wymiaru urlopu na podstawie przepisów art.
             155{1} i 155{2} niepełny dzień urlopu zaokrągla się w
             górę do pełnego dnia; urlop należny pracownikowi w danym
             roku kalendarzowym nie może jednak przekroczyć wymiaru
             wynikającego z przepisu art. 154 § 1.";
147) skreśla się art. 156 i 157;
148) art. 159 otrzymuje brzmienie:
       "Art. 159. §1. Pracownik zatrudniony przy pracy sezonowej uzyskuje 
                prawo do urlopu w wymiarze 1,5 dnia za każdy przepracowany
                miesiąc.
             §2. Urlop przewidziany w § 1 wlicza się do urlopu należnego 
                pracownikowi w danym roku kalendarzowym z tytułu 
                pracy niesezonowej.";
149) skreśla się art. 160;
150) w art. 161 wyrazy "Zakład pracy" zastępuje się wyrazem "Pracodawca";
151) w art. 162 w zdaniu drugim liczbę "10" zastępuje się liczbą "14";
152) w art. 163:
   a) w § 1 w zdaniu drugim wyrazy "kierownik zakładu pracy" zastępuje się 
     wyrazem "pracodawca",
   b) w § 2 wyrazy "w zakładzie pracy" zastępuje się wyrazami "u danego 
     pracodawcy" oraz skreśla się zdanie drugie,
   c) w § 3 wyrazy "należy udzielić" zastępuje się wyrazami "udziela się";
153) w art. 164 w § 2 wyraz "zakładu" zastępuje się wyrazem "pracodawcy";
154) w art. 165 wyrazy "zakład pracy" zastępuje się wyrazem "pracodawca";
155) w art. 166 skreśla się wyrazy "trwającej co najmniej 3 dni w czasie urlopu",
   a wyrazy "zakład pracy" zastępuje się wyrazem "pracodawca";
156) w art. 167 w § 1 i 2 wyrazy "Zakład pracy" zastępuje się wyrazem "Pracodawca";
157) skreśla się art. 169 i 170;
158) w art. 171 w § 2 wyrazy "zakład pracy" zastępuje się wyrazem "pracodawca";
159) art. 173 otrzymuje brzmienie:
       "Art. 173. Minister Pracy i Polityki Socjalnej określi, w drodze rozporządzenia,
              szczegółowe zasady udzielania urlopu wypoczynkowego,
              ustalania i wypłacania wynagrodzenia za czas urlopu
              oraz ekwiwalentu pieniężnego za urlop.";
160) w art. 174 § 1 otrzymuje brzmienie:
  "§1. Na pisemny wniosek pracownika pracodawca może udzielić mu urlopu 
      bezpłatnego.";
161) art. 174{1} otrzymuje brzmienie:
"Art. 174{1}.  §1.Za zgodą pracownika, wyrażoną na piśmie, pracodawca
                może udzielić pracownikowi urlopu bezpłatnego w celu
                wykonywania pracy u innego pracodawcy przez okres 
                ustalony w zawartym w tej sprawie porozumieniu między
                pracodawcami.
             §2. Okres urlopu bezpłatnego, o którym mowa w § 1, wlicza 
                się do okresu pracy, od którego zależą uprawnienia pracownicze
                u dotychczasowego pracodawcy.";
162) skreśla się art. 175;
163) art. 176 otrzymuje brzmienie:
  "Art. 176. Nie wolno zatrudniać kobiet przy pracach szczególnie uciążliwych 
             lub szkodliwych dla zdrowia. Rada Ministrów określi, w drodze 
             rozporządzenia, wykaz tych prac.";
164) w art. 177:
   a) w § 1 wyrazy "Zakład pracy" zastępuje się wyrazem "Pracodawca", a 
     wyrazy "zakładowa organizacja związkowa" zastępuje się wyrazami "reprezentująca
     pracownicę zakładowa organizacja związkowa",
   b) w § 2 dodaje  się na końcu wyrazy "nie przekraczającym jednego miesiąca",
   c) w § 3 po wyrazach "na czas wykonania określonej pracy" dodaje się wyrazy
     "albo na okres próbny przekraczający jeden miesiąc",
   d) § 4 otrzymuje brzmienie:
       "§4. Rozwiązanie przez pracodawcę umowy o pracę za wypowiedzeniem
          w okresie ciąży lub urlopu macierzyńskiego może nastąpić 
          tylko w razie ogłoszenia upadłości lub likwidacji pracodawcy. 
          Pracodawca jest obowiązany uzgodnić z reprezentującą pracownicę
          zakładową organizacją związkową termin rozwiązania umowy
          o pracę. W razie niemożności zapewnienia w tym okresie innego
          zatrudnienia, pracownicy przysługują świadczenia określone 
          w odrębnych przepisach. Okres pobierania tych świadczeń wlicza 
          się do okresu zatrudnienia, od którego zależą uprawnienia pracownicze.";
165) w art. 178 w § 2 wyrazy "jednego roku" zastępuje się wyrazami "czterech 
   lat";
166) w art. 179:
   a) w § 1:
       - na początku zdania wyrazy "Zakład pracy" zastępuje się wyrazem 
         "Pracodawca",
       - w pkt 2 wyrazy "stwierdzenia przez zakład społecznej służby 
         zdrowia" zastępuje się wyrazami "przedłożenia orzeczenia lekarskiego
         stwierdzającego",
   b) w § 3 wyrazy "zakład pracy" zastępuje się wyrazem "pracodawca",
   c) § 4 otrzymuje brzmienie:
      "§4. Minister Zdrowia i Opieki Społecznej określi, w drodze rozporządzenia,
         sposób i tryb wydawania orzeczeń lekarskich dotyczących 
         konieczności przenoszenia kobiet w ciąży do innej pracy w przypadku,
         o którym mowa w § 1 pkt 2.";
167) w art. 184 wyrazy "zasiłek połogowy" zastępuje się wyrazami "zasiłek macierzyński";
168) w art. 185 w § 2 wyrazy "Zakład pracy" zastępuje się wyrazem "Pracodawca";
169) art. 186 otrzymuje brzmienie:
  "Art. 186.   §1.Na wniosek pracownicy pracodawca jest obowiązany
                udzielić jej urlopu wychowawczego w celu sprawowania
                opieki nad dzieckiem.
             §2. Rada Ministrów określi, w drodze rozporządzenia, szczegółowe
                zasady udzielania urlopu wychowawczego oraz 
                prawa i obowiązki związane z tym urlopem.";
170) art. 188 i 189 otrzymują brzmienie:
  "Art. 188. Pracownicy wychowującej przynajmniej jedno dziecko w wieku
             do 14 lat przysługuje w ciągu roku zwolnienie od pracy na
             2 dni, z zachowaniem prawa do wynagrodzenia.
   Art. 189. Prawo do zasiłku za czas nieobecności w pracy z powodu 
             konieczności sprawowania osobistej opieki nad dzieckiem 
             regulują odrębne przepisy.";
171) po art. 189 dodaje się art. 189{1} w brzmieniu:
"Art. 189{1}.  §1.Przepisy art. 129{5} pkt 3, art. 178 § 2, art. 186 i 188 stosuje
                się także do pracownika, z tym że jeżeli oboje rodzice lub
                opiekunowie są zatrudnieni, z uprawnień określonych
                w tych przepisach może korzystać jedno z nich.
             §2. Przepis art. 180 § 2 i art. 183 stosuje się także do pracownicy,
                która przyjęła dziecko na wychowanie jako rodzina
                zastępcza.";
172) w art. 191:
   a) w § 3 skreśla się wyrazy "po porozumieniu z ogólnokrajową organizacją 
     międzyzwiązkową",
   b) w § 4 wyrazy "określą właściwi ministrowie w porozumieniu z Ministrem
     Pracy i Polityki Socjalnej oraz po porozumieniu z właściwymi ogólnokrajowymi
     organizacjami związkowymi" zastępuje się wyrazami 
     "określą, w drodze zarządzeń, właściwi ministrowie w porozumieniu z 
     Ministrem Pracy i Polityki Socjalnej",
   c) w § 5 skreśla się wyrazy "oraz po porozumieniu z ogólnokrajową organizacją
     międzyzwiązkową";
173) w art. 192 wyrazy "Zakład pracy" zastępuje się wyrazem "Pracodawca";
174) art. 193 otrzymuje brzmienie:
  "Art. 193. Pracodawca jest obowiązany prowadzić ewidencję pracowników
             młodocianych.";
175) w art. 195:
   a) § 1 otrzymuje brzmienie:
      "§1. Umowa o pracę w celu przygotowania zawodowego powinna 
          określać w szczególności:
          1) rodzaj przygotowania zawodowego (nauka zawodu lub przyuczenie
            do wykonywania określonej pracy),
          2) czas trwania i miejsce odbywania przygotowania zawodowego,
          3) sposób dokształcania teoretycznego,
          4) wysokość wynagrodzenia.",
   b) w § 2 skreśla się wyrazy ", po porozumieniu z ogólnokrajową organizacją
     międzyzwiązkową";
176) w art. 196 w pkt 2 wyrazy "zakładu pracy" zastępuje się wyrazem "pracodawcy";
177) w art. 198 wyrazy "Zakład pracy" zastępuje się wyrazem "Pracodawca" 
   oraz skreśla się wyrazy "(art. 202 § 3 i 4)";
178) w art. 200 skreśla się wyrazy "oraz po porozumieniu z ogólnokrajową organizacją
   międzyzwiązkową";
179) w art. 201 w § 2 wyrazy "zakład pracy" zastępuje się wyrazem "pracodawca";
180) w art. 202 skreśla się § 4;
181) w art. 204:
   a) w § 1 skreśla się wyrazy "po porozumieniu z ogólnokrajową organizacją 
     międzyzwiązkową",
   b) skreśla się § 2,
   c) w § 3 wyrazy "W trybie przewidzianym w § 1 Rada Ministrów" zastępuje
     się wyrazami "Rada Ministrów, w drodze rozporządzenia,";
182) w art. 205 w § 4 w zdaniu pierwszym wyrazy "Zakład pracy" zastępuje się 
   wyrazem "Pracodawca";
183) rozdział VI w dziale dziewiątym otrzymuje brzmienie:
                              "Rozdział VI
                  Rzemieślnicze przygotowanie zawodowe
   Art. 206.   §1.Przepisy art. 190-205 stosuje się odpowiednio do
                młodocianych zatrudnionych na podstawie umowy o 
                przygotowanie zawodowe u pracodawców będących
                rzemieślnikami, z zastrzeżeniem odrębności określonych 
                na podstawie § 2.
             §2. Minister Pracy i Polityki Socjalnej może określić, w drodze
                rozporządzenia, odrębności w zakresie sposobu 
                prowadzenia przygotowania zawodowego u pracodawców
                będących rzemieślnikami oraz trybu przeprowadzania
                egzaminów stwierdzających kwalifikacje zawodowe 
                po zakończeniu tego przygotowania.";
184) dział dziesiąty otrzymuje brzmienie:
                            "DZIAŁ DZIESIĄTY
                     BEZPIECZEŃSTWO I HIGIENA PRACY
                               Rozdział I
                    Podstawowe obowiązki pracodawcy
   Art. 207.   §1.Pracodawca ponosi odpowiedzialność za stan bezpieczeństwa
               i higieny pracy w zakładzie pracy.
             §2. Pracodawca jest obowiązany chronić zdrowie i życie pracowników
                poprzez zapewnienie bezpiecznych i higienicznych
                warunków pracy przy odpowiednim wykorzystaniu
                osiągnięć nauki i techniki. W szczególności pracodawca
                jest obowiązany:
                  1) organizować pracę w sposób zapewniający bezpieczne
                    i higieniczne warunki pracy,
                  2) zapewniać przestrzeganie w zakładzie pracy przepisów
                    oraz zasad bezpieczeństwa i higieny pracy, 
                    wydawać polecenia usunięcia uchybień w tym zakresie
                    oraz kontrolować wykonanie tych poleceń,
                  3) zapewniać wykonanie nakazów, wystąpień, decyzji i 
                    zarządzeń wydawanych przez organy nadzoru nad 
                    warunkami pracy,
                  4) zapewniać wykonanie zaleceń społecznego inspektora
                    pracy.
             §3. Pracodawca oraz osoba kierująca pracownikami są obowiązani
                znać, w zakresie niezbędnym do wykonywania 
                ciążących na nich obowiązków, przepisy o ochronie pracy,
                w tym przepisy oraz zasady bezpieczeństwa i higieny 
                pracy.
   Art. 208.   §1.W razie gdy jednocześnie w tym samym miejscu wykonują
                pracę pracownicy zatrudnieni przez różnych pracodawców,
                pracodawcy ci mają obowiązek:
                  1) współpracować ze sobą,
                  2) wyznaczyć koordynatora sprawującego nadzór nad 
                    bezpieczeństwem i higieną pracy wszystkich pracowników
                    zatrudnionych w tym samym miejscu,
                  3) ustalić zasady współdziałania uwzględniające sposoby
                    postępowania w przypadku wystąpienia zagrożeń
                    dla zdrowia lub życia pracowników.
             §2. Wyznaczenie koordynatora, o którym mowa w § 1, nie 
                zwalnia poszczególnych pracodawców z obowiązku zapewnienia
                bezpieczeństwa i higieny pracy zatrudnionym 
                przez nich pracownikom.
   Art. 209.   §1.Pracodawca rozpoczynający działalność jest obowiązany,
                w terminie 14 dni od dnia rozpoczęcia tej działalności,
                zawiadomić na piśmie właściwego inspektora pracy i właściwego
                państwowego inspektora sanitarnego o miejscu, rodzaju i
                zakresie prowadzonej działalności oraz o przewidywanej liczbie
                pracowników, a także złożyć pisemną informację o środkach i 
                procedurach przyjętych dla spełnienia wymagań wynikających
                z przepisów bezpieczeństwa i higieny pracy dotyczących danej
                dziedziny działalności.
             §2. Obowiązek, o którym mowa w § 1, ciąży na pracodawcy 
                odpowiednio w razie zmiany miejsca, rodzaju i zakresu 
                prowadzonej działalności, zwłaszcza zmiany technologii 
                lub profilu produkcji.
             §3. Pracodawca zawiadamia właściwego inspektora pracy i 
                właściwego państwowego inspektora sanitarnego o zaprzestaniu
                działalności lub likwidacji zakładu pracy.
             §4. Właściwy inspektor pracy lub właściwy państwowy inspektor
                sanitarny może zobowiązać pracodawcę prowadzącego
                działalność powodującą szczególne zagrożenia dla 
                zdrowia lub życia pracowników do okresowej aktualizacji
                informacji, o której mowa w § 1.
                              Rozdział II
                      Prawa i obowiązki pracownika
   Art. 210.   §1.W razie gdy warunki pracy nie odpowiadają przepisom
                bezpieczeństwa i higieny pracy i stwarzają bezpośrednie
                zagrożenie dla zdrowia lub życia pracownika albo gdy
                wykonywana przez niego praca grozi takim niebezpieczeństwem
                innym osobom, pracownik ma prawo powstrzymać się od 
                wykonywania pracy, zawiadamiając o tym niezwłocznie
                przełożonego.
             §2. Jeżeli powstrzymanie się od wykonywania pracy nie usuwa
                zagrożenia, o którym mowa w § 1, pracownik ma 
                prawo oddalić się z miejsca zagrożenia, zawiadamiając o 
                tym niezwłocznie przełożonego.
             §3. Za czas powstrzymania się od wykonywania pracy lub 
                oddalenia się z miejsca zagrożenia w przypadkach, o 
                których mowa w § 1 i 2, pracownik zachowuje prawo do 
                wynagrodzenia.
             §4. Pracownik ma prawo, po uprzednim zawiadomieniu 
                przełożonego, powstrzymać się od wykonywania pracy 
                wymagającej szczególnej sprawności psychofizycznej w 
                przypadku, gdy jego stan psychofizyczny nie zapewnia 
                bezpiecznego wykonywania pracy i stwarza zagrożenie 
                dla innych osób.
             §5. Przepisy § 1, 2 i 4 nie dotyczą pracownika, którego obowiązkiem
                pracowniczym jest ratowanie życia ludzkiego 
                lub mienia.
             §6. Minister Pracy i Polityki Socjalnej w porozumieniu z Ministrem
                Zdrowia i Opieki Społecznej określi, w drodze 
                rozporządzenia, rodzaje prac wymagających szczególnej 
                sprawności psychofizycznej.
   Art. 211. Przestrzeganie przepisów i zasad bezpieczeństwa i higieny
             pracy jest podstawowym obowiązkiem pracownika. W szczególności
             pracownik jest obowiązany:
              1) znać przepisy i zasady bezpieczeństwa i higieny pracy, 
                brać udział w szkoleniu i instruktażu z tego zakresu oraz 
                poddawać się wymaganym egzaminom sprawdzającym,
              2) wykonywać pracę w sposób zgodny z przepisami i zasadami
                bezpieczeństwa i higieny pracy oraz stosować się 
                do wydawanych w tym zakresie poleceń i wskazówek 
                przełożonych,
              3) dbać o należyty stan maszyn, urządzeń, narzędzi i sprzętu
                oraz o porządek i ład w miejscu pracy,
              4) stosować środki ochrony zbiorowej, a także używać 
                przydzielonych środków ochrony indywidualnej oraz 
                odzieży i obuwia roboczego, zgodnie z ich przeznaczeniem,
              5) poddawać się wstępnym, okresowym i kontrolnym oraz 
                innym zaleconym badaniom lekarskim i stosować się do 
                wskazań lekarskich,
              6) niezwłocznie zawiadomić przełożonego o zauważonym w 
                zakładzie pracy wypadku albo zagrożeniu życia lub 
                zdrowia ludzkiego oraz ostrzec współpracowników, a 
                także inne osoby znajdujące się w rejonie zagrożenia, o 
                grożącym im niebezpieczeństwie,
              7) współdziałać z pracodawcą i przełożonymi w wypełnianiu
                obowiązków dotyczących bezpieczeństwa i higieny 
                pracy.
   Art. 212. Osoba kierująca pracownikami jest obowiązana:
              1) organizować stanowiska pracy zgodnie z przepisami i 
                zasadami bezpieczeństwa i higieny pracy,
              2) dbać o sprawność środków ochrony indywidualnej oraz 
                ich stosowanie zgodnie z przeznaczeniem,
              3) organizować, przygotowywać i prowadzić prace, uwzględniając
                zabezpieczenie pracowników przed wypadkami 
                przy pracy, chorobami zawodowymi i innymi chorobami 
                związanymi z warunkami środowiska pracy,
              4) dbać o bezpieczny i higieniczny stan pomieszczeń pracy 
                i wyposażenia technicznego, a także o sprawność środków
                ochrony zbiorowej i ich stosowanie zgodnie z przeznaczeniem,
              5) egzekwować przestrzeganie przez pracowników przepisów
                i zasad bezpieczeństwa i higieny pracy,
              6) zapewniać wykonanie zaleceń lekarza sprawującego 
                opiekę zdrowotną nad pracownikami.
                              Rozdział III
                Obiekty budowlane i pomieszczenia pracy
   Art. 213.   §1.Pracodawca jest obowiązany zapewniać, aby budowa lub 
                przebudowa obiektu budowlanego, w którym przewiduje 
                się pomieszczenia pracy, była wykonywana na podstawie 
                projektów uwzględniających wymagania bezpieczeństwa 
                i higieny pracy, pozytywnie zaopiniowanych przez 
                uprawnionych rzeczoznawców, zgodnie z odrębnymi 
                przepisami.
             §2. Obiekt budowlany, w którym znajdują się pomieszczenia 
                pracy, powinien spełniać wymagania dotyczące bezpieczeństwa
                i higieny pracy.
             §3. Przebudowa obiektu budowlanego, w którym znajdują 
                się pomieszczenia pracy, powinna uwzględniać poprawę 
                warunków bezpieczeństwa i higieny pracy.
             §4. Przepisy § 1-3 stosuje się odpowiednio w przypadku, gdy 
                budowa lub przebudowa dotyczy części obiektu budowlanego,
                w której znajdują się pomieszczenia pracy.
   Art. 214.   §1.Pracodawca jest obowiązany zapewniać pomieszczenia pracy
                odpowiednie do rodzaju wykonywanych prac i liczby
                zatrudnionych pracowników.
             §2. Pracodawca jest obowiązany utrzymywać obiekty budowlane
                i znajdujące się w nich pomieszczenia pracy, a 
                także tereny i urządzenia z nimi związane w stanie zapewniającym
                bezpieczne i higieniczne warunki pracy.
                              Rozdział IV
                  Maszyny i inne urządzenia techniczne
   Art. 215.   §1.Maszyny i inne urządzenia techniczne powinny być tak 
                konstruowane i budowane, aby:
                  1) zapewniały bezpieczne i higieniczne warunki pracy, 
                    w szczególności zabezpieczały pracownika przed 
                    urazami, działaniem niebezpiecznych substancji 
                    chemicznych, porażeniem prądem elektrycznym, 
                    nadmiernym hałasem, szkodliwymi wstrząsami, 
                    działaniem wibracji i promieniowania oraz szkodliwym
                    i niebezpiecznym działaniem innych czynników
                    środowiska pracy,
                  2) uwzględniały zasady ergonomii.
             §2. Konstruktor oraz producent maszyn i innych urządzeń 
                technicznych ponoszą odpowiedzialność za niedopełnienie
                obowiązków, o których mowa w § 1, określoną w 
                odrębnych przepisach.
   Art. 216.   §1.Maszyny i inne urządzenia techniczne, które nie spełniają 
                wymagań określonych w art. 215 § 1, wyposaża się w odpowiednie
                zabezpieczenia.
             §2. W przypadku gdy konstrukcja zabezpieczenia jest uzależniona
                od warunków lokalnych, wyposażenie maszyny lub innego
                urządzenia technicznego w odpowiednie zabezpieczenia należy
                do obowiązków pracodawcy.
   Art. 217.   §1.Producent, importer, dystrybutor lub inny dostawca maszyn
                i innych urządzeń technicznych, które nie podlegają obowiązkowi
                zgłaszania do certyfikacji na znak bezpieczeństwa i oznaczania
                tym znakiem, jest obowiązany wydać deklarację zgodności tych
                wyrobów z normami wprowadzonymi do obowiązkowego
                stosowania oraz wymaganiami określonymi właściwymi 
                przepisami.
             §2. Niedopuszczalne jest wyposażanie stanowisk pracy w 
                maszyny i inne urządzenia techniczne, które nie uzyskały 
                wymaganego certyfikatu na znak bezpieczeństwa i nie 
                zostały oznaczone tym znakiem, zgodnie z odrębnymi 
                przepisami, albo nie posiadają deklaracji zgodności, o 
                której mowa w § 1.
   Art. 218. Przepisy art. 215 i 217 stosuje się odpowiednio do narzędzi pracy.
   Art. 219. Przepisy art. 215 i 217 nie naruszają wymagań określonych
             przepisami dotyczącymi maszyn i innych urządzeń technicznych:
              1) będących środkami transportu kolejowego, samochodowego,
                morskiego, wodnego śródlądowego i lotniczego,
              2) podlegających przepisom o dozorze technicznym,
              3) podlegających przepisom Prawa geologicznego i górniczego,
              4) podlegających przepisom obowiązującym w jednostkach 
                podległych Ministrom Obrony Narodowej i Spraw Wewnętrznych,
              5) podlegających przepisom Prawa atomowego.
                               Rozdział V
     Substancje chemiczne oraz procesy pracy szczególnie szkodliwe
                     dla zdrowia lub niebezpieczne
   Art. 220.   §1.Niedopuszczalne jest stosowanie materiałów i procesów
                technologicznych bez uprzedniego ustalenia stopnia ich
                szkodliwości dla zdrowia pracowników i podjęcia odpowiednich
                środków profilaktycznych.
             §2. Minister Zdrowia i Opieki Społecznej w porozumieniu z 
                Ministrem Pracy i Polityki Socjalnej oraz z właściwymi 
                ministrami określi, w drodze rozporządzenia:
                  1) wykaz jednostek upoważnionych do przeprowadzania
                    badań materiałów i procesów technologicznych w celu 
                    ustalenia stopnia ich szkodliwości dla zdrowia oraz 
                    zakres tych badań,
                  2) zakaz albo ograniczenie stosowania, obrotu lub 
                    transportu materiałów i procesów technologicznych 
                    ze względu na ich szkodliwość dla zdrowia albo 
                    uzależnienie ich stosowania, obrotu lub transportu 
                    od przestrzegania określonych warunków.
   Art. 221.   §1.Niedopuszczalne jest stosowanie substancji chemicznych
                nie oznakowanych w sposób widoczny i umożliwiający ich
                identyfikację.
             §2. Niedopuszczalne jest stosowanie niebezpiecznych substancji
                chemicznych nie posiadających kart charakterystyki 
                tych substancji, a także opakowań zabezpieczających 
                przed ich szkodliwym działaniem, pożarem lub wybuchem.
             §3. Stosowanie niebezpiecznych substancji chemicznych jest 
                dopuszczalne pod warunkiem zastosowania środków zapewniających
                pracownikom ochronę ich zdrowia i życia.
             §4. Producent, importer, dystrybutor lub inny dostawca substancji
                chemicznych za niespełnienie wymagań, o których
                mowa w § 1 i 2, ponoszą odpowiedzialność określoną
                w odrębnych przepisach.
             §5. Minister Zdrowia i Opieki Społecznej w porozumieniu z 
                Ministrem Pracy i Polityki Socjalnej oraz właściwymi 
                ministrami określi, w drodze rozporządzenia:
                  1) kryteria i sposób klasyfikacji substancji chemicznych
                    pod względem zagrożeń dla zdrowia lub życia,
                  2) sposób znakowania substancji chemicznych,
                  3) wykaz niebezpiecznych substancji chemicznych, 
                    sposób ich znakowania, etykietowania i rejestrowania
                    oraz wymagania dotyczące sporządzania kart
                    charakterystyki tych substancji.
   Art. 222.   §1.W razie zatrudniania pracownika w warunkach narażenia
                na działanie substancji i czynników rakotwórczych,
                pracodawca jest obowiązany zastępować te substancje i
                czynniki mniej szkodliwymi dla zdrowia lub stosować 
                inne dostępne środki ograniczające stopień tego narażenia,
                przy odpowiednim wykorzystaniu osiągnięć nauki i techniki.
             §2. Minister Zdrowia i Opieki Społecznej w porozumieniu z 
                Ministrem Pracy i Polityki Socjalnej oraz właściwymi 
                ministrami określi, w drodze rozporządzenia, wykaz substancji,
                czynników i procesów technologicznych o działaniu
                rakotwórczym i prawdopodobnym działaniu rakotwórczym,
                sposób ich rejestracji oraz warunki sprawowania nadzoru nad 
                stanem zdrowia pracowników zawodowo narażonych na 
                działanie substancji i czynników rakotwórczych.
             §3. Pracodawca jest obowiązany rejestrować wszystkie rodzaje
                prac w kontakcie z substancjami i czynnikami o działaniu
                rakotwórczym, a także z substancjami i czynnikami 
                o prawdopodobnym działaniu rakotwórczym, określonymi
                w wykazie, o którym mowa w § 2.
   Art. 223.   §1.Pracodawca jest obowiązany chronić pracowników przed
                promieniowaniem jonizującym, pochodzącym ze źródeł 
                sztucznych i naturalnych, występujących w środowisku 
                pracy.
             §2. Dawka promieniowania jonizującego pochodzącego ze 
                źródeł naturalnych, otrzymywana przez pracownika przy 
                pracy w warunkach narażenia na to promieniowanie, nie 
                może przekraczać dawek granicznych, określonych w 
                odrębnych przepisach dla sztucznych źródeł promieniowania
                jonizującego.
   Art. 224.   §1.Pracodawca prowadzący działalność, która stwarza 
                możliwość wystąpienia nagłego niebezpieczeństwa dla zdrowia
                lub życia pracowników, jest obowiązany podejmować działania
                zapobiegające takiemu niebezpieczeństwu.
             §2. W przypadku, o którym mowa w § 1, pracodawca jest 
                obowiązany zapewnić:
                  1) odpowiednie do rodzaju niebezpieczeństwa urządzenia
                    i sprzęt ratowniczy oraz ich obsługę przez 
                    osoby należycie przeszkolone,
                  2) udzielenie pierwszej pomocy poszkodowanym.
             §3. Przepisy § 1 i 2 nie naruszają wymagań, określonych w 
                odrębnych przepisach, dotyczących katastrof i innych 
                nadzwyczajnych zagrożeń.
   Art. 225.   §1.Pracodawca jest obowiązany zapewnić, aby prace, przy
                których istnieje możliwość wystąpienia szczególnego
                zagrożenia dla zdrowia lub życia ludzkiego, były wykonywane
                przez co najmniej dwie osoby, w celu zapewnienia asekuracji.
             §2. Minister Pracy i Polityki Socjalnej w porozumieniu z Ministrem
                Zdrowia i Opieki Społecznej określi, w drodze 
                rozporządzenia, rodzaje prac, o których mowa w § 1.
                              Rozdział VI
                     Profilaktyczna ochrona zdrowia
   Art. 226. Pracodawca jest obowiązany informować pracowników o ryzyku 
             zawodowym, które wiąże się z wykonywaną pracą, oraz o
             zasadach ochrony przed zagrożeniami.
   Art. 227.   §1.Pracodawca jest obowiązany stosować środki zapobiegające
                chorobom zawodowym i innym chorobom związanym
                z wykonywaną pracą, w szczególności:
                  1) utrzymywać w stanie stałej sprawności urządzenia 
                    ograniczające lub eliminujące szkodliwe dla zdrowia
                    czynniki środowiska pracy oraz urządzenia służące
                    do pomiarów tych czynników,
                  2) przeprowadzać, na swój koszt, badania i pomiary 
                    czynników szkodliwych dla zdrowia, rejestrować i 
                    przechowywać wyniki tych badań i pomiarów oraz 
                    udostępniać je pracownikom.
             §2. Minister Zdrowia i Opieki Społecznej określi, w drodze 
                rozporządzenia, tryb i częstotliwość dokonywania badań 
                i pomiarów, o których mowa w § 1 pkt 2, a także sposób
                rejestrowania i przechowywania wyników tych badań 
                i pomiarów oraz ich udostępniania pracownikom.
   Art. 228.   §1.Prezes Rady Ministrów powoła, w drodze rozporządzenia,
                Międzyresortową Komisję do Spraw Najwyższych Dopuszczalnych
                Stężeń i Natężeń Czynników Szkodliwych dla Zdrowia
                w Środowisku Pracy, określi jej uprawnienia oraz sposób
                wykonywania zadań.
             §2. Do zadań Komisji, o której mowa w § 1, należy:
                  1) przedkładanie Ministrowi Pracy i Polityki Socjalnej 
                    wniosków dotyczących wartości najwyższych dopuszczalnych
                    stężeń i natężeń czynników szkodliwych 
                    dla zdrowia w środowisku pracy - do celów określonych
                    w § 3,
                  2) inicjowanie prac badawczych niezbędnych do realizacji
                    zadań, o których mowa w pkt 1.
             §3. Minister Pracy i Polityki Socjalnej w porozumieniu z Ministrem
                Zdrowia i Opieki Społecznej określi, w drodze 
                rozporządzenia, wykaz najwyższych dopuszczalnych stężeń
                i natężeń czynników szkodliwych dla zdrowia w środowisku
                pracy.
   Art. 229.   §1.Osoba przyjmowana do pracy podlega wstępnym badaniom
                lekarskim. Wstępnym badaniom lekarskim podlegają ponadto
                pracownicy młodociani przenoszeni na inne stanowiska
                pracy i inni pracownicy przenoszeni na stanowiska pracy,
                na których występują czynniki szkodliwe dla zdrowia lub
                warunki uciążliwe.
             §2. Pracownik podlega okresowym badaniom lekarskim. W 
                przypadku niezdolności do pracy trwającej dłużej niż 30 
                dni, spowodowanej chorobą, pracownik podlega ponadto 
                kontrolnym badaniom lekarskim w celu ustalenia zdolności
                do wykonywania pracy na dotychczasowym stanowisku.
             §3. Okresowe i kontrolne badania lekarskie przeprowadza 
                się w miarę możliwości w godzinach pracy. Za czas
                niewykonywania pracy w związku z przeprowadzanymi
                badaniami pracownik zachowuje prawo do wynagrodzenia, 
                a w razie przejazdu na te badania do innej miejscowości 
                przysługuje mu zwrot kosztów podróży według zasad 
                obowiązujących przy podróżach służbowych.
             §4. Pracodawca nie może dopuścić do pracy pracownika bez 
                aktualnego orzeczenia lekarskiego stwierdzającego brak 
                przeciwwskazań do pracy na określonym stanowisku.
             §5. Pracodawca zatrudniający pracowników w warunkach 
                narażenia na działanie substancji i czynników rakotwórczych
                lub pyłów zwłókniających jest obowiązany zapewnić
                tym pracownikom okresowe badania lekarskie także: 
                  1) po zaprzestaniu pracy w kontakcie z tymi substancjami,
                    czynnikami lub pyłami,
                  2) po rozwiązaniu stosunku pracy, jeżeli zainteresowana
                    osoba zgłosi wniosek o objęcie takimi badaniami.
             §6. Badania, o których mowa w § 1, 2 i 5, są przeprowadzane
                na koszt pracodawcy. Pracodawca ponosi ponadto 
                inne koszty profilaktycznej opieki zdrowotnej nad pracownikami,
                niezbędnej z uwagi na warunki pracy.
             §7. Pracodawca jest obowiązany przechowywać orzeczenia 
                wydane na podstawie badań lekarskich, o których mowa 
                w § 1, 2 i 5.
             §8. Minister Zdrowia i Opieki Społecznej w porozumieniu z 
                Ministrem Pracy i Polityki Socjalnej określi, w drodze 
                rozporządzenia:
                  1) tryb i zakres badań lekarskich, o których mowa w 
                    § 1, 2 i 5, oraz częstotliwość badań okresowych, a 
                    także sposób dokumentowania i kontroli badań lekarskich,
                  2) tryb wydawania i przechowywania orzeczeń lekarskich
                    do celów przewidzianych w Kodeksie pracy i 
                    w przepisach wydanych na jego podstawie,
                  3) zakres profilaktycznej opieki zdrowotnej, o której 
                    mowa w § 6 zdanie drugie,
                  4) dodatkowe wymagania kwalifikacyjne, jakie powinni
                    spełniać lekarze przeprowadzający badania, o 
                    których mowa w § 1, 2 i 5, oraz sprawujący profilaktyczną
                    opiekę zdrowotną, o której mowa w § 6 
                    zdanie drugie.
   Art. 230.   §1.W razie stwierdzenia u pracownika objawów 
                wskazujących na powstawanie choroby zawodowej,
                pracodawca jest obowiązany, na podstawie orzeczenia 
                lekarskiego, w terminie i na czas określony w tym 
                orzeczeniu, przenieść pracownika do innej pracy nie 
                narażającej go na działanie czynnika, który wywołał te objawy.
             §2.{} Jeżeli przeniesienie do innej pracy powoduje obniżenie 
                wynagrodzenia, pracownikowi przysługuje dodatek wyrównawczy
                przez okres nie przekraczający 6 miesięcy.
   Art. 231. Pracodawca jest obowiązany - na podstawie orzeczenia
             lekarskiego - przenieść do innej odpowiedniej pracy pracownika,
             który stał się niezdolny do wykonywania dotychczasowej pracy
             wskutek wypadku przy pracy lub choroby zawodowej i nie został 
             zaliczony do żadnej z grup inwalidów. Przepis art. 230 § 2 stosuje
             się odpowiednio.
   Art. 232. Pracodawca jest obowiązany zapewnić pracownikom 
             zatrudnionym w warunkach szczególnie uciążliwych, nieodpłatnie,
             odpowiednie posiłki i napoje, jeżeli jest to niezbędne ze względów
             profilaktycznych. Rada Ministrów określi, w drodze rozporządzenia, 
             rodzaje tych posiłków i napojów oraz wymagania, jakie powinny
             spełniać, a także przypadki i warunki ich wydawania.
   Art. 233. Pracodawca jest obowiązany zapewnić pracownikom odpowiednie
             urządzenia higieniczno-sanitarne oraz dostarczyć niezbędne środki
             higieny osobistej, a także zapewnić środki do udzielania pierwszej
             pomocy w razie wypadku.
                              Rozdział VII
                 Wypadki przy pracy i choroby zawodowe
   Art. 234.   §1.W razie wypadku przy pracy pracodawca jest obowiązany
                podjąć niezbędne działania eliminujące lub ograniczające 
                zagrożenie, zapewnić udzielenie pierwszej pomocy osobom 
                poszkodowanym i ustalenie w przewidzianym trybie okoliczności
                i przyczyn wypadku oraz zastosować odpowiednie środki 
                zapobiegające podobnym wypadkom.
             §2. Pracodawca jest obowiązany niezwłocznie zawiadomić 
                właściwego inspektora pracy i prokuratora o śmiertelnym,
                ciężkim lub zbiorowym wypadku przy pracy oraz o 
                każdym innym wypadku, który wywołał wymienione skutki,
                mającym związek z pracą, jeżeli może być uznany za 
                wypadek przy pracy.
             §3. Pracodawca jest obowiązany prowadzić rejestr wypadków 
                przy pracy.
             §4. Koszty związane z ustalaniem okoliczności i przyczyn 
                wypadków przy pracy ponosi pracodawca.
   Art. 235.   §1.Pracodawca jest obowiązany niezwłocznie zgłosić 
                właściwemu organowi Państwowej Inspekcji Sanitarnej i 
                właściwemu inspektorowi pracy każdy przypadek rozpoznanej 
                choroby zawodowej albo podejrzenia o taką chorobę.
             §2. Obowiązek, o którym mowa w § 1, dotyczy także lekarza,
                który rozpoznał lub podejrzewa przypadek choroby 
                zawodowej.
             §3. W razie rozpoznania u pracownika choroby zawodowej, 
                pracodawca jest obowiązany:
                  1) ustalić przyczyny powstania choroby zawodowej 
                    oraz charakter i rozmiar zagrożenia tą chorobą, 
                    działając w porozumieniu z właściwym organem 
                    Państwowej Inspekcji Sanitarnej,
                  2) przystąpić niezwłocznie do usunięcia czynników 
                    powodujących powstanie choroby zawodowej i zastosować
                    inne niezbędne środki zapobiegawcze,
                  3) zapewnić realizację zaleceń lekarskich.
             §4. Pracodawca jest obowiązany prowadzić rejestr zachorowań
                na choroby zawodowe i podejrzeń o takie choroby.
   Art. 236. Pracodawca jest obowiązany systematycznie analizować
             przyczyny wypadków przy pracy, chorób zawodowych i innych
             chorób związanych z warunkami środowiska pracy i na
             podstawie wyników tych analiz stosować właściwe środki
             zapobiegawcze.
   Art. 237.   §1.Rada Ministrów określi, w drodze rozporządzenia:
                  1) szczegółowe zasady postępowania przy ustalaniu 
                    okoliczności i przyczyn wypadków przy pracy oraz 
                    sposób ich dokumentowania, a także zakres informacji
                    zamieszczanych w rejestrze wypadków przy 
                    pracy,
                  2) wykaz chorób zawodowych,
                  3) szczegółowe zasady postępowania dotyczące zgłaszania
                    podejrzenia, rozpoznawania i stwierdzania 
                    chorób zawodowych oraz podmioty właściwe w 
                    tych sprawach.
             §2. Minister Pracy i Polityki Socjalnej określi, w drodze zarządzenia,
                wzór protokołu ustalenia okoliczności i przyczyn
                wypadku przy pracy.
             §3. Minister Pracy i Polityki Socjalnej w porozumieniu z 
                Prezesem Głównego Urzędu Statystycznego określi, w 
                drodze zarządzenia, wzór statystycznej karty wypadku 
                przy pracy oraz związany z nią tryb postępowania.
             §4. Minister Zdrowia i Opieki Społecznej określi, w drodze 
                zarządzenia:
                  1) sposób dokumentowania chorób zawodowych i 
                    skutków tych chorób, a także prowadzenia rejestrów
                    chorób zawodowych, oraz wzory dokumentów 
                    stosowanych w postępowaniu dotyczącym tych chorób,
                  2) wskazania metodologiczne w sprawie rozpoznawania
                    chorób zawodowych.
Art. 237{1}. Pracownikowi, który uległ wypadkowi przy pracy lub zachorował
             na chorobę zawodową określoną w wykazie, o którym mowa
             w art. 237 § 1 pkt 2, przysługują z tego tytułu świadczenia
             określone w odrębnych przepisach.
                             Rozdział VIII
                               Szkolenie
Art. 237{2}. Minister Edukacji Narodowej jest obowiązany zapewnić 
             uwzględnianie problematyki bezpieczeństwa i higieny 
             pracy oraz ergonomii w programach nauczania w szkołach,
             po uzgodnieniu zakresu tej problematyki z Ministrem
             Pracy i Polityki Socjalnej.
Art. 237{3}.   §1.Nie wolno dopuścić pracownika do pracy, do której 
                wykonywania nie posiada on wymaganych kwalifikacji lub 
                potrzebnych umiejętności, a także dostatecznej znajomości
                przepisów oraz zasad bezpieczeństwa i higieny pracy.
             §2. Pracodawca jest obowiązany zapewnić przeszkolenie 
                pracownika w zakresie bezpieczeństwa i higieny pracy 
                przed dopuszczeniem go do pracy oraz prowadzenie 
                okresowych szkoleń w tym zakresie.
             §3. Szkolenia, o których mowa w § 2, odbywają się w czasie 
                pracy i na koszt pracodawcy.
Art. 237{4}.   §1.Pracodawca jest obowiązany zaznajamiać pracowników z
                przepisami i zasadami bezpieczeństwa i higieny pracy
                dotyczącymi wykonywanych przez nich prac.
             §2. Pracodawca jest obowiązany wydawać szczegółowe instrukcje
                i wskazówki dotyczące bezpieczeństwa i higieny 
                pracy na stanowiskach pracy.
             §3. Pracownik jest obowiązany potwierdzić na piśmie zapoznanie
                się z przepisami oraz zasadami bezpieczeństwa i 
                higieny pracy.
Art. 237{5}. Minister Pracy i Polityki Socjalnej określi, w drodze 
             rozporządzenia, szczegółowe zasady szkolenia w dziedzinie
             bezpieczeństwa i higieny pracy, zakres tego szkolenia
             oraz wymagania dotyczące treści i realizacji programów 
             szkolenia, a także sposób dokumentowania szkolenia.
                              Rozdział IX
       Środki ochrony indywidualnej oraz odzież i obuwie robocze
Art. 237{6}.   §1.Pracodawca jest obowiązany dostarczyć pracownikowi 
                nieodpłatnie środki ochrony indywidualnej zabezpieczające
                przed działaniem niebezpiecznych i szkodliwych dla 
                zdrowia czynników występujących w środowisku pracy
                oraz informować go o sposobach posługiwania się tymi
                środkami.
             §2. Producent, importer, dystrybutor lub inny dostawca środków
                ochrony indywidualnej jest obowiązany wydać deklarację
                zgodności tych wyrobów z normami wprowadzonymi
                do obowiązkowego stosowania oraz wymaganiami 
                określonymi właściwymi przepisami.
             §3. Pracodawca jest obowiązany dostarczać pracownikowi 
                środki ochrony indywidualnej, które uzyskały wymagany 
                certyfikat na znak bezpieczeństwa i zostały oznaczone 
                tym znakiem, zgodnie z odrębnymi przepisami, oraz posiadają
                deklarację zgodności, o której mowa w § 2.
Art. 237{7}.   §1.Pracodawca jest obowiązany dostarczyć pracownikowi
                nieodpłatnie odzież i obuwie robocze, spełniające wymagania
                określone w Polskich Normach:
                  1) jeżeli odzież własna pracownika może ulec zniszczeniu
                    lub znacznemu zabrudzeniu,
                  2) ze względu na wymagania technologiczne, sanitarne
                    lub bezpieczeństwa i higieny pracy.
             §2. Pracodawca w porozumieniu z zakładową organizacją 
                związkową może ustalić stanowiska, na których dopuszcza
                się używanie przez pracowników, za ich zgodą, własnej
                odzieży i obuwia roboczego, spełniających wymagania
                bezpieczeństwa i higieny pracy. Jeżeli u danego pracodawcy
                nie działa zakładowa organizacja związkowa, 
                pracodawca dokonuje takich ustaleń w porozumieniu z 
                pracownikami wybranymi w tym celu przez załogę, w 
                trybie przyjętym w zakładzie pracy.
             §3. Przepis § 2 nie dotyczy stanowisk, na których są wykonywane
                prace związane z bezpośrednią obsługą maszyn i 
                innych urządzeń technicznych albo prace powodujące intensywne
                brudzenie lub skażenie odzieży i obuwia roboczego
                środkami chemicznymi lub promieniotwórczymi 
                albo materiałami biologicznie zakaźnymi.
             §4. Pracownikowi używającemu własnej odzieży i obuwia roboczego,
                zgodnie z § 2, pracodawca wypłaca ekwiwalent 
                pieniężny w wysokości uwzględniającej ich aktualne ceny.
Art. 237{8}.   §1.Rodzaje środków ochrony indywidualnej oraz odzieży i
                obuwia roboczego, których stosowanie na określonych
                stanowiskach jest niezbędne w związku z art. 237{6} § 1
                i art. 237{7} § 1, oraz przewidywane okresy użytkowania
                odzieży i obuwia roboczego pracodawca ustala w porozumieniu
                z zakładową organizacją związkową. Jeżeli u danego pracodawcy
                nie działa zakładowa organizacja związkowa, pracodawca
                dokonuje takich ustaleń w porozumieniu z pracownikami
                wybranymi w tym celu przez załogę, w trybie przyjętym w 
                zakładzie pracy.
             §2. Środki ochrony indywidualnej oraz odzież i obuwie robocze,
                o których mowa w art. 237{6} § 1 i art. 237{7} § 1, stanowią
                własność pracodawcy.
Art. 237{9}.   §1.Pracodawca nie może dopuścić pracownika do pracy bez
                środków ochrony indywidualnej oraz odzieży i obuwia 
                roboczego, przewidzianych do stosowania na danym stanowisku
                pracy.
             §2. Pracodawca jest obowiązany zapewnić, aby stosowane 
                środki ochrony indywidualnej oraz odzież i obuwie robocze
                posiadały właściwości ochronne i użytkowe, oraz 
                zapewnić odpowiednio ich pranie, konserwację, naprawę,
                odpylanie i odkażanie.
             §3. Jeżeli pracodawca nie może zapewnić prania odzieży roboczej,
                czynności te mogą być wykonywane przez pracownika,
                za jego zgodą, pod warunkiem wypłacania 
                przez pracodawcę ekwiwalentu pieniężnego w wysokości 
                kosztów poniesionych przez pracownika.
Art. 237{10}.  §1.Pracodawca jest obowiązany zapewnić, aby środki ochrony
                indywidualnej oraz odzież i obuwie robocze, które w wyniku
                stosowania w procesie pracy uległy skażeniu środkami
                chemicznymi lub promieniotwórczymi albo materiałami 
                biologicznie zakaźnymi, były przechowywane wyłącznie w 
                miejscu przez niego wyznaczonym.
             §2. Powierzanie pracownikowi prania, konserwacji, odpylania 
                i odkażania przedmiotów, o których mowa w § 1, jest 
                niedopuszczalne.
                               Rozdział X
                 Służba bezpieczeństwa i higieny pracy
Art. 237{11}.  §1.Pracodawca zatrudniający więcej niż 10 pracowników,
                z zastrzeżeniem § 2 i 3, tworzy służbę bezpieczeństwa
                i higieny pracy, zwaną dalej "służbą bhp", pełniącą
                funkcje doradcze i kontrolne w zakresie bezpieczeństwa
                i higieny pracy.
             §2. Pracodawca zatrudniający nie więcej niż 50 pracowników 
                może powierzyć wykonywanie zadań służby bhp specjalistom
                spoza zakładu pracy.
             §3. Pracodawca zatrudniający nie więcej niż 100 pracowników
                może powierzyć wykonywanie zadań służby bhp 
                pracownikowi zatrudnionemu przy innej pracy.
             §4. Właściwy inspektor pracy w porozumieniu z właściwym 
                państwowym inspektorem sanitarnym może nakazać 
                zwiększenie liczebności służby bhp lub utworzenie tej 
                służby przez pracodawcę zatrudniającego mniejszą liczbę 
                pracowników niż określona w § 1, jeżeli jest to uzasadnione
                stwierdzonymi zagrożeniami zawodowymi.
             §5. Rada Ministrów określi, w drodze rozporządzenia:
                  1) szczegółowy zakres działania, uprawnienia, organizację,
                    liczebność i podporządkowanie służby bhp,
                  2) kwalifikacje wymagane do wykonywania zadań służby
                    bhp.
                              Rozdział XI
                 Komisja bezpieczeństwa i higieny pracy
Art. 237{12}.  §1.Pracodawca zatrudniający więcej niż 50 pracowników
                powołuje komisję bezpieczeństwa i higieny pracy, zwaną
                dalej "komisją", jako swój organ doradczy i opiniodawczy.
                W skład komisji wchodzą pracownicy służby bhp, 
                lekarz sprawujący opiekę zdrowotną nad pracownikami, 
                społeczny inspektor pracy, a także przedstawiciele 
                pracowników - wybrani przez zakładową organizację 
                związkową, a w przypadku gdy u pracodawcy nie działa
                zakładowa organizacja związkowa - przez pracowników, 
                w trybie przyjętym w zakładzie pracy.
             §2. Przewodniczącym komisji jest pracodawca lub osoba 
                przez niego upoważniona, a wiceprzewodniczącym - 
                społeczny inspektor pracy.
Art. 237{13}.  §1.Zadaniem komisji jest dokonywanie przeglądu warunków
                pracy, okresowej oceny stanu bezpieczeństwa i higieny pracy,
                opiniowanie podejmowanych przez pracodawcę środków
                zapobiegających wypadkom przy pracy i chorobom zawodowym,
                formułowanie wniosków dotyczących poprawy warunków
                pracy oraz współdziałanie z pracodawcą w realizacji jego
                obowiązków w zakresie bezpieczeństwa i higieny pracy.
             §2. Posiedzenia komisji odbywają się w godzinach pracy, nie 
                rzadziej niż raz w kwartale. Za czas nie przepracowany 
                w związku z udziałem w posiedzeniu komisji pracownik 
                zachowuje prawo do wynagrodzenia.
             §3. Komisja w związku z wykonywaniem zadań wymienionych
                w § 1 korzysta z ekspertyz lub opinii specjalistów 
                spoza zakładu pracy - w przypadkach uzgodnionych z 
                pracodawcą i na jego koszt.
                              Rozdział XII
      Obowiązki organów sprawujących nadzór nad przedsiębiorstwami
 lub innymi jednostkami organizacyjnymi państwowymi albo samorządowymi
Art. 237{14}.Organy sprawujące nadzór nad przedsiębiorstwami lub innymi
             jednostkami organizacyjnymi państwowymi albo samorządowymi
             są obowiązane podejmować działania na rzecz kształtowania 
             bezpiecznych i higienicznych warunków pracy, w szczególności:
              1) udzielać przedsiębiorstwom i jednostkom organizacyjnym
                pomocy przy wykonywaniu zadań z zakresu bezpieczeństwa
                i higieny pracy,
              2) dokonywać, co najmniej raz w roku, oceny stanu bezpieczeństwa
                i higieny pracy w przedsiębiorstwach i jednostkach
                organizacyjnych oraz określać kierunki poprawy 
                tego stanu,
              3) w miarę potrzeb i możliwości - inicjować i prowadzić 
                badania naukowe dotyczące bezpieczeństwa i higieny 
                pracy.
                             Rozdział XIII
   Przepisy bezpieczeństwa i higieny pracy dotyczące wykonywania prac
                       w różnych gałęziach pracy
Art. 237{15}.  §1.Minister Pracy i Polityki Socjalnej w porozumieniu z
                Ministrem Zdrowia i Opieki Społecznej określi, w drodze
                rozporządzenia, ogólnie obowiązujące przepisy bezpieczeństwa 
                i higieny pracy dotyczące prac wykonywanych w różnych 
                gałęziach pracy.
             §2. Ministrowie właściwi dla określonych gałęzi pracy lub 
                rodzajów prac w porozumieniu z Ministrem Pracy i Polityki
                Socjalnej  oraz Ministrem Zdrowia i Opieki Społecznej
                określą, w drodze rozporządzenia, przepisy bezpieczeństwa
                i higieny pracy dotyczące tych gałęzi lub 
                prac.";
              
185) skreśla się art. 241;
186) w art. 243 wyrazy "Kierownik zakładu pracy" zastępuje się wyrazem "Pracodawca";
187) w art. 244:
   a) § 1 otrzymuje brzmienie:
          "§1. W celu polubownego załatwiania sporów o roszczenia pracowników
             ze stosunku pracy mogą być powoływane komisje 
             pojednawcze.",
   b) skreśla się § 2,
   c) § 3 otrzymuje brzmienie:
          "§3. Komisję pojednawczą powołują wspólnie pracodawca i zakładowa
             organizacja związkowa, a jeżeli u danego pracodawcy
             nie działa zakładowa organizacja związkowa - pracodawca,
             po uzyskaniu pozytywnej opinii pracowników.",
   d) skreśla się § 4;
188) art. 245 otrzymuje brzmienie:
  "Art. 245. W trybie przewidzianym w art. 244 § 3 ustala się:
                  1) zasady i tryb powoływania komisji,
                  2) czas trwania kadencji,
                  3) liczbę członków komisji.";
189) art. 246 otrzymuje brzmienie:
  "Art. 246. Członkiem komisji pojednawczej nie może być:
              1) osoba zarządzająca, w imieniu pracodawcy, zakładem 
                pracy,
              2) główny księgowy,
              3) radca prawny,
              4) osoba prowadząca sprawy osobowe, zatrudnienia i 
                płac.";
190) skreśla się art. 250;
191) w art. 254 w ostatnim zdaniu wyraz "sądu" zastępuje się wyrazami "sądu 
    pracy";
192) art. 255 otrzymuje brzmienie:
      "Art. 255. §1. W razie niewykonania ugody przez pracodawcę podlega 
                ona wykonaniu w trybie przepisów Kodeksu postępowania
                cywilnego, po nadaniu jej przez sąd pracy klauzuli 
                wykonalności.
             §2. Sąd pracy odmówi nadania klauzuli wykonalności, jeżeli 
                ze złożonych akt komisji wynika, że ugoda jest sprzeczna 
                z prawem lub zasadami współżycia społecznego. Nie 
                wyklucza to możliwości dochodzenia ustalenia niezgodności
                ugody z prawem lub zasadami współżycia społecznego
                na zasadach ogólnych.";
193) w art. 258:
   a) w § 1 wyrazy "Kierownik zakładu pracy" zastępuje się wyrazem "Pracodawca",
   b) w § 2 wyrazy "zakład pracy" zastępuje się wyrazem "pracodawca";
194) skreśla się art. 259 do 261;
195) w art. 263 w § 3 wyraz "Sąd" zastępuje się wyrazami "Sąd pracy";
196) w art. 264:
   a) w § 1 wyraz "sądu" zastępuje się wyrazami "sądu pracy",
   b) w § 2 i 3 po wyrazach "wnosi się" dodaje się wyrazy "do sądu pracy";
197) w art. 265:
   a) w § 1 wyrazy "w art. 264, w art. 97 § 2{1} i w art. 98 § 6" zastępuje się 
     wyrazami "w art. 97 § 2{1} i w art. 264",
   b) w § 2 wyraz "sądu" zastępuje się wyrazami "sądu pracy";
198) art. 281 otrzymuje brzmienie:
  "Art. 281. Kto, będąc pracodawcą lub działając w jego imieniu:
              1) zawiera umowę cywilnoprawną w warunkach, w których 
                zgodnie z art. 22 § 1 powinna być zawarta umowa o 
                pracę,
              2) nie potwierdza na piśmie, w terminie 7 dni, zawartej z 
                pracownikiem umowy o pracę,
              3) wypowiada lub rozwiązuje z pracownikiem stosunek 
                pracy bez wypowiedzenia, naruszając w sposób rażący 
                przepisy prawa pracy,
              4) stosuje wobec pracowników inne kary niż przewidziane 
                w przepisach prawa pracy o odpowiedzialności porządkowej
                pracowników,
              5) narusza przepisy o czasie pracy lub przepisy o ochronie 
                pracy kobiet i zatrudnianiu młodocianych,
              6) nie prowadzi dokumentacji w sprawach związanych ze 
                stosunkiem pracy oraz akt osobowych pracowników
              - podlega karze grzywny.";
199) w art. 282:
   a) w § 1 w pkt 3 skreśla się wyrazy "lub opinii" oraz wyrazy "do 50 000 
     złotych",
   b) § 2 otrzymuje brzmienie:
         "§2. Tej samej karze podlega, kto wbrew obowiązkowi nie wykonuje
             podlegającego wykonaniu orzeczenia sądu pracy lub 
             ugody zawartej przed komisją pojednawczą lub sądem pracy.";
200) art. 283 otrzymuje brzmienie:
  "Art. 283.   §1.Kto, będąc odpowiedzialnym za stan bezpieczeństwa i
                higieny pracy w zakładzie pracy albo kierując pracownikami, 
                nie przestrzega przepisów lub zasad bezpieczeństwa i 
                higieny pracy, podlega karze grzywny.
             §2. Tej samej karze podlega, kto:
                  1) wbrew obowiązkowi nie zawiadamia w terminie 14 
                    dni właściwego inspektora pracy i właściwego państwowego
                    inspektora sanitarnego o miejscu, rodzaju,
                    zakresie prowadzonej działalności i o przewidywanej
                    liczbie pracowników oraz nie składa pisemnej
                    informacji o środkach i procedurach przyjętych
                    dla spełnienia wymagań wynikających z 
                    przepisów bezpieczeństwa i higieny pracy, dotyczących
                    danej dziedziny działalności, jak również nie 
                    zawiadamia o zmianie miejsca, rodzaju i zakresu 
                    prowadzonej działalności, zwłaszcza zmianie technologii
                    lub profilu produkcji,
                  2) wbrew obowiązkowi nie zapewnia, aby budowa lub 
                    przebudowa obiektu budowlanego albo jego części, 
                    w których przewiduje się pomieszczenia pracy, była 
                    wykonywana na podstawie projektów uwzględniających
                    wymagania bezpieczeństwa i higieny pracy, 
                    pozytywnie zaopiniowanych przez uprawnionych 
                    rzeczoznawców,
                  3) wbrew obowiązkowi wyposaża stanowiska pracy w 
                    maszyny i inne urządzenia techniczne, które nie 
                    uzyskały wymaganego certyfikatu na znak bezpieczeństwa
                    i nie zostały oznaczone tym znakiem albo 
                    nie posiadają deklaracji zgodności,
                  4) wbrew obowiązkowi dostarcza pracownikowi środki
                    ochrony indywidualnej, które nie uzyskały wymaganego
                    certyfikatu na znak bezpieczeństwa i nie 
                    zostały oznaczone tym znakiem oraz nie posiadają 
                    deklaracji zgodności,
                  5) wbrew obowiązkowi stosuje:
                    a) materiały i procesy technologiczne bez uprzedniego
                      ustalenia stopnia ich szkodliwości dla 
                      zdrowia pracowników i bez podjęcia odpowiednich
                      środków profilaktycznych,
                    b) substancje chemiczne nie oznakowane w sposób 
                      widoczny i umożliwiający ich identyfikację,
                    c) niebezpieczne substancje chemiczne nie posiadające
                      kart charakterystyki tych substancji, a 
                      także opakowań zabezpieczających przed ich 
                      szkodliwym działaniem, pożarem lub wybuchem,
                  6) wbrew obowiązkowi nie zawiadamia właściwego 
                    inspektora pracy, prokuratora lub innego właściwego
                    organu o śmiertelnym, ciężkim lub zbiorowym
                    wypadku przy pracy oraz o każdym innym 
                    wypadku, który wywołał wymienione skutki, mającym
                    związek z pracą, jeżeli może być uznany za 
                    wypadek przy pracy, nie zgłasza choroby zawodowej
                    albo podejrzenia o taką chorobę, nie ujawnia 
                    wypadku przy pracy lub choroby zawodowej, albo 
                    przedstawia niezgodne z prawdą informacje, dowody
                    lub dokumenty dotyczące takich wypadków i 
                    chorób,
                  7) nie wykonuje w wyznaczonym terminie podlegającego
                    wykonaniu nakazu inspektora pracy,
                  8) utrudnia działalność organu Państwowej Inspekcji 
                    Pracy, w szczególności uniemożliwia prowadzenie 
                    wizytacji zakładu pracy lub nie udziela informacji 
                    niezbędnych do wykonywania jej zadań.";
201) rozdział II w dziale trzynastym otrzymuje brzmienie:
                              "Rozdział II
   Postępowanie w sprawach o wykroczenia przeciwko prawom pracownika
   Art. 284.   §1.W sprawach o wykroczenia przeciwko prawom pracownika,
                o których mowa w art. 281-283, wszczynają postępowanie
                i orzekają inspektorzy pracy.
             §2. Wszczęcie postępowania następuje w wyniku sporządzenia
                przez inspektora pracy protokołu w sprawie popełnienia
                wykroczenia, który powinien zawierać:
                  1) imię i nazwisko, datę urodzenia, imiona rodziców i 
                    miejsce zamieszkania obwinionego oraz jego miejsce
                    pracy i zajmowane stanowisko,
                  2) w miarę możliwości, dane o warunkach materialnych
                    obwinionego,
                  3) określenie czynu zarzucanego obwinionemu, z podaniem
                    czasu, miejsca, sposobu i okoliczności jego 
                    popełnienia oraz ze wskazaniem przepisu lub skonkretyzowaniem
                    zasady bezpieczeństwa i higieny 
                    pracy, które zostały tym czynem naruszone, a także
                    przepisu stanowiącego podstawę wymierzenia 
                    kary,
                  4) treść wyjaśnień obwinionego potwierdzonych jego 
                    podpisem, a w razie odmowy ich złożenia lub niestawienia
                    się obwinionego na wezwanie inspektora 
                    pracy - wzmiankę o tym,
                  5) datę i miejsce sporządzenia protokołu, a także 
                    imię i nazwisko oraz podpis inspektora pracy.
             §3. Do protokołu w sprawie popełnienia wykroczenia należy 
                dołączyć protokół z kontroli przeprowadzonej przez inspektora
                pracy oraz inne dokumenty stanowiące dowody 
                w postępowaniu.
             §4. W celu wyjaśnienia okoliczności sprawy inspektor pracy 
                może:
                  1) żądać od obwinionego udzielenia wyjaśnień,
                  2) wzywać obwinionego, świadków oraz inne osoby w 
                    celu przesłuchania,
                  3) zwracać się do właściwych instytucji lub osób o 
                    udzielenie informacji lub opinii albo przedstawienie
                    dokumentów i innych dowodów potrzebnych 
                    do wyjaśnienia sprawy.
   Art. 285.   §1.Inspektor pracy wydaje orzeczenie bez przeprowadzenia
                rozprawy.
             §2. Inspektor pracy wyznacza jednak rozprawę, jeżeli wymaga
                tego charakter sprawy, sprzeczności w materiale dowodowym
                lub inne okoliczności sprawy.
   Art. 286. Orzeczenie, wraz z uzasadnieniem, doręcza się obwinionemu.
   Art. 287.   §1.Inspektor pracy wydaje postanowienie o umorzeniu 
                postępowania, jeżeli w jego wyniku ustali, że zachodzą 
                okoliczności wyłączające z mocy prawa wydanie orzeczenia.
             §2. Postanowienie, o którym mowa w § 1, wraz z uzasadnieniem,
                doręcza się obwinionemu oraz włącza do akt 
                sprawy.
   Art. 288.   §1.Od orzeczenia inspektora pracy obwiniony, jego obrońca
                oraz prokurator mają prawo, w terminie siedmiu dni od
                dnia ogłoszenia lub doręczenia orzeczenia, złożyć środek
                zaskarżenia w postaci żądania skierowania sprawy
                na drogę postępowania sądowego do sądu rejonowego 
                właściwego ze względu na miejsce popełnienia wykroczenia.
             §2. Orzeczenie, od którego  nie wniesiono żądania skierowania
                sprawy na drogę postępowania sądowego, jest 
                prawomocne.
             §3. Okręgowemu inspektorowi pracy przysługują w postępowaniu
                przed sądem uprawnienia oskarżyciela publicznego.
   Art. 289. Nadzór nad działalnością inspektorów pracy w zakresie
             orzekania sprawuje Główny Inspektor Pracy.
   Art. 290. Wpływy z kar orzeczonych przez inspektorów pracy stanowią
             dochód budżetu państwa. Wierzycielem tych należności, w
             rozumieniu przepisów o postępowaniu egzekucyjnym w 
             administracji, jest właściwy terenowy organ rządowej 
             administracji ogólnej.
Art. 290{1}. Jeżeli przepisy rozdziału nie stanowią inaczej, w postępowaniu
             w sprawach o wykroczenia przeciwko prawom pracownika mają
             odpowiednie zastosowanie przepisy Kodeksu postępowania w 
             sprawach o wykroczenia.";
202) w art. 291:
   a) w § 2 wyrazy "zakładu pracy" zastępuje się wyrazem "pracodawcy" oraz 
     wyrazy "zakład pracy" zastępuje się wyrazem "pracodawca",
   b) po § 2 dodaje się § 2{1} w brzmieniu:
         "§2{1}. Przepis § 2 stosuje się także do roszczenia pracodawcy, o 
             którym mowa w art. 61{1} oraz w art. 101{1} § 2.",
   c) w § 3 skreśla się wyrazy "dopuścił się zagarnięcia mienia społecznego 
     albo w inny sposób";
203) w art. 292 skreśla się oznaczenie § 1 oraz skreśla się § 2;
204) w art. 295{1}:
   a) w § 1 wyrazy "Kierownik zakładu pracy" zastępuje się wyrazem "Pracodawca"
     oraz skreśla się wyrazy "w zakładzie",
   b) w § 3 skreśla się wyrazy "utworzona w zakładzie stosującym grupową 
     organizację pracy";
205) skreśla się art. 296;
206) w art. 297 skreśla się wyrazy "po porozumieniu z ogólnokrajową organizacją
    międzyzwiązkową", użyty dwukrotnie wyraz "zasady" zastępuje się 
    wyrazem "sposób" oraz wyrazy "przewidzianych przepisami prawa pracy" 
    zastępuje się wyrazami "przewidzianych w Kodeksie pracy";
207) w art. 298:
   a) w § 1 skreśla się wyrazy "po porozumieniu z ogólnokrajową organizacją 
     międzyzwiązkową" oraz wyrazy "w innych zakładach pracy", zaś wyrazy 
     "w zakładach służby zdrowia" zastępuje się wyrazami "w zakładach 
     opieki zdrowotnej i w jednostkach pomocy społecznej",
   b) § 3 otrzymuje brzmienie:
          "§3. Rada Ministrów może, w drodze rozporządzenia, wprowadzić
             dla pracowników, o których mowa w § 1, nawiązywanie 
             stosunku pracy na podstawie mianowania, a także na podstawie
             powołania.";
208) po art. 298 dodaje się art. 298{1} i 298{2} w brzmieniu:
"Art. 298{1}.Minister Pracy i Polityki Socjalnej określi, w drodze 
             rozporządzenia, zakres prowadzenia przez pracodawców 
             dokumentacji w sprawach związanych ze stosunkiem pracy oraz 
             sposób prowadzenia akt osobowych pracownika.
Art. 298{2}. Minister Pracy i Polityki Socjalnej określi, w drodze 
             rozporządzenia, sposób usprawiedliwiania nieobecności w pracy
             oraz zakres przysługujących pracownikom zwolnień od pracy,
             a także przypadki, w których za czas nieobecności lub zwolnienia
             pracownik zachowuje prawo do wynagrodzenia.";
209) skreśla się art. 299;
210) w art. 301 w § 1 wyrazy "Polskiej Rzeczypospolitej Ludowej" zastępuje się 
    wyrazami "Rzeczypospolitej Polskiej";
211) w art. 302 wyrazy "w organach Milicji Obywatelskiej i Służby Więziennej" 
    zastępuje się wyrazami "w Policji, Urzędzie Ochrony Państwa, Służbie 
    Więziennej, Straży Granicznej i Państwowej Straży Pożarnej";
212) w art. 303:
   a) w § 1 skreśla się wyrazy "po porozumieniu z ogólnokrajową organizacją 
     międzyzwiązkową",
   b) w § 2 wyrazy  "w tym  samym  trybie  określić" zastępuje się wyrazami 
     "określić, w drodze rozporządzenia,";
213) art. 304 otrzymuje brzmienie:
  "Art. 304.   §1.Pracodawca jest obowiązany zapewnić bezpieczne i higieniczne
                warunki pracy, o których mowa w art. 207 § 2,  osobom fizycznym
                wykonującym pracę na innej podstawie niż stosunek pracy w 
                zakładzie pracy lub w miejscu wyznaczonym przez pracodawcę.
             §2. Pracodawca jest obowiązany zapewnić bezpieczne i higieniczne
                warunki zajęć odbywanych na terenie zakładu 
                pracy przez studentów i uczniów nie będących jego pracownikami.
             §3. Obowiązki określone w art. 207 § 2 stosuje się odpowiednio
                do jednostek organizujących pracę wykonywaną 
                przez osoby fizyczne na innej podstawie niż stosunek 
                pracy, w ramach prac społecznie użytecznych.
             §4. W razie prowadzenia prac w miejscu, do którego mają 
                dostęp osoby nie biorące udziału w procesie pracy, pracodawca
                jest obowiązany zastosować środki niezbędne 
                do zapewnienia ochrony życia i zdrowia tym osobom.
             §5. Minister Obrony Narodowej - w stosunku do żołnierzy w 
                czynnej służbie wojskowej, a Minister Sprawiedliwości - 
                w stosunku do osób przebywających w zakładach karnych
                lub w zakładach poprawczych, w porozumieniu z 
                Ministrem Pracy i Polityki Socjalnej, określą, w drodze 
                rozporządzeń, zakres stosowania do tych osób przepisów 
                działu dziesiątego w razie wykonywania określonych zadań
                lub prac na terenie zakładu pracy lub w miejscu 
                wyznaczonym przez pracodawcę.";
214) po art. 304 dodaje się art. 304{1}-304{4} w brzmieniu:
"Art. 304{1}.Obowiązki, o których mowa w art. 211, ciążą również na
             osobach fizycznych wykonujących pracę na innej podstawie
             niż stosunek pracy w zakładzie pracy lub w miejscu wyznaczonym 
             przez pracodawcę.
Art. 304{2}. Do członków rolniczych spółdzielni produkcyjnych i
             współpracujących z nimi członków ich rodzin oraz członków 
             spółdzielni kółek rolniczych (usług rolniczych) stosuje się 
             odpowiednio art. 208 § 1, art. 213 § 2, art. 217 § 2, art. 218,
             art. 220 § 1 i art. 221 § 1-3.
Art. 304{3}. Do osób fizycznych prowadzących na własny rachunek
             działalność gospodarczą stosuje się odpowiednio art. 208
             § 1.
Art. 304{4}. Pracodawca jest obowiązany przydzielać niezbędną odzież 
             roboczą i środki ochrony indywidualnej osobom wykonującym
             krótkotrwałe prace albo czynności inspekcyjne, w
             czasie których ich własna odzież może ulec zniszczeniu lub
             znacznemu zabrudzeniu, a także ze względu na bezpieczeństwo
             wykonywania tych prac lub czynności.";
215) skreśla się art. 305.
                                Art. 2.
Ilekroć w przepisach prawa pracy jest mowa o prawach i obowiązkach zakładu 
pracy lub kierownika zakładu pracy, przepisy te stosuje się odpowiednio do 
pracodawców w rozumieniu art. 3 Kodeksu pracy.
                                Art. 3.
Przewidziane w Kodeksie pracy lub w innych przepisach prawa pracy przepisy 
wykonawcze wydaje się po zasięgnięciu opinii związków zawodowych oraz organizacji
pracodawców w zakresie, trybie i na zasadach określonych w ustawie 
o związkach zawodowych oraz w ustawie o organizacjach pracodawców.
                                Art. 4.
Do umów o pracę zawartych na okres próbny przed dniem wejścia w życie 
ustawy stosuje się dotychczasowe przepisy.
                                Art. 5.
 1. Do umów o pracę zawartych na czas nie określony, wypowiedzianych 
   przed dniem wejścia w życie ustawy, stosuje się dotychczasowe przepisy 
   dotyczące ustalania okresu zatrudnienia, od którego zależy długość okresu 
   wypowiedzenia takich umów.
 2. Przy ustalaniu okresu zatrudnienia, od którego zależy okres wypowiedzenia
   pracownikowi umowy o pracę zawartej na czas nie określony, oraz 
   okresu, po upływie którego jest dopuszczalne rozwiązanie z pracownikiem 
   umowy o pracę bez wypowiedzenia z powodu jego niezdolności do pracy 
   wskutek choroby, przepis art. 36 § 1{1} Kodeksu pracy ma zastosowanie 
   także do przypadków zmiany pracodawcy na zasadach określonych w tym 
   przepisie, zaistniałych przed dniem wejścia w życie ustawy.
 
                                Art. 6.
W sporach o uznanie wypowiedzenia umowy o pracę za bezskuteczne lub o 
przywrócenie do pracy albo o odszkodowanie w związku z wypowiedzeniem 
lub rozwiązaniem umowy o pracę, toczących się przed sądem pracy w dniu wejścia
w życie ustawy, stosuje się dotychczasowe przepisy.
                                Art. 7.
Okresy zatrudnienia zakończone porzuceniem pracy przez pracownika, przypadające
przed dniem wejścia w życie ustawy, traktuje się od dnia jej wejścia 
w życie - przy ustalaniu uprawnień i świadczeń, które są uzależnione od okresu
zatrudnienia i trybu ustania stosunku pracy - jak okresy zatrudnienia zakończone
rozwiązaniem stosunku pracy bez wypowiedzenia z winy pracownika.
                                Art. 8.
 1. Stosunki pracy z pracownikami zatrudnionymi na podstawie powołania na 
   czas określony albo na czas nie określony na stanowiskach pracy nie wymienionych
   w przepisach, o których mowa w art. 68 § 1 Kodeksu pracy, 
   przekształcają się, z dniem wejścia w życie tej ustawy, odpowiednio w stosunki
   pracy na podstawie umowy o pracę na czas określony albo na czas 
   nie określony.
 2. Przepis ust. 1 nie dotyczy pracowników odwołanych ze stanowiska przed 
   dniem wejścia w życie ustawy; do tych pracowników stosuje się dotychczasowe
   przepisy regulujące stosunki pracy na podstawie powołania.
 
                                Art. 9.
 1. U pracodawcy zatrudniającego co najmniej 5 pracowników obowiązujący w 
   dniu wejścia w życie ustawy regulamin, utrzymany w mocy na podstawie 
   art. 8 ust. 1 ustawy z dnia 29 września 1994 r. o zmianie ustawy - Kodeks 
   pracy oraz o zmianie niektórych ustaw (Dz.U. Nr 113, poz. 547 i z 1995 r. 
   Nr 1, poz. 2), przekształca się z tym dniem w regulamin wynagradzania, o 
   którym mowa w art. 77{2} Kodeksu pracy. Dotyczy to także innych aktów 
   zakładowych określających zasady wynagradzania za pracę i przyznawania 
   innych świadczeń związanych z pracą.
 2. Ustalenia regulaminu lub innego aktu zakładowego, o których mowa w 
   ust. 1, mniej korzystne dla pracowników niż obowiązujące od dnia wejścia 
   w życie ustawy przepisy prawa pracy, są nieważne; zamiast nich stosuje się 
   odpowiednie przepisy prawa pracy.
 3. Regulamin wynagradzania, o którym mowa w art. 77{2} Kodeksu pracy, powinien
   być wprowadzony w życie w okresie 3 miesięcy od dnia wejścia w 
   życie ustawy.
 
                                Art. 10.
Przez użyte w art. 77{3} Kodeksu pracy określenie "pracownicy zatrudnieni w 
państwowych jednostkach sfery budżetowej" rozumie się pracowników państwowej
sfery budżetowej, dla których środki na wynagrodzenia są kształtowane 
na podstawie odrębnej ustawy.
 
                                Art. 11.
 1. Obowiązujące do dnia wejścia w życie ustawy przepisy określające zasady 
   wynagradzania za pracę oraz przyznawania innych świadczeń związanych z 
   pracą, wydane na podstawie art. 79 Kodeksu pracy, zachowują moc do 
   czasu objęcia pracowników, których te przepisy dotyczą i w zakresie 
   przedmiotu w nich normowanego - postanowieniami układu zbiorowego 
   pracy lub innymi przepisami prawa pracy, z zastrzeżeniem ust. 2.
 2. Przepisy, o których mowa w ust. 1, dotyczące ustalania okresów pracy i innych
   okresów uprawniających do nagrody jubileuszowej oraz zasad jej obliczania
   i wypłacania, zachowują moc w stosunku do mianowanych pracowników
   samorządowych nie dłużej niż do upływu jednego roku od dnia 
   wejścia w życie ustawy.
                                Art. 12.
W okresie 3 lat od dnia wejścia w życie ustawy stosuje się dotychczasowe 
przepisy Kodeksu pracy dotyczące odprawy pośmiertnej, jeżeli są one korzystniejsze
dla osoby uprawnionej.
                                Art. 13.
Postępowanie przed sądem pracy dotyczące sprostowania wydanej pracownikowi
opinii o pracy, a także naprawienia szkody wyrządzonej pracownikowi 
wskutek niewydania w terminie lub wydania niewłaściwej opinii o pracy, toczące
się w dniu wejścia w życie ustawy, toczy się według dotychczasowych przepisów.
   
                                Art. 14.
Regulamin pracy, o którym mowa w art. 104-104{3} Kodeksu pracy, powinien 
być wprowadzony w życie w okresie 3 miesięcy od dnia wejścia w życie ustawy.
 
                                Art. 15.
Do kar za naruszenie porządku i dyscypliny pracy nałożonych na pracowników 
przed dniem wejścia w życie ustawy stosuje się dotychczasowe przepisy dotyczące
trybu i zasad odwoływania się od tych kar.
                                Art. 16.
Do pracowników objętych w dniu wejścia w życie przepisów działu szóstego 
Kodeksu pracy, w brzmieniu ustalonym ustawą, krótszym tygodniowym wymiarem
czasu pracy niż określony w art. 129 Kodeksu pracy stosuje się dotychczasowy
wymiar czasu pracy do dnia objęcia tych pracowników postanowieniami 
układu zbiorowego pracy lub innymi przepisami prawa pracy ustalającymi normy
ich czasu pracy.
                                Art. 17.
Przepisy wykonawcze wydane na podstawie art. 129 § 2 Kodeksu pracy przed 
dniem wejścia w życie przepisów działu szóstego Kodeksu pracy, w brzmieniu 
ustalonym ustawą, zachowują moc po wejściu w życie przepisów tego działu do 
czasu wprowadzenia dla pracowników, których te przepisy dotyczą i w zakresie 
przedmiotu w nich normowanego - postanowień układu zbiorowego pracy lub 
innych przepisów prawa pracy ustalających normy ich czasu pracy; nie dotyczy 
to rozporządzenia Rady Ministrów z dnia 23 grudnia 1988 r. w sprawie czasu 
pracy w zakładach pracy (Dz.U. z 1991 r. Nr 117, poz. 511, z 1992 r. Nr 102, 
poz. 518, z 1993 r. Nr 132, poz. 634 i z 1994 r. Nr 140, poz. 768).
                                    
                                Art. 18.
W okresie 2 lat od dnia wejścia w życie ustawy w transporcie samochodowym i 
w komunikacji samochodowej czas pracy kierowców i pomocników kierowców 
może być przedłużony do 12 godzin na dobę, z zachowaniem przeciętnie 42 
godzin na tydzień w okresie rozliczeniowym nie przekraczającym 3 miesięcy.
                                Art. 19.
Przepisy wykonawcze wydane na podstawie art. 130 § 2 Kodeksu pracy przed 
dniem wejścia w życie przepisów działu szóstego Kodeksu pracy, w brzmieniu 
ustalonym ustawą, zachowują moc po wejściu w życie przepisów tego działu, 
nie dłużej jednak niż do upływu 3 lat od dnia ich wejścia w życie, chyba że 
wcześniej ustaną warunki uzasadniające stosowanie skróconego czasu pracy do 
pracowników dotychczas nim objętych.
                                Art. 20.
Przepisy wykonawcze wydane na podstawie art. 145 Kodeksu pracy przed 
dniem wejścia w życie przepisów działu szóstego Kodeksu pracy, w brzmieniu 
ustalonym ustawą, zachowują moc po wejściu w życie przepisów tego działu 
przez okres jednego roku.
                                Art. 21.
Przepis art. 153 § 1 Kodeksu pracy stosuje się także do pracowników, którym 
sześciomiesięczny okres pracy upłynął przed dniem wejścia w życie przepisów 
działu siódmego Kodeksu pracy, w brzmieniu ustalonym ustawą, jeżeli do tego 
dnia nie osiągnęli rocznego okresu pracy.
                                Art. 22.
Przepisy wykonawcze wydane na podstawie art. 160 Kodeksu pracy przed 
dniem wejścia w życie przepisów działu siódmego Kodeksu pracy, w brzmieniu 
ustalonym ustawą, zachowują moc po wejściu w życie przepisów tego działu, 
jednak nie dłużej niż do upływu 3 lat od dnia ich wejścia w życie, chyba że 
wcześniej ustaną warunki uzasadniające korzystanie z płatnych urlopów dodatkowych
przez pracowników dotychczas nimi objętych.
                                Art. 23.
Przepis art. 209 § 1 Kodeksu pracy stosuje się odpowiednio do pracodawcy 
prowadzącego działalność w dniu wejścia w życie ustawy, z tym że termin na 
dokonanie czynności przewidzianych w tym przepisie ustala się na 6 miesięcy 
od dnia jej wejścia w życie.
                                Art. 24.
 1. Wnioski o rozpoznanie sporów i akta spraw wszczętych przed komisjami 
   pojednawczymi przy sądach pracy komisje te przekazują, na żądanie pracownika
   zgłoszone w ciągu 14 dni od dnia wejścia w życie ustawy, do rozpoznania
   właściwemu sądowi pracy; w przypadku niezgłoszenia przez pracownika
   takiego żądania komisja umarza postępowanie.
 2. Z upływem terminu, o którym mowa w ust. 1, komisje pojednawcze określone
   w tym przepisie ulegają likwidacji.
 
                                Art. 25.
Przepisy wykonawcze wydane przed dniem wejścia w życie ustawy na podstawie
art. 298 Kodeksu pracy zachowują moc do czasu wydania na tej podstawie 
nowych przepisów wykonawczych po wejściu w życie ustawy, nie dłużej jednak 
niż do upływu 2 lat od dnia wejścia w życie tej ustawy.
                                    
                                Art. 26.
Do czasu wydania przepisów wykonawczych przewidzianych w ustawie stosuje 
się dotychczasowe przepisy ze zmianami wynikającymi z tej ustawy.
 
                                Art. 27.
W ustawie z dnia 21 maja 1963 r. o substancjach trujących (Dz.U. Nr 22, poz. 
116 i z 1983 r. Nr 6, poz. 35) wprowadza się następujące zmiany:
 1) w art. 2:
   a) ust. 1 otrzymuje brzmienie:
          "1. Ze względu na stopień niebezpieczeństwa dla zdrowia ludzi 
             spośród substancji trujących wyodrębnia się trucizny.",
   b) w ust. 2 wyrazy "wykazy trucizn i środków szkodliwych" zastępuje się 
     wyrazami "wykaz substancji trujących, z wyodrębnieniem trucizn",
   c) ust. 3 otrzymuje brzmienie:
          "3. Wykaz, o którym mowa w ust. 2, może określać stężenie, 
             przy którym mieszanin (wyrobów) zawierających substancje 
             trujące nie uważa się za substancje trujące w rozumieniu 
             ustawy.";
 2) w art. 10 wyrazy "środki szkodliwe" zastępuje się wyrazami "inne substancje
   trujące", zaś wyrazy "środków szkodliwych" zastępuje się wyrazami "substancji
   trujących";
 3) w art. 15 wyrazy "substancji trujących" zastępuje się wyrazem "trucizn".
 
                                Art. 28.
Minister Zdrowia i Opieki Społecznej w porozumieniu z właściwymi ministrami
dostosuje przepisy wydane na podstawie art. 3 ust. 7 ustawy o substancjach 
trujących do zasad dotyczących substancji chemicznych, określonych w przepisach
wydanych na podstawie art. 221 § 5 Kodeksu pracy, w okresie jednego 
roku od dnia wejścia w życie tych przepisów.
                                Art. 29.
W Kodeksie postępowania cywilnego wprowadza się następujące zmiany:
 1) w części pierwszej w księdze pierwszej po tytule III dodaje się nowy tytuł 
   IIIa w brzmieniu:
          "Tytuł IIIa. Państwowa Inspekcja Pracy
       Art. 63{1}. W sprawach o ustalenie istnienia stosunku pracy inspektorzy
              pracy mogą wytaczać powództwa na rzecz obywateli, a 
              także wstępować, za zgodą powoda, do postępowania w 
              tych sprawach w każdym jego stadium.
       Art. 63{2}. W sprawach wymienionych w artykule poprzedzającym do 
              inspektorów pracy stosuje się odpowiednio przepisy o prokuratorze.";
 2) w art. 462 po wyrazach "o których mowa w art. 61" dodaje się wyrazy ", a 
   także inspektorzy pracy w zakresie określonym w art. 63{1}";
 3) w art. 463 po § 1 dodaje się § 1{1 }w brzmieniu:
        "§ 1{1}. Przepis § 1 stosuje się także w sprawie o ustalenie istnienia 
             stosunku pracy wytoczonej z powództwa inspektora pracy.";
 4) w art. 465 w § 1 po wyrazach "przedstawiciel związku zawodowego" dodaje
   się wyrazy "lub inspektor pracy";
 5) w art. 476 w § 1 po pkt 1 dodaje się pkt 1{1} w brzmieniu:
          "1{1}) o ustalenie istnienia stosunku pracy, jeżeli łączący strony 
             stosunek prawny, wbrew zawartej między nimi umowie, ma 
             cechy stosunku pracy,";
 6) w art. 477{1} po § 1 dodaje się § 1{1} w brzmieniu:
        "§ 1{1}. Sąd wydając wyrok w sprawie o ustalenie istnienia stosunku 
             pracy nie może oddalić powództwa tylko na tej podstawie, 
             że powód nie udowodnił wszystkich faktów niezbędnych do 
             takiego ustalenia; w takim wypadku sąd prowadzi postępowanie
             dowodowe z urzędu.".
 
                                Art. 30.
W ustawie z dnia 12 czerwca 1975 r. o świadczeniach z tytułu wypadków przy 
pracy i chorób zawodowych (Dz.U. z 1983 r. Nr 30, poz. 144, z 1989 r. Nr 35, 
poz. 192, z 1990 r. Nr 36, poz. 206, z 1991 r. Nr 94, poz. 422 i z 1995 r. Nr 4, 
poz. 17) w art. 6 dodaje się ust. 3-5 w brzmieniu:
      "3. Za śmiertelny wypadek przy pracy uważa się wypadek, w wyniku 
         którego nastąpiła śmierć w miejscu wypadku lub w okresie nie 
         przekraczającym 6 miesięcy od dnia wypadku.
       4. Za ciężki wypadek przy pracy uważa się wypadek, w wyniku którego
         nastąpiło ciężkie uszkodzenie ciała, mianowicie: utrata wzroku,
         słuchu, mowy, zdolności płodzenia lub inne uszkodzenie ciała 
         albo rozstrój zdrowia, naruszające podstawowe funkcje organizmu, 
         a także choroba nieuleczalna lub zagrażająca życiu, trwała choroba
         psychiczna, trwała, całkowita lub znaczna niezdolność do pracy 
         w zawodzie albo trwałe poważne zeszpecenie lub zniekształcenie 
         ciała.
       5. Za zbiorowy wypadek przy pracy uważa się wypadek, któremu w 
         wyniku tego samego zdarzenia uległy co najmniej dwie osoby.".
       
                                Art. 31.
W ustawie z dnia 6 marca 1981 r. o Państwowej Inspekcji Pracy (Dz.U. z 1985 
r. Nr 54, poz. 276 i z 1989 r. Nr 34, poz. 178) wprowadza się następujące 
zmiany:
 1) w art. 5 w ust. 2 wyrazy "w ust. 1 pkt 1" zastępuje się wyrazami "w ust. 1";
 2) w art. 8:
   a) w ust. 1 po pkt 11 dodaje się pkt 11a w brzmieniu:
          "11a) wnoszenie powództw, a za zgodą zainteresowanej osoby - 
               uczestniczenie w postępowaniu przed sądem pracy, o 
               ustalenie istnienia stosunku pracy, jeżeli łączący strony 
               stosunek prawny, wbrew zawartej między nimi umowie, 
               ma cechy stosunku pracy,"
   b) po ust. 1 dodaje się ust. 1{1} i 1{2} w brzmieniu:
          "1{1}. Do zakresu działania Państwowej Inspekcji Pracy należy ponadto:
             1) nadzór i kontrola zapewnienia przez pracodawcę bezpiecznych
               i higienicznych warunków pracy osobom fizycznym 
               wykonującym pracę na innej podstawie niż stosunek pracy 
               w zakładzie pracy lub w miejscu wyznaczonym przez pracodawcę,
             2) nadzór i kontrola zapewnienia przez pracodawcę bezpiecznych
               i higienicznych warunków zajęć odbywanych na jego
               terenie przez studentów i uczniów nie będących pracownikami,
             3) nadzór i kontrola zapewnienia bezpiecznych i higienicznych
               warunków pracy przez jednostki organizujące pracę 
               wykonywaną przez osoby fizyczne na innej podstawie niż 
               stosunek pracy, w ramach prac społecznie użytecznych,
             4) nadzór i kontrola zapewnienia bezpiecznych i higienicznych
               warunków pracy przez pracodawcę przy wykonywaniu
               pracy na terenie zakładu pracy lub w miejscu wyznaczonym
               przez pracodawcę przez osoby przebywające w 
               zakładach karnych i w zakładach poprawczych oraz zadań 
               wykonywanych przez żołnierzy w czynnej służbie.
          1{2}. Pracownicy Państwowej Inspekcji Pracy wykonujący lub nadzorujący
             czynności kontrolne mają prawo przeprowadzania 
             czynności kontrolnych wobec podmiotów, na rzecz których 
             jest wykonywana praca przez osoby fizyczne, bez względu na 
             podstawę świadczenia tej pracy.",
   c) w ust. 2 wyrazy "Państwowej Inspekcji Pracy wykonujący lub nadzorujący
     czynności kontrolne" zastępuje się wyrazami ", o których mowa w 
     ust. 1{2},",
   d) ust. 3 otrzymuje brzmienie:
          "3. Kontrolę przeprowadza się po okazaniu legitymacji służbowej.";
 3) po art. 8 dodaje się art. 8a w brzmieniu:
       "Art. 8a. 1. Tworzy się Komisję Kwalifikacyjną do Oceny Kandydatów
                na Rzeczoznawców. Główny Inspektor Pracy w porozumieniu
                z Ministrem Pracy i Polityki Socjalnej powołuje
                i odwołuje członków Komisji.
             2. Członkowie Komisji Kwalifikacyjnej do Oceny Kandydatów
                na Rzeczoznawców otrzymują za udział w pracach 
                Komisji wynagrodzenie na zasadach ustalonych przez 
                Głównego Inspektora Pracy oraz diety i zwrot kosztów 
                podróży - według zasad obowiązujących przy podróżach 
                służbowych.
             3. Główny Inspektor Pracy, na wniosek Komisji Kwalifikacyjnej
                do Oceny Kandydatów na Rzeczoznawców, nadaje 
                uprawnienia rzeczoznawcy do spraw bezpieczeństwa i 
                higieny pracy, upoważnionego do opiniowania projektów 
                nowo budowanych lub przebudowywanych obiektów budowlanych
                albo ich części, w których przewiduje się pomieszczenia
                pracy, pod względem zgodności z przepisami
                bezpieczeństwa i higieny pracy oraz wymaganiami 
                ergonomii. Główny Inspektor Pracy może cofnąć uprawnienia
                rzeczoznawcy z własnej inicjatywy lub na wniosek
                okręgowego inspektora pracy.
             4. Koszty związane z przygotowaniem kandydatów na rzeczoznawców
                i podnoszeniem kwalifikacji przez rzeczoznawców,
                o których mowa w ust. 5 pkt 1, i nadaniem 
                uprawnienia, o którym mowa w ust. 3, ponosi kandydat 
                na rzeczoznawcę lub rzeczoznawca albo pracodawca zatrudniający
                te osoby - na zasadach ustalonych przez 
                Głównego Inspektora Pracy.
             5. Minister Pracy i Polityki Socjalnej w porozumieniu z Głównym
                Inspektorem Pracy określi, w drodze rozporządzenia:
                  1) szczegółowe zasady oraz tryb nadawania i cofania 
                    uprawnień rzeczoznawców do spraw bezpieczeństwa
                    i higieny pracy, a także wymagany zakres przygotowania
                    kandydatów na rzeczoznawców i podnoszenia
                    kwalifikacji przez rzeczoznawców,
                  2) szczegółowe zasady opiniowania przez rzeczoznawców
                    do spraw bezpieczeństwa i higieny pracy 
                    projektów nowo budowanych lub przebudowywanych
                    obiektów budowlanych albo ich części, w których
                    przewiduje się pomieszczenia pracy, oraz tryb 
                    odwoływania się od opinii,
                  3) tryb powoływania i odwoływania członków Komisji 
                    Kwalifikacyjnej do Oceny Kandydatów na Rzeczoznawców
                    i szczegółowe zasady działania tej Komisji.";
 4) w art. 11 w ust. 1 na końcu dodaje się wyrazy "oraz inne podmioty, na 
   rzecz których jest świadczona praca przez osoby fizyczne";
 5) w art. 13 po ust. 1 dodaje się ust. 1{1} w brzmieniu:
      "1{1}. Organy Policji, w razie uzasadnionej potrzeby oraz w celu zapewnienia
         bezpieczeństwa kontrolującym, są obowiązane, na wniosek 
         właściwego okręgowego inspektora pracy, do udzielenia stosownej 
         pomocy.";
 6) w art. 20 w ust. 3 dodaje się zdanie:
        "W toku wykonywania czynności kontrolnych inspektor pracy może
         sprawdzać tożsamość osób wykonujących pracę.".
                                Art. 32.
W ustawie z dnia 25 września 1981 r. o samorządzie załogi przedsiębiorstwa 
państwowego (Dz.U. Nr 24, poz. 123, z 1986 r. Nr 17, poz. 88, z 1987 r. Nr 
33, poz. 181, z 1989 r. Nr 10, poz. 57, z 1990 r. Nr 17, poz. 99 i z 1991 r. Nr 2, 
poz. 6) w art. 24 w ust. 1 skreśla się pkt 13.
                                Art. 33.
W ustawie z dnia 16 września 1982 r. - Prawo spółdzielcze (Dz.U. z 1995 r. 
Nr 54, poz. 288 i Nr 133, poz. 654 oraz z 1996 r. Nr 5, poz. 32) w art. 188 w § 
2 skreśla się drugie zdanie.
                                Art. 34.
W ustawie z dnia 24 czerwca 1983 r. o społecznej inspekcji pracy (Dz.U. Nr 
35, poz. 163 i z 1985 r. Nr 35, poz. 162) w art. 13 w ust. 3 wyrazy "w art. 43 § 
1 Kodeksu pracy" zastępuje się wyrazami "w art. 43 Kodeksu pracy".
                                    
                                Art. 35.
W ustawie z dnia 18 kwietnia 1985 r. o rozpoznawaniu przez sądy spraw z zakresu
prawa pracy i ubezpieczeń społecznych (Dz.U. Nr 20, poz. 85) skreśla 
się art. 2.
                                Art. 36.
W ustawie z dnia 10 kwietnia 1986 r. - Prawo atomowe (Dz.U. Nr 12, poz. 70, 
z 1987 r. Nr 33, poz. 180, z 1991 r. Nr 8, poz. 28, z 1994 r. Nr 90, poz. 418 i z 
1995 r. Nr 104, poz. 515) wprowadza się następujące zmiany:
 1) w art. 9 w ust. 1 po wyrazach "pięciokrotnej granicznej dawki rocznej" 
   stawia się kropkę, a dalszą część zdania skreśla się;
 2) skreśla się art. 10.
 
                                Art. 37.
W ustawie z dnia 28 grudnia 1989 r. o szczególnych zasadach rozwiązywania z 
pracownikami stosunków pracy z przyczyn dotyczących zakładu pracy oraz o 
zmianie niektórych ustaw (Dz.U. z 1990 r. Nr 4, poz. 19, Nr 10, poz. 59 i Nr 
51, poz. 298, z 1991 r. Nr 83, poz. 372, Nr 106, poz. 457 i Nr 113, poz. 491, z 
1992 r. Nr 21, poz. 84 oraz z 1994 r. Nr 1, poz. 1) wprowadza się następujące 
zmiany:
 1) w art. 6 w ust. 1 w pierwszym zdaniu po wyrazach "przedsiębiorstwa państwowego"
   dodaje się wyrazy "oraz społecznymi inspektorami pracy";
 2) skreśla się art. 7.
                                Art. 38.
W ustawie z dnia 12 września 1990 r. o szkolnictwie wyższym (Dz.U. Nr 65, 
poz. 385, z 1992 r. Nr 54, poz. 254 i Nr 63, poz. 314, z 1994 r. Nr 1, poz. 3, Nr 
43, poz. 163, Nr 105, poz. 509 i Nr 121, poz. 591 oraz z 1996 r. Nr 5, poz. 34) 
dodaje się art. 178{1} w brzmieniu:
"Art. 178{1}.  §1.Rektor jest obowiązany zapewnić bezpieczne i higieniczne 
                warunki osobom pobierającym naukę albo odbywającym zajęcia 
                praktyczno-techniczne w uczelni lub wykonującym prace
                społecznie użyteczne na rzecz tej uczelni.
             §2. Minister Edukacji Narodowej w porozumieniu z Ministrem
                Pracy i Polityki Socjalnej określi, w drodze rozporządzenia,
                przepisy bezpieczeństwa i higieny pracy obowiązujące
                w szkołach wyższych.".
             
                                Art. 39.
W ustawie z dnia 19 kwietnia 1991 r. o samorządzie pielęgniarek i położnych 
(Dz.U. Nr 41, poz. 178) w art. 11 w ust. 2 wyrazy "art. 43 § 1 pkt 2 Kodeksu 
pracy" zastępuje się wyrazami "w art. 43 Kodeksu pracy".
                                Art. 40.
W ustawie z dnia 23 maja 1991 r. o związkach zawodowych (Dz.U. Nr 55, poz. 
234, z 1994 r. Nr 43, poz. 163 i z 1996 r. Nr 1, poz. 2) wprowadza się następujące
zmiany:
 1) w art. 25:
   a) ust. 1 otrzymuje brzmienie:
          "1. Pracownikowi powołanemu do pełnienia z wyboru funkcji 
             związkowej poza zakładem pracy, jeżeli z wyboru wynika 
             obowiązek wykonywania tej funkcji w charakterze pracownika,
             przysługuje - na wniosek organizacji związkowej - prawo 
             do urlopu bezpłatnego.",
   b) po ust. 1 dodaje się ust. 1{1} i 1{2} w brzmieniu:
         "1{1}. Pracownikowi, który po urlopie bezpłatnym stawi się do pracy 
             w terminie przewidzianym w art. 74 Kodeksu pracy, okres 
             urlopu bezpłatnego wlicza się do okresu pracy, od którego 
             zależą uprawnienia pracownicze.
          1{2}. Rada Ministrów określi, w drodze rozporządzenia, tryb udzielania
             urlopu bezpłatnego oraz zakres uprawnień przysługujących
             pracownikowi korzystającemu z tego urlopu.";
 2) w art. 30:
   a) ust. 2 otrzymuje brzmienie:
          "2. Pracownik nie zrzeszony w związku zawodowym ma prawo 
             do obrony swoich praw na zasadach dotyczących pracowników
             będących członkami związku, jeżeli wybrana przez niego
             zakładowa organizacja związkowa wyrazi zgodę na obronę
             jego praw pracowniczych.",
   b) po ust. 2 dodaje się ust. 2{1} w brzmieniu:
          "2{1}. W indywidualnych sprawach ze stosunku pracy, w których 
             przepisy prawa pracy zobowiązują pracodawcę do współdziałania
             z zakładową organizacją związkową, pracodawca jest 
             obowiązany zwrócić się do tej organizacji o informację o 
             pracownikach korzystających z jej obrony, zgodnie z przepisami
             ust. 1 i 2. Nieudzielenie tej informacji w ciągu 5 dni 
             zwalnia pracodawcę od obowiązku współdziałania z zakładową
             organizacją związkową w sprawach dotyczących tych 
             pracowników.";
   c) ust. 5 otrzymuje brzmienie:
          "5. Jeżeli w sprawie ustalenia regulaminu wynagradzania lub regulaminu
             pracy albo planu urlopów, a także okresu rozliczeniowego,
             o którym mowa w art. 129{4} § 2 zdanie drugie i § 3 
             Kodeksu pracy, organizacje związkowe nie przedstawią 
             wspólnie uzgodnionego stanowiska w terminie 30 dni, decyzje
             w tych sprawach podejmuje pracodawca, po rozpatrzeniu 
             odrębnych stanowisk organizacji związkowych.";
 3) w art. 31 w ust. 2 drugie zdanie otrzymuje brzmienie:
        "Rada Ministrów określi, w drodze rozporządzenia, tryb udzielania
         zwolnień od pracy oraz zakres uprawnień przysługujących pracownikowi
         w czasie tych zwolnień.".
       
                                Art. 41.
W ustawie z dnia 30 sierpnia 1991 r. o zakładach opieki zdrowotnej (Dz.U. Nr 
91, poz. 408, z 1992 r. Nr 63, poz. 315, z 1994 r. Nr 121, poz. 591 i z 1995 r. 
Nr 138, poz. 682) wprowadza się następujące zmiany:
 1) w art. 2 w ust. 1 po pkt 7 dodaje się pkt 8 w brzmieniu:
      "8) wojewódzkie ośrodki medycyny pracy.";
 2) po art. 32 dodaje się art. 32a w brzmieniu:
        "Art. 32a. Świadczenia wojewódzkich ośrodków medycyny pracy 
                obejmują w szczególności udzielanie konsultacji medycznych
                w zakresie profilaktycznej ochrony zdrowia pracowników
                oraz koordynowanie i kontrolę udzielania profilaktycznych
                świadczeń zdrowotnych, zwłaszcza w publicznych
                zakładach opieki zdrowotnej.";
 3) w art. 33 po ust. 2 dodaje się ust. 3 w brzmieniu:
       "3. Minister Zdrowia i Opieki Społecznej w porozumieniu z Ministrem
         Finansów oraz Ministrem Pracy i Polityki Socjalnej określi, 
         w drodze rozporządzenia, warunki tworzenia, prowadzenia i 
         utrzymywania publicznych zakładów opieki zdrowotnej sprawujących
         profilaktyczną opiekę zdrowotną nad pracownikami.".
       
                                Art. 42.
Minister Pracy i Polityki Socjalnej ogłosi w Dzienniku Ustaw Rzeczypospolitej 
Polskiej jednolity tekst ustawy z dnia 26 czerwca 1974 r. - Kodeks pracy, z 
uwzględnieniem zmian wynikających z przepisów ogłoszonych przed dniem 
wydania jednolitego tekstu.
                                    
                                Art. 43.
Ustawa wchodzi w życie po upływie 3 miesięcy od dnia ogłoszenia, z wyjątkiem
przepisów:
   1) działu szóstego i siódmego Kodeksu pracy, które wchodzą w życie z 
     dniem 1 stycznia 1997 r.,
   2) art. 217 i art. 237{6} § 2 i 3 Kodeksu pracy, które wchodzą w życie po 
     upływie jednego roku od dnia wejścia w życie ustawy,
   3) art. 220 § 1 Kodeksu pracy, który wchodzi w życie po upływie jednego 
     roku od dnia ogłoszenia przepisów, o których mowa w art. 220 § 2 Kodeksu
     pracy,
   4) art. 221 § 2 Kodeksu pracy, który wchodzi w życie po upływie jednego 
     roku od dnia ogłoszenia przepisów, o których mowa w art. 221 § 5 Kodeksu
     pracy.
  
