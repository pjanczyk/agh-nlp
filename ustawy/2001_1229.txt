



Dz.U. z 2001 r. Nr 115, poz. 1229
                                        
                                        
                                     USTAWA
                             z dnia 18 lipca 2001 r.
                                        
                                   Prawo wodne
                                        
                                        
                                     Dział I
                                  Zasady ogólne
                                        
                                   Rozdział 1
                                 Przepisy ogólne
                                        
                                     Art. 1.
1. Ustawa reguluje gospodarowanie wodami zgodnie z zasadą zrównoważonego
  rozwoju, a w szczególności kształtowanie i ochronę zasobów wodnych,
  korzystanie z wód oraz zarządzanie zasobami wodnymi.
2. Gospodarowanie wodami jest prowadzone z zachowaniem zasady racjonalnego i
  całościowego traktowania zasobów wód powierzchniowych i podziemnych, z
  uwzględnieniem ich ilości i jakości.
3. Gospodarowanie wodami uwzględnia zasadę wspólnych interesów i jest
  realizowane przez współpracę administracji publicznej, użytkowników wód i
  przedstawicieli lokalnych społeczności tak, aby uzyskać maksymalne korzyści
  społeczne.
                                     Art. 2.
1. Zarządzanie zasobami wodnymi służy zaspokajaniu potrzeb ludności,
  gospodarki, ochronie wód i środowiska związanego z tymi zasobami, w
  szczególności w zakresie:
   1) zapewnienia odpowiedniej ilości i jakości wody dla ludności,
   2) ochrony zasobów wodnych przed zanieczyszczeniem oraz niewłaściwą lub
     nadmierną eksploatacją,
   3) utrzymywania lub poprawy stanu ekosystemów wodnych i od wody zależnych,
   4) ochrony przed powodzią oraz suszą,
   5) zapewnienia wody na potrzeby rolnictwa oraz przemysłu,
   6) zaspokojenia potrzeb związanych z turystyką, sportem oraz rekreacją,
   7) tworzenia warunków dla energetycznego, transportowego oraz rybackiego
     wykorzystania wód.
2. Instrumenty zarządzania zasobami wodnymi stanowią:
   1) plany gospodarki wodnej,
   2) pozwolenia wodnoprawne,
   3) opłaty i należności w gospodarce wodnej,
   4) kataster wodny,
   5) kontrola gospodarowania wodami.
3. Dokumentacje hydrologiczne, stanowiące podstawę projektowania i planowania w
  zakresie budownictwa wodnego, ochrony przed powodzią i zapobiegania skutkom
  suszy oraz zarządzania zasobami śródlądowych wód powierzchniowych, w tym
  wydawania decyzji administracyjnych, mogą być wykonywane tylko przez osoby
  posiadające odpowiednie kwalifikacje.
4. Minister właściwy do spraw gospodarki wodnej, kierując się wymaganiami w
  zakresie bezpieczeństwa powszechnego oraz prawidłowości wykonywanych
  dokumentacji hydrologicznych, określi, w drodze rozporządzenia:
   1) kwalifikacje ogólne i zawodowe wymagane od osób wykonujących dokumentacje
     hydrologiczne,
   2) sposób postępowania w sprawach stwierdzenia kwalifikacji,
   3) tryb powoływania komisji egzaminacyjnej, skład komisji egzaminacyjnej do
     sprawdzenia wiadomości kandydatów oraz zakres wiadomości podlegających
     sprawdzeniu,
   4) wysokość opłat związanych ze stwierdzeniem kwalifikacji, sposób ich
     uiszczania oraz wysokość wynagrodzenia dla członków komisji
     egzaminacyjnej.
5. Stwierdzenia kwalifikacji dokonuje się przez wydanie świadectwa.
6. Organ właściwy do stwierdzenia kwalifikacji odmawia, w drodze decyzji,
  dopuszczenia do egzaminu kandydata, który nie spełnia wymagań określonych w
  przepisach wydanych na podstawie ust. 4.
7. Organ właściwy do stwierdzenia kwalifikacji prowadzi i aktualizuje rejestr
  osób posiadających wymagane kwalifikacje.
                                        
                                     Art. 3.
1. Zarządzanie zasobami wodnymi jest realizowane z uwzględnieniem podziału
  państwa na obszary dorzeczy i regiony wodne.
2. Ustala się następujące obszary dorzeczy:
   1) obszar dorzecza Wisły, obejmujący oprócz dorzecza Wisły znajdującego się
     na terytorium Rzeczypospolitej Polskiej, także znajdujące się na tym
     terytorium dorzecza Dniestru, Dunaju poprzez rzekę Wag, dorzecze Niemna,
     Słupi, Łupawy, Łeby, Redy oraz rzek wpadających bezpośrednio do Zalewu
     Wiślanego, a także znajdujące się na tym terytorium dorzecza Świeżej i
     Pregoły,
   2) obszar dorzecza Odry, obejmujący oprócz dorzecza Odry znajdującego się na
     terytorium Rzeczypospolitej Polskiej, także znajdujące się na tym
     terytorium dorzecza Łaby oraz Dunaju przez rzekę Morawę, a także dorzecza
     Regi, Parsęty, Wieprzy, cker i rzek wpadających do Zalewu Szczecińskiego.
3. Rada Ministrów określi, w drodze rozporządzenia, przebieg granic obszarów
  dorzeczy oraz przyporządkuje zbiorniki wód podziemnych do właściwych obszarów
  dorzeczy, a także utworzy regionalne zarządy gospodarki wodnej wskazując ich
  siedziby oraz dokona podziału obszarów dorzeczy na regiony wodne ustalając
  przebieg ich granic.
4. Wydając rozporządzenie, o którym mowa w ust. 3, Rada Ministrów kierować się
  będzie podziałem określonym w ust. 2 oraz zróżnicowaniem warunków
  hydrologicznych i hydrogeologicznych na obszarze dorzecza, a także
  lokalizacją zbiorników wód podziemnych i sposobem ich wykorzystania.
                                        
                                     Art. 4.
1. Organami właściwymi w sprawach gospodarowania wodami są:
   1) minister właściwy do spraw gospodarki wodnej,
   2) Prezes Krajowego Zarządu Gospodarki Wodnej - jako centralny organ
     administracji rządowej, nadzorowany przez ministra właściwego do spraw
     gospodarki wodnej,
   3) dyrektor regionalnego zarządu gospodarki wodnej - jako organ
     administracji rządowej niezespolonej, podlegający Prezesowi Krajowego
     Zarządu Gospodarki Wodnej,
   4) wojewoda,
   5) organy jednostek samorządu terytorialnego.
2. Minister właściwy do spraw gospodarki wodnej, składa Sejmowi
  Rzeczypospolitej Polskiej, co dwa lata, nie później niż do dnia 30 czerwca,
  informację o gospodarowaniu wodami dotyczącą:
   1) stanu zasobów wodnych państwa,
   2) stanu wykorzystywania zasobów wodnych,
   3) realizowania planów gospodarowania wodami na obszarach dorzeczy,
   4) współpracy międzynarodowej na wodach granicznych i realizacji umów w tym
     zakresie,
   5) utrzymywania wód powierzchniowych oraz urządzeń wodnych,
   6) prowadzonych inwestycji,
   7) stanu ochrony ludności i mienia przed powodzią lub suszą.
3. Prezes Krajowego Zarządu Gospodarki Wodnej pełni funkcję organu wyższego
  stopnia w rozumieniu Kodeksu postępowania administracyjnego w stosunku do
  wojewodów i dyrektorów regionalnych zarządów gospodarki wodnej, w sprawach
  określonych ustawą.
4. Do właściwego wojewody wnosi się odwołania od decyzji wydanych przez
  starostę realizującego:
   1) zadania z zakresu administracji rządowej, określone w ustawie,
   2) kompetencje organu właściwego do wydania pozwolenia wodnoprawnego.
                                        
                                     Art. 5.
1. Wody dzielą się na powierzchniowe i podziemne.
2. Wody, z wyjątkiem wód morza terytorialnego i morskich wód wewnętrznych, są
  wodami śródlądowymi.
3. Śródlądowe wody powierzchniowe dzielą się na:
   1) płynące - w ciekach naturalnych, kanałach oraz w źródłach, z których
     cieki biorą początek,
   2) stojące - znajdujące się w jeziorach oraz innych naturalnych zbiornikach
     wodnych niezwiązanych z ciekami naturalnymi.
4. Przepisy o wodach płynących mają zastosowanie do jezior oraz innych
  zbiorników wodnych o ciągłym dopływie lub odpływie wód powierzchniowych, a
  także do wód znajdujących się w sztucznych zbiornikach wodnych usytuowanych
  na wodach płynących.
                                     Art. 6.
Rada Ministrów określi, w drodze rozporządzenia, granice między śródlądowymi
wodami powierzchniowymi a morskimi wodami wewnętrznymi i wodami morza
terytorialnego, kierując się znaczeniem gospodarczym oraz sposobem
wykorzystywania tych wód.
                                     Art. 7.
1. Przepisy ustawy mają zastosowanie do wód śródlądowych oraz morskich wód
  wewnętrznych, z wyłączeniem morskich wód wewnętrznych Zatoki Gdańskiej.
2. Przepisy ustawy mają zastosowanie również do wód morza terytorialnego oraz
  morskich wód wewnętrznych Zatoki Gdańskiej w zakresie ochrony przed
  zanieczyszczeniem ze źródeł lądowych oraz przed powodzią, a w pozostałym
  zakresie - w przypadkach w niej określonych.
3. Przepisów ustawy nie stosuje się do morskich wód wewnętrznych oraz do wód
  morza terytorialnego w zakresie, w jakim korzystanie z tych wód uregulowane
  jest odrębnymi przepisami.
4. Ustawa nie narusza przepisów ustawy z dnia 21 marca 1991 r. o obszarach
  morskich Rzeczypospolitej Polskiej i administracji morskiej (Dz.U. Nr 32,
  poz. 131, z 1994 r. Nr 27, poz. 96, z 1995 r. Nr 7, poz. 31 i Nr 47, poz.
  243, z 1996 r. Nr 34, poz. 145, z 1997 r. Nr 111, poz. 726, z 1998 r. Nr 106,
  poz. 668, z 1999 r. Nr 70, poz. 778 oraz z 2000 r. Nr 120, poz. 1268 i Nr
  122, poz. 1321) w zakresie kompetencji organów administracji morskiej.
                                     Art. 8.
1. W zakresie uregulowanym w ustawie z dnia 4 lutego 1994 r. - Prawo
  geologiczne i górnicze (Dz.U. Nr 27, poz. 96, z 1996 r. Nr 106, poz. 496, z
  1997 r. Nr 88, poz. 554, Nr 111, poz. 726, Nr 133, poz. 885, z 1998 r. Nr
  106, poz. 668 oraz z 2000 r. Nr 109, poz. 1157 i Nr 120, poz. 1268), ustawy
  nie stosuje się do:
   1) poszukiwania i rozpoznawania wód podziemnych,
   2) solanek, wód leczniczych oraz termalnych,
   3) wprowadzania do górotworu wód pochodzących z odwodnienia zakładów
     górniczych oraz wykorzystanych wód, o których mowa w pkt 2.
2. Przepisów ustawy nie stosuje się do korzystania z wód zgromadzonych za
  pomocą urządzeń oraz instalacji technicznych niebędących urządzeniami
  wodnymi.
                                        
                                     Art. 9.
1. Ilekroć w ustawie jest mowa o:
   1) ciekach naturalnych - rozumie się przez to rzeki, strugi, strumienie oraz
     inne wody płynące w sposób ciągły lub okresowy, naturalnymi korytami,
   2) dobrym stanie ekologicznym - rozumie się przez to stan zasobów wodnych, w
     którym wartości elementów jakości biologicznej właściwej dla danego
     rodzaju wód powierzchniowych wykazują niskie poziomy degradacji na skutek
     działalności człowieka, przy czym są to niewielkie odchylenia od wartości,
     jakie zwykle towarzyszą temu rodzajowi zasobów wodnych w niezakłóconych
     warunkach,
   3) dorzeczu - rozumie się przez to obszar, z którego całkowity odpływ wód
     powierzchniowych następuje ciekami naturalnymi przez jedno ujście do
     morza,
   4) eutrofizacji - rozumie się przez to wzbogacanie wody biogenami, w
     szczególności związkami azotu lub fosforu, powodującymi przyspieszony
     wzrost glonów oraz wyższych form życia roślinnego, w wyniku którego
     następują niepożądane zakłócenia biologicznych stosunków w środowisku
     wodnym oraz pogorszenie jakości tych wód,
   5) kanałach - rozumie się przez to sztuczne koryta prowadzące wodę w sposób
     ciągły lub okresowy, o szerokości dna co najmniej 1,5 m przy ich ujściu
     lub ujęciu,
   6) morskich wodach wewnętrznych - rozumie się przez to wody, określone
     zgodnie z ustawą o obszarach morskich Rzeczypospolitej Polskiej i
     administracji morskiej,
   7) obszarze dorzecza - rozumie się przez to obszar lądu i morza, składający
     się z jednego lub więcej dorzeczy razem ze związanymi z nimi wodami
     podziemnymi oraz morskimi wodami wewnętrznymi i wodami przybrzeżnymi,
   8) osłonie hydrologiczno-meteorologicznej - rozumie się przez to zespół
     czynności polegających na wykonywaniu i udostępnianiu prognoz
     meteorologicznych oraz hydrologicznych, mających na celu informowanie
     społeczeństwa i administracji publicznej o zjawiskach meteorologicznych
     oraz hydrologicznych, a także ostrzeganie przed nimi,
   9) potokach górskich - rozumie się przez to cieki naturalne o łącznych
     poniższych cechach:
     a) powierzchnia zlewni jest nie większa niż 180 km{2},
     b) stosunek przepływu o prawdopodobieństwie wystąpienia 1% do przepływu
       średniego z wielolecia jest większy niż 120,
     c) spadek zwierciadła jest nie mniejszy niż 0,3%,
  10) powodzi - rozumie się przez to takie wezbranie wody w ciekach
     naturalnych, zbiornikach wodnych, kanałach lub na morzu, podczas którego
     woda po przekroczeniu stanu brzegowego zalewa doliny rzeczne albo tereny
     depresyjne i powoduje zagrożenie dla ludności lub mienia,
  11) przerzutach wody - rozumie się przez to ujmowanie i przemieszczanie wód
     powierzchniowych oraz niezanieczyszczonych wód pochodzących z odwodnienia
     zakładów górniczych, w celu zwiększenia zasobów wodnych innych cieków
     naturalnych, kanałów, jezior oraz innych zbiorników wodnych,
  12) regionie wodnym - rozumie się przez to część obszaru dorzecza
     wyodrębnioną na podstawie kryterium hydrograficznego na potrzeby
     zarządzania zasobami wodnymi lub całość obszaru dorzecza,
  13) rowach - rozumie się przez to sztuczne koryta prowadzące wodę w sposób
     ciągły lub okresowy, o szerokości dna mniejszej niż 1,5 m przy ich ujściu,
  14) ściekach - rozumie się przez to wprowadzane do wód lub do ziemi:
     a) wody zużyte na cele bytowe lub gospodarcze,
     b) ciekłe odchody zwierzęce, z wyjątkiem gnojówki i gnojowicy
       przeznaczonych do rolniczego wykorzystania w sposób i na zasadach
       określonych w przepisach o nawozach i nawożeniu,
     c) wody opadowe lub roztopowe, ujęte w systemy kanalizacyjne, pochodzące z
       powierzchni zanieczyszczonych, w tym z centrów miast, terenów
       przemysłowych i składowych, baz transportowych oraz dróg i parkingów o
       trwałej nawierzchni,
     d) wody odciekowe ze składowisk odpadów, wykorzystane solanki, wody
       lecznicze i termalne,
     e) wody pochodzące z odwodnienia zakładów górniczych, z wyjątkiem wód
       wprowadzanych do górotworu, jeżeli rodzaje i ilość substancji zawartych
       w wodzie wprowadzanej do górotworu są tożsame z rodzajami i ilością
       zawartymi w pobranej wodzie,
     f) wody wykorzystane, odprowadzane z obiektów gospodarki rybackiej, jeżeli
       występują w nich nowe substancje lub zwiększone zostaną ilości
       substancji w stosunku do zawartych w pobranej wodzie,
  15) ściekach bytowych - rozumie się przez to ścieki z budynków przeznaczonych
     na pobyt ludzi, z osiedli mieszkaniowych oraz z terenów usługowych,
     powstające w szczególności w wyniku ludzkiego metabolizmu oraz
     funkcjonowania gospodarstw domowych,
  16) ściekach komunalnych - rozumie się przez to ścieki bytowe lub mieszaninę
     ścieków bytowych ze ściekami przemysłowymi albo wodami opadowymi lub
     roztopowymi,
  17) ściekach przemysłowych - rozumie się przez to ścieki odprowadzane z
     terenów, na których prowadzi się działalność handlową lub przemysłową albo
     składową, niebędące ściekami bytowymi lub wodami opadowymi,
  18) śródlądowych drogach wodnych - rozumie się przez to śródlądowe wody
     powierzchniowe, na których, z uwagi na warunki hydrologiczne oraz
     istniejące urządzenia wodne, możliwy jest przewóz osób i towarów statkami
     żeglugi śródlądowej,
  19) urządzeniach wodnych - rozumie się przez to urządzenia służące
     kształtowaniu zasobów wodnych oraz korzystaniu z nich, a w szczególności:
     a) budowle: piętrzące, upustowe, przeciwpowodziowe i regulacyjne, a także
       kanały i rowy,
     b) obiekty zbiorników i stopni wodnych,
     c) stawy,
     d) obiekty służące do ujmowania wód powierzchniowych oraz podziemnych,
     e) obiekty energetyki wodnej,
     f) wyloty urządzeń kanalizacyjnych służące do wprowadzania ścieków do wód,
     g) stałe urządzenia służące do połowu ryb lub do pozyskiwania innych
       organizmów wodnych,
     h) mury oporowe, bulwary, nabrzeża, pomosty, przystanie, kąpieliska,
     i) stałe urządzenia służące do dokonywania przewozów międzybrzegowych,
  20) wodach granicznych - rozumie się przez to wody, którymi przebiega granica
     państwa lub wody w tych miejscach, w których są one przecięte granicą
     państwa,
  21) wodzie w kąpieliskach - rozumie się przez to wody płynące lub stojące,
     albo ich części oraz wody morskie, w których kąpiel jest w wyraźny sposób
     dozwolona albo nie jest zakazana i jest tradycyjnie dokonywana przez
     znaczną liczbę kąpiących się,
  22) wodach podziemnych - rozumie się przez to wody występujące pod
     powierzchnią ziemi w wolnych przestrzeniach skał skorupy ziemskiej,
     tworzące, w zależności od głębokości występowania wody, przypowierzchniowe
     oraz głębsze użytkowe poziomy wodonośne,
  23) wodach przybrzeżnych - rozumie się przez to część obszaru morza
     terytorialnego w odległości jednej mili morskiej od linii podstawowej
     morza terytorialnego, określonej zgodnie z ustawą o obszarach morskich
     Rzeczypospolitej Polskiej i administracji morskiej,
  24) wodzie przeznaczonej do spożycia - wodę przeznaczoną do picia, gotowania,
     przygotowywania pożywienia lub do innych celów w gospodarstwach domowych
     oraz każdą wodę używaną do produkcji żywności, środków farmaceutycznych i
     kosmetycznych, a także na potrzeby basenów kąpielowych i pływalni,
  25) zakładach - rozumie się przez to podmioty korzystające z wód, w ramach
     korzystania szczególnego albo wykonujące urządzenia wodne,
  26) zasobach wodnych dorzecza - rozumie się przez to wody śródlądowe
     powierzchniowe i podziemne, morskie wody wewnętrzne oraz wody przybrzeżne
     znajdujące się na obszarze dorzecza.
2. Przepisy ustawy dotyczące:
   1) urządzeń wodnych stosuje się odpowiednio do:
     a) urządzeń pomiarowych służących do pomiarów ilości oraz jakości wód, a
       także obserwacji poziomu zwierciadła wód podziemnych,
     b) urządzeń pomiarowych państwowej służby hydrologiczno-meteorologicznej
       oraz urządzeń pomiarowych państwowej służby hydrogeologicznej, wraz z
       urządzeniami towarzyszącymi, zwanych dalej "urządzeniami pomiarowymi
       służb państwowych",
     c) urządzeń melioracji wodnych niezaliczonych do urządzeń wodnych,
     d) prowadzonych przez wody oraz wały przeciwpowodziowe obiektów mostowych,
       rurociągów, linii energetycznych, linii telekomunikacyjnych oraz innych
       urządzeń,
     e) obiektów budowlanych oraz robót na obszarach bezpośredniego zagrożenia
       powodzią lub w wodach,
   2) wykonania urządzeń wodnych - stosuje się odpowiednio do odbudowy,
     rozbudowy, przebudowy lub rozbiórki tych urządzeń,
   3) właścicieli - stosuje się odpowiednio do posiadaczy samoistnych oraz
     użytkowników wieczystych; a w przypadku eksploatacji instalacji, stosuje
     się do prowadzącego instalację w rozumieniu ustawy z dnia 27 kwietnia 2001
     r. - Prawo ochrony środowiska (Dz.U. Nr 62, poz. 627).
3. Przepisy ustawy, z zastrzeżeniem ust. 4, nie naruszają postanowień działu II
  w tytule I ustawy - Prawo ochrony środowiska.
4. Zasada, o której mowa w ust. 3, nie dotyczy ust. 1 pkt 25.
                                        
                                   Rozdział 2
                               Prawo własności wód
                                        
                                    Art. 10.
1. Wody stanowią własność Skarbu Państwa, innych osób prawnych albo osób
  fizycznych.
2. Wody stanowiące własność Skarbu Państwa lub jednostek samorządu
  terytorialnego są wodami publicznymi.
3. Płynące wody publiczne nie podlegają obrotowi cywilnoprawnemu, z wyjątkiem
  przypadków określonych w ustawie.
                                        
                                    Art. 11.
1. Prawa właścicielskie w stosunku do wód publicznych stanowiących własność
  Skarbu Państwa, z zastrzeżeniem art. 13, wykonują:
   1) minister właściwy do spraw gospodarki morskiej - w stosunku do wód morza
     terytorialnego oraz morskich wód wewnętrznych wraz z wodami Zatoki
     Gdańskiej,
   2) Prezes Krajowego Zarządu Gospodarki Wodnej - w stosunku do wód istotnych
     dla kształtowania zasobów wodnych oraz ochrony przeciwpowodziowej, w
     szczególności wód podziemnych oraz śródlądowych wód powierzchniowych:
     a) w potokach górskich i ich źródłach,
     b) w ciekach naturalnych, od źródeł do ujścia, o średnim przepływie z
       wielolecia równym lub wyższym od 2,0 m{3}/s w przekroju ujściowym,
     c) w jeziorach oraz sztucznych zbiornikach wodnych, przez które
       przepływają cieki, o których mowa w lit. b),
     d) granicznych,
     e) w śródlądowych drogach wodnych,
   3) dyrektor parku narodowego - w stosunku do wód znajdujących się w
     granicach parku,
   4) marszałek województwa, jako zadanie z zakresu administracji rządowej
     wykonywane przez samorząd województwa - w stosunku do wód istotnych dla
     regulacji stosunków wodnych na potrzeby rolnictwa, służących polepszeniu
     zdolności produkcyjnej gleby i ułatwieniu jej uprawy oraz w stosunku do
     pozostałych wód niewymienionych w pkt 1-3.
2. Rada Ministrów określi, w drodze rozporządzenia, śródlądowe wody
  powierzchniowe lub ich części, stanowiące własność publiczną, istotne dla:
   1) kształtowania zasobów wodnych oraz ochrony przeciwpowodziowej,
   2) regulacji stosunków wodnych na potrzeby rolnictwa
   - kierując się podziałem zawartym w ust. 1 pkt 2 i 4, a także uwzględniając
   w wykazie nazwę z charakterystycznymi informacjami, wskazanie nazwy
   odbiornika, przyjęte kryterium oraz wskazanie dla wód, o których mowa w pkt
   2, właściwego marszałka województwa.
3. Rada Ministrów w rozporządzeniu, o którym mowa w ust. 2, może powierzyć
  marszałkowi województwa wykonywanie uprawnień Skarbu Państwa w stosunku do
  wód innych niż określone w ust. 1 pkt 4, i zaliczyć do wód istotnych dla
  regulacji stosunków wodnych na potrzeby rolnictwa niektóre wody określone w
  ust. 1 pkt 2 lit. b) i c), jeżeli:
   1) wody te są wykorzystywane przede wszystkim do regulacji stosunków wodnych
     na potrzeby rolnictwa,
   2) tereny, na których te wody się znajdują, mają charakter rolniczy i
     warunkiem rozwoju i restrukturyzacji rolnictwa na tych terenach jest
     regulacja stosunków wodnych w glebie,
   3) zakres i rozmiar utrzymywania tych wód wynika z potrzeb funkcjonowania
     systemów melioracji wodnych.
                                        
                                    Art. 12.
Wody stojące oraz wody w rowach znajdujące się w granicach nieruchomości
gruntowej stanowią własność właściciela tej nieruchomości.
                                    Art. 13.
1. Ryby oraz inne organizmy żyjące w wodzie stanowią jej pożytki, do pobierania
  których jest uprawniony właściciel wody.
2. Rybackie korzystanie z publicznych śródlądowych wód powierzchniowych
  płynących następuje w drodze oddania w użytkowanie obwodów rybackich,
  ustanowionych na podstawie ustawy z dnia 18 kwietnia 1985 r. o rybactwie
  śródlądowym (Dz.U. z 1999 r. Nr 66, poz. 750 oraz z 2000 r. Nr 120, poz.
  1268).
3. Oddanie w użytkowanie obwodów rybackich następuje za opłatą roczną, na czas
  nie krótszy niż 10 lat, na podstawie umowy, do zawarcia której upoważniony
  jest dyrektor regionalnego zarządu gospodarki wodnej.
4. Warunkiem oddania w użytkowanie obwodu rybackiego jest przedłożenie
  pozytywnie zaopiniowanego operatu rybackiego, o którym mowa w ustawie
  wymienionej w ust. 2.
5. Oddanie w użytkowanie następuje w drodze konkursu ofert, przy czym
  maksymalna oferowana stawka opłaty rocznej za 1ha powierzchni obwodu
  rybackiego nie może być wyższa niż równowartość 0,5 dt żyta, ustalona na
  podstawie ustawy z dnia 15 listopada 1984 r. o podatku rolnym (Dz.U. z 1993 r. 
  Nr 94, poz. 43, z 1994 r. Nr 1, poz. 3, z 1996 r. Nr 91, poz. 409, z 1997 r. 
  Nr 43, poz. 272 i Nr 137, poz. 926 oraz z 1998 r. Nr 108, poz. 681),
  zależnie od rybackiego typu wody i jej położenia.
6. Nie pobiera się opłat za oddanie w użytkowanie następujących części obwodu
  rybackiego:
   1) obrębu ochronnego,
   2) uzupełniającego obwodu rybackiego,
   3) wód uznanych, na podstawie przepisów ustawy, o której mowa w ust. 2, za
     nieprzydatne do prowadzenia racjonalnej gospodarki rybackiej.
7. W przypadku nierealizowania założeń zawartych w operacie rybackim, umowa
  użytkowania może być rozwiązana w każdym czasie i bez odszkodowania, przez
  organ, o którym mowa w ust. 3.
8. W sprawach nieuregulowanych dotyczących użytkowania stosuje się odpowiednio
  przepisy Kodeksu cywilnego.
9. Minister właściwy do spraw rolnictwa w porozumieniu z ministrem właściwym do
  spraw gospodarki wodnej określi, w drodze rozporządzenia, tryb i warunki
  przeprowadzania konkursu ofert, o którym mowa w ust. 5, zasady oceniania
  ofert i elementy oferty podlegającej ocenie, a także maksymalną stawkę opłaty
  rocznej za 1ha powierzchni obwodu rybackiego zależnie od rybackiego typu wody
  i jej położenia.
10. Minister wydając rozporządzenie kierować się będzie potrzebą wyłonienia
  oferenta, którego przygotowanie i doświadczenie zawodowe zapewni realizację
  zasad racjonalnej gospodarki rybackiej, zgodnie z przedłożonym operatem
  rybackim, w celu utrzymania lub uzyskania dobrego stanu ekologicznego wód
  obwodu rybackiego. Minister określając tryb i warunki przeprowadzania
  konkursu ofert uwzględni w szczególności konieczność udostępnienia oferentom
  informacji na temat:
   1) rozliczenia obciążeń publiczno-prawnych związanych z przedmiotem
     użytkowania oraz nakładów rzeczowo-finansowych, określonych w operacie
     rybackim,
   2) zasad udostępniania wód obwodu rybackiego do celów badań naukowych oraz
     przekazywania danych na temat wyników prowadzonej gospodarki rybackiej,
   3) ograniczeń związanych z oddaniem w użytkowanie gruntów pod wodami w
     obwodzie rybackim na cele określone w art. 20 ust. 1.
                                    Art. 14.
1. Grunty pokryte wodami powierzchniowymi stanowią własność właściciela tych
  wód w granicach określonych liniami brzegów.
2. Grunty pokryte płynącymi wodami powierzchniowymi stanowiącymi własność
  publiczną nie podlegają obrotowi cywilnoprawnemu, z wyjątkiem przypadków
  określonych w ustawie.
3. Gospodarowanie gruntami stanowiącymi własność Skarbu Państwa, o których mowa
  w ust. 2, z zastrzeżeniem ust. 5, wykonują, w imieniu i na rzecz Skarbu
  Państwa, odpowiednio organy, o których mowa w art. 11 ust. 1.
4. Gospodarowanie innym mieniem związanym z gospodarką wodną, stanowiącym
  własność Skarbu Państwa, wykonują w imieniu i na rzecz Skarbu Państwa,
  odpowiednio organy, o których mowa w art. 11 ust. 1, oraz jednostki, którym
  to mienie zostało powierzone.
5. Prawo do zbywania gruntów pod śródlądowymi wodami powierzchniowymi
  stojącymi, stanowiącymi własność Skarbu Państwa, przysługuje ministrowi
  właściwemu do spraw Skarbu Państwa, działającemu w porozumieniu z ministrem
  właściwym do spraw gospodarki wodnej.
                                    Art. 15.
1. Linię brzegu dla cieków naturalnych, jezior oraz innych naturalnych
  zbiorników wodnych stanowi krawędź brzegu lub linia stałego porostu traw albo
  linia, którą ustala się według średniego stanu wody ustalanego przez
  państwową służbę hydrologiczno-meteorologiczną z okresu co najmniej ostatnich
  10 lat.
2. Linię brzegu ustala w drodze decyzji:
   1) właściwy terenowy organ administracji morskiej - dla morskich wód
     wewnętrznych,
   2) właściwy wojewoda - dla wód granicznych oraz śródlądowych dróg wodnych,
   3) właściwy starosta realizujący zadanie z zakresu administracji rządowej dla
pozostałych wód.
3. Podstawę ustalenia linii brzegu stanowi dostarczony przez wnioskodawcę
  projekt rozgraniczenia gruntów pokrytych wodami od gruntów przyległych,
  który, z zastrzeżeniem ust. 4, zawiera:
   1) opis uwzględniający oznaczenie wnioskodawcy, ze wskazaniem jego siedziby
     i adresu, przyjęty sposób ustalenia projektowanej linii brzegu, ustalenie
     stanu prawnego nieruchomości objętych projektem z oznaczeniem właścicieli
     wraz ze wskazaniem ich siedziby i adresu, oraz stan stosunków wodnych na
     gruntach przylegających do projektowanej linii brzegu,
   2) mapę inwentaryzacji powykonawczej budowli regulacyjnych lub
     zaktualizowaną kopię mapy zasadniczej, w skali, w jakiej sporządzony jest
     projekt regulacji wód śródlądowych, lub w skali 1:5000 albo 1:2000, z
     wykazaniem:
     a) punktów stałych osnowy poziomej nawiązanych do sieci państwowej,
     b) granicy stałego porostu traw,
     c) krawędzi brzegów, przymulisk, odsypisk i wysp,
     d) proponowanej linii brzegu.
4. Organ, o którym mowa w ust. 2, może, w drodze decyzji, zwolnić wnioskodawcę,
  na jego wniosek, z obowiązku zawarcia w projekcie niektórych informacji, o
  których mowa w ust. 3.
5. Jeżeli krawędź brzegu jest wyraźna, linia brzegu biegnie tą krawędzią.
6. Jeżeli krawędź brzegu nie jest wyraźna, linia brzegu biegnie granicą stałego
  porostu traw, a jeżeli granica stałego porostu traw leży powyżej stanu wody,
  o którym mowa w ust. 1 - linią przecięcia się zwierciadła wody przy tym
  stanie z gruntem przyległym.
7. Jeżeli brzegi wód są uregulowane, linia brzegu biegnie linią łączącą
  zewnętrzne krawędzie budowli regulacyjnych, a przy plantacjach wikliny na
  gruntach uzyskanych w wyniku regulacji - granicą plantacji od strony lądu.
8. Decyzja ustalająca linię brzegu obejmuje swym zakresem odcinek i brzegi
  cieku naturalnego objęte projektem regulacji.
9. Jeżeli ustalenie linii brzegu jest konieczne w związku z wykonaniem budowli
  regulacyjnych, postępowanie w sprawie ustalenia linii brzegu, z zastrzeżeniem
  ust. 10, przeprowadza się łącznie z postępowaniem w sprawie wydania
  pozwolenia wodnoprawnego na wykonanie budowli regulacyjnych.
10. Decyzja o ustaleniu linii brzegu może być wydana po uzyskaniu przez zakład
  pozwolenia wodnoprawnego na wykonanie niecierpiących zwłoki budowli
  regulacyjnych.
11. W przypadku zmiany linii brzegu decyzja, o której mowa w ust. 2, może być
  zmieniona w trybie i na zasadach właściwych dla jej wydania.
12. Jeżeli ustalenie linii brzegu następuje w związku z trwałym zajęciem przez
  wody płynące lub wody morskie, w sposób naturalny, gruntu niestanowiącego
  własności właściciela wody, koszty projektu, o którym mowa w ust. 3, ponosi
  właściciel wody.
                                    Art. 16.
1. Właściciel wody nie nabywa praw do gruntów pokrytych przez wodę podczas
  powodzi.
2. Właścicielowi gruntów zalanych podczas powodzi, z zastrzeżeniem ust. 3, nie
  przysługuje z tego tytułu odszkodowanie od właściciela wody.
3. Właścicielowi gruntów zalanych podczas powodzi w wyniku nieprzestrzegania
  przepisów ustawy przez właściciela wody lub właściciela urządzenia wodnego
  przysługuje odszkodowanie na warunkach określonych w ustawie.
                                    Art. 17.
1. Jeżeli śródlądowa woda powierzchniowa płynąca lub wody morza terytorialnego
  albo morskie wody wewnętrzne zajmą trwale, w sposób naturalny, grunt
  niestanowiący własności właściciela wody, grunt ten staje się własnością
  właściciela wody.
2. W przypadku, o którym mowa w ust. 1, dotychczasowemu właścicielowi gruntu
  przysługuje odszkodowanie od właściciela wody na warunkach określonych w
  ustawie.
                                    Art. 18.
Wyspy oraz przymuliska powstałe w sposób naturalny na wodach powierzchniowych
stanowią własność właściciela wody.
                                        
                                    Art. 19.
1. Starorzecza oraz grunt powstały w wyniku wykonania budowli regulacyjnych
  pozostają własnością dotychczasowego właściciela wody.
2. Grunt powstały na skutek trwałego, naturalnego lub sztucznego odkładu na
  obszarach wód morza terytorialnego lub morskich wód wewnętrznych pozostaje
  własnością Skarbu Państwa.
3. Grunt, o którym mowa w ust. 2, może podlegać obrotowi cywilnoprawnemu na
  warunkach określonych w przepisach ustawy z dnia 21 sierpnia 1997 r. o
  gospodarce nieruchomościami (Dz.U. z 2000 r. Nr 46, poz. 543).
                                    Art. 20.
1. Grunty pokryte wodami stanowiące własność Skarbu Państwa, niezbędne do
  realizacji przedsięwzięć związanych z:
   1) energetyką wodną,
   2) transportem wodnym,
   3) wydobywaniem kamienia, żwiru, piasku oraz innych materiałów lub
     wycinaniem roślin z wody,
   4) wykonaniem infrastruktury transportowej,
   5) wykonaniem infrastruktury przemysłowej, komunalnej lub rolnej,
   6) działalnością rekreacyjno-usługową
   - oddaje się w użytkowanie za opłatą roczną, z zastrzeżeniem ust. 3.
2. Umowa użytkowania wymaga formy aktu notarialnego, a do jej zawarcia
  upoważnione są odpowiednio organy, o których mowa w art. 11 ust. 1.
3. Zwalnia się z opłaty rocznej, o której mowa w ust. 1, grunty pokryte wodami
  oddawane w użytkowanie jednostkom organizacyjnym zarządzającym wodami w
  imieniu Skarbu Państwa lub przeznaczone pod wykonanie urządzeń melioracji
  wodnych podstawowych.
4. Oddanie w użytkowanie gruntów pokrytych wodami w wyniku wykonania budowli
  piętrzących wymaga zgody właściciela tych budowli.
5. Warunkiem oddania w użytkowanie gruntów, o których mowa w ust. 1, jest
  posiadanie przez użytkownika pozwolenia wodnoprawnego, jeżeli jest ono
  wymagane przepisami ustawy.
6. Umowa użytkowania może zostać w każdym czasie rozwiązana przez każdą ze
  stron w przypadku cofnięcia lub wygaśnięcia pozwolenia wodnoprawnego albo
  ograniczenia pozwolenia, o ile ograniczenie to dotyczyło przedmiotu
  użytkowania.
7. W sprawach nieuregulowanych dotyczących użytkowania stosuje się odpowiednio
  przepisy Kodeksu cywilnego.
8. Rada Ministrów określi, w drodze rozporządzenia, wysokość opłat rocznych za
  oddanie w użytkowanie gruntów pokrytych wodami, uwzględniając rodzaj
  działalności, na potrzeby której następuje oddanie w użytkowanie, przy czym
  maksymalna opłata roczna za 1 m{2} gruntu nie może być wyższa niż 10%
  najniższego wynagrodzenia za pracę pracowników, określonego na podstawie
  odrębnych przepisów dla roku poprzedniego.
9. Opłaty, o których mowa w ust. 1, z zastrzeżeniem ust. 10, stanowią dochód
  budżetu państwa.
10. Opłaty za oddanie w użytkowanie gruntów pod wodami, o których mowa w art. 11
  ust. 1 pkt 2, stanowią dochód środka specjalnego Prezesa Krajowego Zarządu
  Gospodarki Wodnej.
                                   Rozdział 3
        Obowiązki właścicieli wody oraz właścicieli innych nieruchomości
                                        
                                    Art. 21.
1. Utrzymywanie wód stanowi obowiązek ich właściciela.
2. Obowiązek utrzymywania tworzących brzeg wody budowli lub murów niebędących
  urządzeniami wodnymi należy do ich właścicieli, a w kosztach utrzymania tych
  budowli lub murów właściciel wody uczestniczy proporcjonalnie do odnoszonych
  korzyści. Podziału kosztów dokonuje, w drodze decyzji, organ właściwy do
  wydania pozwolenia wodnoprawnego.
                                    Art. 22.
1. Utrzymywanie śródlądowych wód powierzchniowych polega na zachowaniu lub
  odtworzeniu stanu ich dna lub brzegów oraz na konserwacji lub remoncie
  istniejących budowli regulacyjnych w celu zapewnienia swobodnego spływu wód
  oraz lodów, a także właściwych warunków korzystania z wody.
2. Zakłady, które przez wprowadzanie ścieków do wód lub urządzeń wodnych albo w
  inny sposób przyczyniają się do wzrostu kosztów utrzymania tych wód lub
  urządzeń, ponoszą taką część kosztów, w jakiej nastąpił ten wzrost. Podziału
  kosztów dokonuje, w drodze decyzji, organ właściwy do wydania pozwolenia
  wodnoprawnego.
                                    Art. 23.
Utrzymywanie morskich wód wewnętrznych oraz brzegu morskiego polega na budowie,
utrzymywaniu i ochronie umocnień brzegowych oraz utrzymywaniu zabudowy ochronnej
w obrębie pasa technicznego ustanowionego przepisami ustawy o obszarach morskich
Rzeczypospolitej Polskiej i administracji morskiej.
                                        
                                    Art. 24.
Utrzymywanie śródlądowych wód powierzchniowych oraz morskich wód wewnętrznych i
brzegu morskiego nie może naruszać istniejącego dobrego stanu ekologicznego tych
wód oraz warunków wynikających z ochrony wód.
                                    Art. 25.
Zabrania się niszczenia lub uszkadzania brzegów śródlądowych wód
powierzchniowych, tworzących brzeg wody budowli lub murów niebędących
urządzeniami wodnymi oraz gruntów pod śródlądowymi wodami powierzchniowymi.
                                        
                                    Art. 26.
Do obowiązków właściciela śródlądowych wód powierzchniowych należy:
   1) zapewnienie utrzymywania w należytym stanie technicznym koryt cieków
     naturalnych oraz kanałów,
   2) dbałość o utrzymanie dobrego stanu ekologicznego wód,
   3) regulowanie stanu wód lub przepływów w ciekach naturalnych oraz kanałach
     stosownie do możliwości wynikających ze znajdujących się na nich urządzeń
     wodnych oraz warunków hydrologicznych,
   4) zapewnienie swobodnego spływu wód powodziowych oraz lodów,
   5) współudział w odbudowywaniu ekosystemów zdegradowanych przez niewłaściwą
     eksploatację zasobów wodnych,
   6) umożliwienie wykonywania obserwacji i pomiarów hydrologicznometeorologicznych
oraz hydrogeologicznych.
   
                                    Art. 27.
1. Zabrania się grodzenia nieruchomości przyległych do powierzchniowych wód
  publicznych w odległości mniejszej niż 1,5 m od linii brzegu, a także
  zakazywania lub uniemożliwiania przechodzenia przez ten obszar.
2. Zakaz, o którym mowa w ust. 1, nie dotyczy grodzenia terenów stref
  ochronnych ustanowionych na podstawie ustawy oraz obrębów hodowlanych
  ustanowionych na podstawie przepisów ustawy o rybactwie śródlądowym.
                                    Art. 28.
1. Właściciel nieruchomości przyległej do powierzchniowych wód publicznych jest
  obowiązany umożliwić dostęp do wody na potrzeby wykonywania robót związanych
  z utrzymywaniem wód oraz dla ustawiania znaków żeglugowych lub hydrologicznometeorologicznych
urządzeń pomiarowych.
2. Właściciel nieruchomości przyległej do wód objętych powszechnym korzystaniem
  jest obowiązany zapewnić dostęp do wody w sposób umożliwiający to
  korzystanie; części nieruchomości umożliwiające dostęp do wody wyznacza
  zarząd gminy w drodze decyzji.
3. Właścicielowi nieruchomości, o którym mowa w ust. 1, przysługuje
  odszkodowanie odpowiednio od właściciela wody lub właściciela hydrologicznometeorologicznych
urządzeń pomiarowych, a właścicielowi nieruchomości, o
  którym mowa w ust. 2 - z budżetu gminy, na warunkach określonych w ustawie.
                                        
                                    Art. 29.
1. Właściciel gruntu, o ile przepisy ustawy nie stanowią inaczej, nie może:
   1) zmieniać stanu wody na gruncie, a zwłaszcza kierunku odpływu znajdującej
     się na jego gruncie wody opadowej, ani kierunku odpływu ze źródeł - ze
     szkodą dla gruntów sąsiednich,
   2) odprowadzać wód oraz ścieków na grunty sąsiednie.
2. Na właścicielu gruntu ciąży obowiązek usunięcia przeszkód oraz zmian w
  odpływie wody, powstałych na jego gruncie wskutek przypadku lub działania
  osób trzecich, ze szkodą dla gruntów sąsiednich.
3. Jeżeli spowodowane przez właściciela gruntu zmiany stanu wody na gruncie
  szkodliwie wpływają na grunty sąsiednie, wójt, burmistrz lub prezydent miasta
  może, w drodze decyzji, nakazać właścicielowi gruntu przywrócenie stanu
  poprzedniego lub wykonanie urządzeń zapobiegających szkodom.
                                    Art. 30.
1. Właściciele gruntów mogą, w drodze pisemnej ugody, ustalić zmiany stanu wody
  na gruntach, jeżeli zmiany te nie wpłyną szkodliwie na inne nieruchomości lub
  na gospodarkę wodną; ugoda nie może dotyczyć wprowadzania ścieków do wód lub
  do ziemi.
2. Realizacja postanowień ugody jest możliwa po zatwierdzeniu, w drodze
  decyzji, odpowiednio przez wójta, burmistrza lub prezydenta miasta; z
  wnioskiem o zatwierdzenie ugody występują umawiający się właściciele gruntów.
                                    Dział II
                                Korzystanie z wód
                                        
                                    Art. 31.
1. Korzystanie z wód polega na ich używaniu na potrzeby ludności oraz
  gospodarki.
2. Korzystanie z wód nie może powodować pogorszenia stanu ekologicznego wód i
  ekosystemów od nich zależnych, a także marnotrawstwa wody, marnotrawstwa
  energii wody ani wyrządzać szkód.
3. Korzystanie z wód polega na korzystaniu powszechnym, zwykłym lub
  szczególnym.
4. Przepisy ustawy dotyczące korzystania z wód stosuje się odpowiednio do:
   1) nawadniania lub odwadniania gruntów,
   2) odwadniania obiektów lub wykopów budowlanych oraz zakładów górniczych,
   3) użytkowania wód znajdujących się w rowach,
   4) wprowadzania ścieków do wód lub do ziemi,
   5) wprowadzania do urządzeń kanalizacyjnych ścieków zawierających substancje
     szczególnie szkodliwe dla środowiska wodnego określone na podstawie art.
     45 ust. 1 pkt 1,
   6) rolniczego wykorzystania ścieków,
   7) wydobywania z wód powierzchniowych kamienia, żwiru, piasku oraz innych
     materiałów, a także wycinania roślin z wód lub brzegu.
                                    Art. 32.
Wody podziemne, z zastrzeżeniem art. 33, wykorzystuje się przede wszystkim:
   1) do zaopatrzenia ludności w wodę przeznaczoną do spożycia oraz na cele
     socjalno-bytowe,
   2) na potrzeby produkcji artykułów żywnościowych oraz farmaceutycznych.
   
                                    Art. 33.
1. Dopuszczalne jest korzystanie z każdej wody w rozmiarze i w czasie
  wynikającym z konieczności:
   1) zwalczania poważnych awarii, klęsk żywiołowych, pożarów lub innych
     miejscowych zagrożeń,
   2) zapobieżenia poważnemu niebezpieczeństwu grożącemu życiu lub zdrowiu
     ludzi albo mieniu znacznej wartości, którego w inny sposób nie można
     uniknąć.
2. Przepis ust. 1 stosuje się również do morskich wód wewnętrznych Zatoki
  Gdańskiej oraz wód morza terytorialnego.
                                    Art. 34.
1. Każdemu przysługuje prawo do powszechnego korzystania ze śródlądowych
  powierzchniowych wód publicznych, morskich wód wewnętrznych wraz z wodami
  Zatoki Gdańskiej i z wód morza terytorialnego, jeżeli przepisy nie stanowią
  inaczej.
2. Powszechne korzystanie z wód służy do zaspokajania potrzeb osobistych,
  gospodarstwa domowego lub rolnego, bez stosowania specjalnych urządzeń
  technicznych, a także do wypoczynku, uprawiania turystyki, sportów wodnych
  oraz, na zasadach określonych w przypisach odrębnych, amatorskiego połowu
  ryb.
3. Powszechne korzystanie z wód nie obejmuje:
   1) wydobywania kamienia, żwiru, piasku oraz innych materiałów z morskich wód
     wewnętrznych wraz z wodami Zatoki Gdańskiej oraz z wód morza
     terytorialnego,
   2) wycinania roślin z wód lub brzegu,
   3) wydobywania kamienia i żwiru z potoków górskich.
4. Wydobywanie kamienia, żwiru, piasku oraz innych materiałów w granicach
  powszechnego korzystania z wód, może odbywać się, po uzyskaniu zgody
  właściciela wody, w miejscach wyznaczonych przez radę gminy w drodze uchwały.
                                    Art. 35.
1. Rada powiatu może, w drodze uchwały, w celu zaspokajania niezbędnych potrzeb
  społecznych wprowadzić powszechne korzystanie, służące zaspokajaniu potrzeb
  osobistych, gospodarstwa domowego lub rolnego, z wód powierzchniowych innych
  niż wymienione w art. 34 ust. 1, ustalając jednocześnie dopuszczalny zakres
  tego korzystania.
2. W przypadku, o którym mowa w ust. 1, właścicielowi wody przysługuje z
  budżetu powiatu odszkodowanie na warunkach określonych w ustawie.
                                    Art. 36.
1. Właścicielowi gruntu przysługuje prawo do zwykłego korzystania z wód
  stanowiących jego własność oraz z wody podziemnej znajdującej się w jego
  gruncie; prawo to nie stanowi prawa do wykonywania urządzeń wodnych bez
  wymaganego pozwolenia wodnoprawnego.
2. Zwykłe korzystanie z wód służy zaspokojeniu potrzeb własnego gospodarstwa
  domowego oraz gospodarstwa rolnego, z zastrzeżeniem ust. 3.
3. Nie stanowi zwykłego korzystania z wód:
   1) nawadnianie gruntów lub upraw wodą podziemną za pomocą deszczowni,
   2) korzystanie z wody podziemnej, jeżeli urządzenia do poboru wody
     umożliwiają pobór w ilości większej niż 5 m{3} na dobę,
   3) korzystanie z wód na potrzeby działalności gospodarczej,
   4) wprowadzanie do wód lub do ziemi oczyszczonych ścieków, jeżeli ich ilość
     jest większa niż 5 m{3} na dobę.
                                        
                                    Art. 37.
Szczególnym korzystaniem z wód jest korzystanie wykraczające poza korzystanie
powszechne lub zwykłe, w szczególności:
   1) pobór oraz odprowadzanie wód powierzchniowych lub podziemnych,
   2) wprowadzanie ścieków do wód lub do ziemi,
   3) przerzuty wody oraz sztuczne zasilanie wód podziemnych,
   4) piętrzenie oraz retencjonowanie śródlądowych wód powierzchniowych,
   5) korzystanie z wód do celów energetycznych,
   6) korzystanie z wód do celów żeglugi oraz spławu,
   7) wydobywanie z wód kamienia, żwiru, piasku oraz innych materiałów, a także
     wycinanie roślin z wód lub brzegu,
   8) rybackie korzystanie ze śródlądowych wód powierzchniowych.
   
                                    Dział III
                                   Ochrona wód
                                        
                                   Rozdział 1
                               Zasady ochrony wód
                                        
                                    Art. 38.
1. Wody podlegają ochronie, niezależnie od tego, czyją stanowią własność.
2. Celem ochrony wód jest utrzymywanie lub poprawa jakości wód, biologicznych
  stosunków w środowisku wodnym i na obszarach zalewowych tak, aby wody
  osiągnęły co najmniej dobry stan ekologiczny i w zależności od potrzeb
  nadawały się do:
   1) zaopatrzenia ludności w wodę przeznaczoną do spożycia,
   2) bytowania ryb w warunkach naturalnych oraz umożliwiały ich migrację,
   3) rekreacji oraz uprawiania sportów wodnych.
3. Ochrona wód polega w szczególności na:
   1) unikaniu, eliminacji i ograniczaniu zanieczyszczenia wód, w szczególności
     zanieczyszczenia substancjami szczególnie szkodliwymi dla środowiska
     wodnego,
   2) zapobieganiu niekorzystnym zmianom naturalnych przepływów wody albo
     naturalnych poziomów zwierciadła wody.
4. Ochrona wód jest realizowana z uwzględnieniem postanowień działu I i działu
  III w tytule II oraz działów I-III w tytule III ustawy - Prawo ochrony
  środowiska.
   
                                    Art. 39.
Zabrania się wprowadzania ścieków:
   1) bezpośrednio do poziomów wodonośnych wód podziemnych,
   2) do wód powierzchniowych oraz do ziemi,
     a) jeżeli byłoby to sprzeczne z warunkami wynikającymi z utworzenia
       obszarów chronionych, ustanowionych na podstawie ustawy z dnia 16
       października 1991 r. o ochronie przyrody (Dz.U. Nr 114, poz. 492, z 1992
       r. Nr 54, poz. 254, z 1994 r. Nr 89, poz. 415, z 1995 r. Nr 147, poz.
       713, z 1996 r. Nr 91, poz. 409, z 1997 r. Nr 14, poz. 72, Nr 43, poz.
       272, Nr 54, poz. 349 i Nr 133, poz. 885, z 1998 r. Nr 106, poz. 668 oraz
       z 2001 r. Nr 3, poz. 21), stref oraz obszarów ochronnych ustanowionych
       na podstawie art. 57 i 59,
     b) w pasie technicznym, o którym mowa w art. 23,
     c) w obrębie kąpielisk, plaż publicznych nad wodami oraz w odległości
       mniejszej niż 1 km od ich granic,
   3) do wód stojących,
   4) do jezior oraz do ich dopływów, jeżeli czas dopływu ścieków do jeziora
     byłby krótszy niż jedna doba,
   5) do ziemi, jeżeli stopień oczyszczenia ścieków lub miąższość warstwy
     gruntu nad zwierciadłem wód podziemnych nie stanowi zabezpieczenia tych
     wód przed zanieczyszczeniem.
                                    Art. 40.
1. Zabrania się:
   1) wprowadzania do wód odpadów, w rozumieniu ustawy z dnia 27 kwietnia 2001
     r. o odpadach (Dz.U. Nr 62, poz. 628) oraz ciekłych odchodów zwierzęcych,
   2) spławiania do wód śniegu wywożonego z terenów zanieczyszczonych, a w
     szczególności z centrów miast, terenów przemysłowych, terenów składowych,
     baz transportowych, dróg o dużym natężeniu ruchu wraz z parkingami, oraz
     jego składowania na terenach położonych między wałem przeciwpowodziowym a
     linią brzegu wody lub w odległości mniejszej niż 50 m od linii brzegu
     wody,
   3) lokalizowania na obszarach bezpośredniego zagrożenia powodzią inwestycji
     zaliczanych do przedsięwzięć mogących znacząco oddziaływać na środowisko,
     gromadzenia ścieków, odchodów zwierzęcych, środków chemicznych, a także
     innych materiałów, które mogą zanieczyścić wody, prowadzenia odzysku lub
     unieszkodliwiania odpadów, w tym w szczególności ich składowania,
   4) mycia pojazdów w wodach powierzchniowych oraz nad brzegami tych wód,
   5) pobierania z wód powierzchniowych wody bezpośrednio do opryskiwaczy
     rolniczych oraz ich mycia w tych wodach,
   6) używania farb produkowanych na bazie związków organiczno-cynowych (TBT)
     do konserwacji technicznych konstrukcji podwodnych.
2. Zakazy, o których mowa w ust. 1 pkt 1 i 3, nie dotyczą wykorzystywania
  gruzu, mas ziemnych oraz skalnych przy wykonywaniu robót związanych z
  utrzymywaniem lub regulacją wód, a także lokalizowania inwestycji gospodarki
  rybackiej.
3. Dyrektor regionalnego zarządu gospodarki wodnej może, w drodze decyzji,
  zwolnić od zakazu, o którym mowa w ust. 1 pkt 3, w części dotyczącej
  gromadzenia ścieków, a także innych materiałów, prowadzenia odzysku lub
  unieszkodliwiania odpadów, jeżeli wystąpi istotna potrzeba ekonomiczna lub
  społeczna, a zwolnienie to nie spowoduje zagrożenia dla jakości wód w
  przypadku wystąpienia powodzi.
                                        
                                    Art. 41.
1. Ścieki wprowadzane do wód lub do ziemi w ramach zwykłego albo szczególnego
  korzystania z wód, oczyszczone w stopniu wymaganym przepisami ustawy, nie
  mogą:
   1) zawierać:
     a) odpadów oraz zanieczyszczeń pływających,
     b) dwuchloro-dwufenylo-trójchloroetanu (DDT), wielopierścieniowych
       chlorowanych dwufenyli (PCB) oraz wielopierścieniowych chlorowanych
       trójfenyli (PCT),
     c) chorobotwórczych drobnoustrojów pochodzących z obiektów, w których
       leczeni są chorzy na choroby zakaźne,
   2) powodować w tych wodach:
     a) zmian w naturalnej, charakterystycznej dla nich biocenozie,
     b) zmian naturalnej mętności, barwy, zapachu,
     c) formowania się osadów lub piany.
2. Zabrania się rozcieńczania ścieków wodą w celu uzyskania ich stanu oraz
  składu zgodnego z przepisami.
                                        
                                    Art. 42.
1. Wprowadzający ścieki do wód lub do ziemi są obowiązani zapewnić ochronę wód
  przed zanieczyszczeniem, w szczególności przez budowę i eksploatację urządzeń
  służących tej ochronie, a tam gdzie jest to celowe powtórne wykorzystanie
  oczyszczonych ścieków. Wybór miejsca i sposobu wykorzystania albo usuwania
  ścieków powinien minimalizować negatywne oddziaływania na środowisko.
2. Obiekt budowlany lub zespół takich obiektów, których użytkowanie jest
  związane z wprowadzaniem ścieków do wód lub do ziemi, nie może zostać oddany
  do użytkowania, jeżeli nie zostały spełnione wymagania, o których mowa w art.
  76 ustawy - Prawo ochrony środowiska.
3. Budowę urządzeń służących do zaopatrzenia w wodę realizuje się jednocześnie
  z rozwiązaniem spraw gospodarki ściekowej, w szczególności przez budowę
  systemów kanalizacyjnych i oczyszczalni ścieków.
4. W miejscach, gdzie budowa systemów kanalizacyjnych nie przyniosłaby korzyści
  dla środowiska lub powodowałaby nadmierne koszty, należy stosować systemy
  indywidualne lub inne rozwiązania zapewniające ochronę środowiska.
                                        
                                    Art. 43.
1. Aglomeracje, o równoważnej liczbie mieszkańców powyżej 2000, powinny być
  wyposażone w sieci kanalizacyjne dla ścieków komunalnych zakończone
  oczyszczalniami ścieków, zgodnie z ustaleniami krajowego programu
  oczyszczania ścieków komunalnych.
2. Aglomeracja oznacza teren, na którym zaludnienie lub działalność gospodarcza
  są wystarczająco skoncentrowane, aby ścieki komunalne były zbierane i
  przekazywane do oczyszczalni ścieków komunalnych, natomiast przez jednego
  równoważnego mieszkańca rozumie się ładunek substancji organicznych
  biologicznie rozkładalnych wyrażony jako wskaźnik pięciodobowego
  biochemicznego zapotrzebowania na tlen w ilości 60 g tlenu na dobę.
3. Krajowy program oczyszczania ścieków komunalnych, którego integralną część
  stanowi wykaz aglomeracji, o których mowa w ust. 1, oraz wykaz niezbędnych
  przedsięwzięć w zakresie budowy i modernizacji zbiorczych sieci
  kanalizacyjnych i oczyszczalni ścieków komunalnych sporządza minister
  właściwy do spraw środowiska, a zatwierdza Rada Ministrów.
4. Minister właściwy do spraw środowiska przedkłada co dwa lata Radzie
  Ministrów sprawozdanie z wykonania krajowego programu oczyszczania ścieków
  komunalnych.
5. Przepisy ust. 1-4 nie naruszają obowiązku gmin w zakresie usuwania i
  oczyszczania ścieków komunalnych wynikających z przepisów o samorządzie
  gminnym.
                                        
                                    Art. 44.
1. Ścieki bytowe oraz ścieki komunalne lub przemysłowe o składzie zbliżonym do
  ścieków bytowych, a także ścieki, o których mowa w art. 9 ust. 1 pkt 14 lit.
  f), mogą być oczyszczane przez ich rolnicze wykorzystanie.
2. Przez rolnicze wykorzystanie ścieków, o którym mowa w ust. 1, rozumie się
  zastosowanie ścieków do nawadniania oraz nawożenia użytków rolnych oraz
  stawów wykorzystywanych do chowu lub hodowli ryb.
3. Roczne i sezonowe dawki ścieków wykorzystywanych rolniczo nie mogą
  przekroczyć zapotrzebowania roślin na azot, potas, wodę oraz utrudniać
  przebiegu procesów samooczyszczania się gleby.
4. Zabrania się rolniczego wykorzystania ścieków:
   1) gdy grunt jest zamarznięty do głębokości 30 cm lub przykryty śniegiem, z
     wyjątkiem dna stawów ziemnych wykorzystywanych do chowu i hodowli ryb,
   2) na gruntach wykorzystywanych do upraw roślin, przeznaczonych do spożycia
     w stanie surowym,
   3) na gruntach, w których zwierciadło wód podziemnych znajduje się płycej
     niż 1,5 m od powierzchni ziemi lub od dna rowu rozprowadzającego ścieki,
   4) na obszarach o spadku terenu większym niż:
     a) 10% dla gruntów ornych,
     b) 20% dla łąk, pastwisk oraz plantacji drzew leśnych.
                                    Art. 45.
1. Minister właściwy do spraw środowiska, w porozumieniu z ministrem właściwym
  do spraw gospodarki wodnej, określi, w drodze rozporządzenia:
   1) substancje szczególnie szkodliwe dla środowiska wodnego, powodujące
     zanieczyszczenie wód, które powinno być eliminowane (wykaz I), oraz
     substancje szczególnie szkodliwe dla środowiska wodnego, powodujące
     zanieczyszczenie wód, które powinno być ograniczane (wykaz II),
   2) metodyki referencyjne badania stopnia biodegradacji substancji
     powierzchniowoczynnych zawartych w produktach, których stosowanie może
     mieć wpływ na jakość wód,
   3) warunki, jakie należy spełnić przy wprowadzaniu ścieków do wód lub do
     ziemi oraz w celu rolniczego wykorzystania ścieków, a także miejsce i
     częstotliwość pobierania próbek ścieków, metodyki referencyjne analizy i
     sposób oceny czy ścieki odpowiadają wymaganym warunkom.
2. Minister właściwy do spraw środowiska w porozumieniu z ministrem właściwym
  do spraw gospodarki może określić, w drodze rozporządzenia, dopuszczalne masy
  substancji, które mogą być odprowadzane w ściekach przemysłowych, w jednym
  lub więcej okresach, przypadające na jednostkę masy wykorzystywanego surowca,
  materiału, paliwa lub powstającego produktu.
3. Ministrowie, wydając rozporządzenia, o których mowa w ust. 1 i 2,
  uwzględnią:
   1) właściwości substancji szczególnie szkodliwych dla środowiska wodnego, a
     zwłaszcza ich toksyczność, trwałość w środowisku, zdolność do
     bioakumulacji oraz zagrożenie, jakie mogą one powodować dla wód oraz życia
     lub zdrowia ludzi,
   2) obecny stan wód i ich podatność na eutrofizację,
   3) efektywność usuwania zanieczyszczeń ze ścieków w procesach ich
     oczyszczania,
   4) rozwój technik umożliwiających stopniowe zmniejszanie emisji,
   5) położenie, rzeźbę terenu i rodzaj gleb na obszarach, na których może być
     stosowane rolnicze wykorzystanie ścieków.
4. Ministrowie, wydając rozporządzenie, o którym mowa w ust. 1, będą się
  kierować potrzebą:
   1) zapobieżenia zagrożenia dla życia i zdrowia ludzi powodowanego
     wprowadzaniem do wód substancji szczególnie szkodliwych dla środowiska
     wodnego,
   2) zapewnienia 75% redukcji całkowitego ładunku azotu i fosforu w ściekach
     komunalnych pochodzących z całego terytorium państwa w celu ochrony wód
     powierzchniowych, w tym wód morskich, przed eutrofizacją,
   3) minimalizacji kosztów oczyszczania ścieków komunalnych przy osiągnięciu
     celów zakładanych w pkt 2,
   4) spełnienia wymagań zdrowotnych dotyczących żywności i pasz na terenach
     rolniczego wykorzystania ścieków.
5. Zasady postępowania z osadami ściekowymi określają przepisy ustawy o
  odpadach.
                                    Art. 46.
1. Zakłady pobierające wodę oraz przeznaczające ścieki do rolniczego
  wykorzystania obowiązane są prowadzić pomiary ich ilości i jakości.
2. Obowiązki w zakresie pomiarów ilości i jakości ścieków wprowadzanych do wód
  lub do ziemi określają przepisy ustawy - Prawo ochrony środowiska.
3. Zakłady wprowadzające ścieki do wód lub do ziemi mogą zostać obowiązane do
  prowadzenia pomiarów jakości:
   1) wód powierzchniowych powyżej i poniżej miejsca zrzutu ścieków,
   2) wód podziemnych.
4. Zakłady pobierające wodę w ilości większej niż 100 m{3} na dobę są
  obowiązane do dokonywania systematycznego pomiaru ilości pobieranej wody.
                                    Art. 47.
1. Produkcję rolną prowadzi się w sposób ograniczający i zapobiegający
  zanieczyszczaniu wód związkami azotu pochodzącymi ze źródeł rolniczych, przy
  czym przez związki azotu rozumie się wszelkie substancje zawierające azot, z
  wyjątkiem gazowego azotu cząsteczkowego.
2. Minister właściwy do spraw rolnictwa w porozumieniu z ministrem właściwym do
  spraw środowiska, biorąc pod uwagę wymagania, o których mowa w ust. 1,
  opracuje zbiór zasad dobrej praktyki rolniczej i upowszechni te zasady, w
  szczególności w drodze organizowania szkoleń dla rolników.
3. Dyrektor regionalnego zarządu gospodarki wodnej, określi, w drodze
  rozporządzenia, wody powierzchniowe i podziemne wrażliwe na zanieczyszczenie
  związkami azotu ze źródeł rolniczych oraz obszary szczególnie narażone, z
  których odpływ azotu ze źródeł rolniczych do tych wód należy ograniczyć,
  uwzględniając:
   1) zawartość związków azotu w wodach powierzchniowych i podziemnych, ze
     szczególnym uwzględnieniem wód pobieranych do zaopatrzenia ludności w wodę
     przeznaczoną do spożycia,
   2) stopień eutrofizacji śródlądowych wód powierzchniowych, morskich wód
     wewnętrznych i wód przybrzeżnych, dla których czynnikiem eutrofizacji jest
     azot,
   3) charakterystykę terenu, ze szczególnym uwzględnieniem: rodzaju
     działalności rolniczej, struktury użytków rolnych, koncentracji produkcji
     zwierzęcej, rodzaju gleb i klimatu.
4. Wody i obszary, o których mowa w ust. 3, poddaje się co 4 lata weryfikacji w
  celu uwzględnienia zmian czynników nieprzewidzianych podczas ich wyznaczania.
5. Wyznaczenia i weryfikacji wód i obszarów, o których mowa w ust. 3, dokonuje
  się w oparciu o pomiary dokonywane w ramach państwowego monitoringu
  środowiska.
6. Wojewódzki inspektor ochrony środowiska dokonuje, co 4 lata, oceny stopnia
  eutrofizacji śródlądowych wód powierzchniowych, morskich wód wewnętrznych i
  wód przybrzeżnych.
7. Dla każdego z obszarów, o którym mowa w ust. 3, w ciągu 2 lat od jego
  wyznaczenia dyrektor regionalnego zarządu gospodarki wodnej opracuje program
  działań mających na celu ograniczenie odpływu azotu ze źródeł rolniczych, o
  którym mowa w art. 84 ustawy - Prawo ochrony środowiska; program wprowadzany
  jest w drodze rozporządzenia dyrektora regionalnego zarządu gospodarki
  wodnej.
8. Minister właściwy do spraw środowiska, w porozumieniu z ministrem właściwym
  do spraw rolnictwa oraz ministrem właściwym do spraw rozwoju wsi, określi, w
  drodze rozporządzenia:
   1) kryteria wyznaczania wód wrażliwych na zanieczyszczenie związkami azotu
     ze źródeł rolniczych,
   2) szczegółowe wymagania, jakim powinny odpowiadać programy działań mających
     na celu ograniczenie odpływu azotu ze źródeł rolniczych.
9. Minister właściwy do spraw środowiska określając:
   1) kryteria wyznaczania wód wrażliwych na zanieczyszczenie związkami azotu
     ze źródeł rolniczych, uwzględni w szczególności dopuszczalne stężenie
     azotanów w wodach stanowiących źródło poboru wody przeznaczonej do
     spożycia oraz podatność wód na eutrofizację,
   2) szczegółowe wymagania, jakim powinny odpowiadać programy działań, wskaże
     w szczególności:
     a) rodzaj i zakres działań, jakie mogą być wprowadzone do obowiązkowego
       stosowania w obszarach szczególnie narażonych, dotyczących w
       szczególności stosowania nawozów, przechowywania nawozów naturalnych,
       sposobu gospodarowania gruntami,
     b) terminy wprowadzania poszczególnych działań w życie i okresy ich
       obowiązywania,
     c) wzory dokumentów stosowanych w celu kontroli i monitorowania oraz
       dokumentowania realizacji działań wynikających z programu i efektów
       wdrażania programu,
   3) tryb opracowania programów, uwzględni potrzebę wszechstronnych
     konsultacji projektów programów, w szczególności z organizacjami społecznozawodowymi
rolników.
                                    Art. 48.
1. Ścieki ze statku, z zastrzeżeniem ust. 2 i 3, usuwa się do urządzenia
  odbiorczego na lądzie.
2. Przepisu ust. 1 nie stosuje się do statków bez napędu mechanicznego o
  iloczynie długości i szerokości nieprzekraczającym 20 m{2} lub o napędzie
  mechanicznym o mocy silników do 20 kW, niewyposażonych w urządzenia
  sanitarne, a używanych wyłącznie do celów sportowych oraz rekreacyjnych.
3. Warunki ochrony morskich wód wewnętrznych oraz wód morza terytorialnego
  przed zanieczyszczeniem ze statków i innych obiektów morskich określają
  przepisy ustawy z dnia 16 marca 1995 r. o zapobieganiu zanieczyszczaniu morza
  przez statki (Dz.U. Nr 47, poz. 243 oraz z 2000 r. Nr 109, poz. 1156).
                                    Art. 49.
1. Oceny jakości wód powierzchniowych i podziemnych dokonuje się w ramach
  państwowego monitoringu środowiska.
2. Wojewódzki inspektor ochrony środowiska prowadzi okresowe badania kontrolne
  jakości wód powierzchniowych i podziemnych.
3. Gdy jest to uzasadnione specyfiką badań, obowiązki dotyczące prowadzenia
  badania jakości wód powierzchniowych i podziemnych wykonuje Główny Inspektor
  Ochrony Środowiska.
4. Minister właściwy do spraw środowiska w porozumieniu z ministrem właściwym
  do spraw gospodarki wodnej określi, w drodze rozporządzenia:
   1) klasyfikację dla prezentowania stanu:
     a) wód powierzchniowych, biorąc w szczególności za podstawę elementy:
       biologiczne, hydrologiczne, morfologiczne, chemiczne i fizycznochemiczne,

     b) wód podziemnych, biorąc za podstawę elementy ilościowe i chemiczne,
   2) sposób prowadzenia monitoringu stanu wód powierzchniowych i podziemnych,
     uwzględniający:
     a) kryteria wyznaczania punktów poboru próbek do badań,
     b) zakres i częstotliwość badań,
     c) wybór elementów jakości,
     d) dodatkowe wymogi monitoringu dla obszarów chronionych,
     e) metodyki referencyjne badań oraz warunki zapewnienia jakości danych,
     f) sposób oceny wyników badań,
     g) zakres badań, o których mowa w ust. 3,
   3) sposób interpretacji wyników i prezentacji stanu wód powierzchniowych i
     podziemnych.
5. Minister, wydając rozporządzenie, o którym mowa w ust. 4, będzie się
  kierować istniejącymi metodykami badań oraz oceny jakości wód, a także
  potrzebą zapewnienia wiarygodności prezentowanych informacji o stanie jakości
  wód.
                                    Art. 50.
1. Minister właściwy do spraw środowiska, w porozumieniu z ministrem właściwym
  do spraw gospodarki wodnej oraz ministrem właściwym do spraw zdrowia,
  określi, w drodze rozporządzenia, wymagania, jakim powinny odpowiadać wody
  powierzchniowe wykorzystywane do zaopatrzenia ludności w wodę przeznaczoną do
  spożycia, a także częstotliwość pobierania próbek wody, metodyki referencyjne
  analiz i sposób oceny czy wody odpowiadają wymaganym warunkom.
2. Minister właściwy do spraw środowiska, w porozumieniu z ministrem właściwym
  do spraw gospodarki wodnej oraz ministrem właściwym do spraw rolnictwa,
  określi, w drodze rozporządzenia, wymagania, jakim powinny odpowiadać wody
  śródlądowe będące środowiskiem życia ryb w warunkach naturalnych oraz morskie
  wody wewnętrzne i wody przybrzeżne będące środowiskiem życia skorupiaków i
  mięczaków, a także częstotliwość pobierania próbek wody, metodyki
  referencyjne analiz i sposób oceny czy wody odpowiadają wymaganym warunkom.
3. Minister właściwy do spraw zdrowia, w porozumieniu z ministrem właściwym do
  spraw gospodarki wodnej oraz ministrem właściwym do spraw gospodarki
  morskiej, określi, w drodze rozporządzenia, wymagania, jakim powinna
  odpowiadać woda w kąpieliskach, a także częstotliwość pobierania próbek wody,
  metodyki referencyjne analiz i sposób oceny czy wody odpowiadają wymaganym
  warunkom oraz sposób informowania ludności o jakości wody w kąpieliskach.
4. Wydając rozporządzenie, o którym mowa:
   1) w ust. 1 - minister uwzględni podział wód na 3 kategorie w dostosowaniu
     do standardowych procesów uzdatniania, jakim wody z uwagi na ich
     zanieczyszczenie muszą być poddane w celu uzyskania wody przeznaczonej do
     spożycia, a także będzie się kierował efektywnością tych procesów oraz
     potrzebą sukcesywnej poprawy jakości wód wykorzystywanych do poboru wody
     przeznaczonej do spożycia,
   2) w ust. 2 - minister uwzględni podział wód na wody dla ryb łososiowatych
     oraz wody dla ryb karpiowatych i będzie się kierował potrzebą ochrony
     populacji ryb przed szkodliwymi skutkami zanieczyszczenia wody, a ponadto
     będzie miał na uwadze ochronę zdrowia konsumentów ryb oraz produktów
     wytwarzanych ze skorupiaków i mięczaków, a tym samym potrzebę
     zabezpieczenia określonych populacji skorupiaków i mięczaków przed
     szkodliwymi skutkami wprowadzania zanieczyszczeń do wód morskich,
   3) w ust. 3 - minister uwzględni ochronę zdrowia publicznego, potrzebę
     sukcesywnej poprawy jakości wody w kąpieliskach oraz potrzebę dostarczania
     społeczeństwu informacji w tym zakresie.
5. Wody powierzchniowe, które nie spełniają wymagań określonych na podstawie
  ust. 1, nie mogą być wykorzystywane do zaopatrzenia ludności w wodę
  przeznaczoną do spożycia. Mogą one być użyte do tego celu tylko w sytuacjach
  wyjątkowych, pod warunkiem zastosowania odpowiednich procedur, w tym
  mieszania z wodami innego pochodzenia, gwarantujących spełnienie wymagań
  dotyczących jakości wody przeznaczonej do spożycia przez ludzi określonych na
  podstawie ustawy z dnia 7 czerwca 2001 r. o zbiorowym zaopatrzeniu w wodę i
  zbiorowym odprowadzaniu ścieków (Dz.U. Nr 72, poz. 747).
                                   Rozdział 2
                          Strefy oraz obszary ochronne
                                        
                                    Art. 51.
W celu zapewnienia odpowiedniej jakości wody ujmowanej do zaopatrzenia ludności
w wodę przeznaczoną do spożycia oraz zaopatrzenia zakładów wymagających wody
wysokiej jakości, a także ze względu na ochronę zasobów wodnych, mogą być
ustanawiane:
   1) strefy ochronne ujęć wody,
   2) obszary ochronne zbiorników wód śródlądowych.
   
                                    Art. 52.
1. Strefę ochronną ujęcia wody, zwaną dalej "strefą ochronną", stanowi obszar,
  na którym obowiązują zakazy, nakazy i ograniczenia w zakresie użytkowania
  gruntów oraz korzystania z wody.
2. Strefę ochronną dzieli się na teren ochrony:
   1) bezpośredniej,
   2) pośredniej.
3. Dopuszcza się ustanowienie strefy ochronnej obejmującej wyłącznie teren
  ochrony bezpośredniej, jeżeli jest to uzasadnione lokalnymi warunkami
  hydrogeologicznymi, hydrologicznymi i geomorfologicznymi oraz zapewnia
  konieczną ochronę ujmowanej wody.
                                    Art. 53.
1. Na terenie ochrony bezpośredniej ujęć wód podziemnych oraz powierzchniowych
  zabronione jest użytkowanie gruntów do celów niezwiązanych z eksploatacją
  ujęcia wody.
2. Na terenie ochrony bezpośredniej ujęć wód należy:
   1) odprowadzać wody opadowe w sposób uniemożliwiający przedostawanie się ich
     do urządzeń służących do poboru wody,
   2) zagospodarować teren zielenią,
   3) odprowadzać poza granicę terenu ochrony bezpośredniej ścieki z urządzeń
     sanitarnych, przeznaczonych do użytku osób zatrudnionych przy obsłudze
     urządzeń służących do poboru wody,
   4) ograniczyć do niezbędnych potrzeb przebywanie osób niezatrudnionych przy
     obsłudze urządzeń służących do poboru wody.
3. Teren ochrony bezpośredniej należy ogrodzić, a jego granice przebiegające
  przez wody powierzchniowe oznaczyć za pomocą rozmieszczonych w widocznych
  miejscach stałych znaków stojących lub pływających; na ogrodzeniu oraz
  znakach należy umieścić tablice zawierające informacje o ujęciu wody i
  zakazie wstępu osób nieupoważnionych.
                                    Art. 54.
1. Na terenach ochrony pośredniej może być zabronione lub ograniczone
  wykonywanie robót oraz innych czynności powodujących zmniejszenie
  przydatności ujmowanej wody lub wydajności ujęcia, a w szczególności:
   1) wprowadzanie ścieków do wód lub do ziemi,
   2) rolnicze wykorzystanie ścieków,
   3) przechowywanie lub składowanie odpadów promieniotwórczych,
   4) stosowanie nawozów oraz środków ochrony roślin,
   5) budowa autostrad, dróg oraz torów kolejowych,
   6) wykonywanie robót melioracyjnych oraz wykopów ziemnych,
   7) lokalizowanie zakładów przemysłowych oraz ferm chowu lub hodowli
     zwierząt,
   8) lokalizowanie magazynów produktów ropopochodnych oraz innych substancji,
     a także rurociągów do ich transportu,
   9) lokalizowanie składowisk odpadów komunalnych lub przemysłowych,
  10) mycie pojazdów mechanicznych,
  11) urządzanie parkingów, obozowisk oraz kąpielisk,
  12) lokalizowanie nowych ujęć wody,
  13) lokalizowanie cmentarzy oraz grzebanie zwłok zwierzęcych.
2. Na terenach ochrony pośredniej ujęcia wody podziemnej oprócz zakazów lub
  ograniczeń, o których mowa w ust. 1, może być zabronione lub ograniczone:
   1) wydobywanie kopalin,
   2) wykonywanie odwodnień budowlanych lub górniczych.
3. Na terenie ochrony pośredniej ujęcia wody powierzchniowej, oprócz zakazów
  lub ograniczeń, o których mowa w ust. 1, może być zabronione lub ograniczone:
   1) lokalizowanie budownictwa mieszkalnego oraz turystycznego,
   2) używanie samolotów do przeprowadzania zabiegów rolniczych.
   3) urządzanie pryzm kiszonkowych,
   4) chów lub hodowla ryb, ich dokarmianie lub zanęcanie,
   5) pojenie oraz wypasanie zwierząt,
   6) wydobywanie kamienia, żwiru, piasku oraz innych materiałów, a także
     wycinanie roślin z wód lub brzegu,
   7) uprawianie sportów wodnych,
   8) użytkowanie statków o napędzie spalinowym.
4. Na właścicieli gruntów położonych na terenie ochrony pośredniej może być
  nałożony obowiązek stosowania odpowiednich upraw rolnych lub leśnych, a także
  zlikwidowania nieczynnych studni oraz, na ich koszt, ognisk zanieczyszczeń
  wody.
5. Przy ustalaniu zakazów, nakazów i ograniczeń dotyczących użytkowania gruntów
  na terenie ochrony pośredniej należy uwzględnić warunki infiltracji
  zanieczyszczeń do poziomu wodonośnego, z którego woda jest ujmowana.
                                    Art. 55.
1. Teren ochrony pośredniej ujęcia wód podziemnych obejmuje obszar zasilania
  ujęcia wody; jeżeli czas przepływu wody od granicy obszaru zasilania do
  ujęcia jest dłuższy od 25 lat, strefa ochronna powinna obejmować obszar
  wyznaczony 25-letnim czasem wymiany wody w warstwie wodonośnej.
2. Teren ochrony pośredniej ujęcia wód podziemnych wyznacza się na podstawie
  ustaleń zawartych w dokumentacji hydrogeologicznej tego ujęcia.
                                    Art. 56.
1. Strefę ochronną ujęcia wód powierzchniowych określa się tak, aby trwale
  zapewnić jakość wody zgodną z przepisami wydanymi na podstawie art. 50 ust.
  1, oraz aby zabezpieczyć wydajność ujęcia wody.
2. Strefę ochronną wyznacza się na podstawie wyników przeprowadzonych badań
  hydrologicznych, hydrograficznych i geomorfologicznych obszaru zasilania
  ujęcia.
3. Strefa ochronna ujęcia wody z potoku górskiego lub z górnego biegu rzeki
  może obejmować całą zlewnię cieku powyżej ujęcia wody.
                                    Art. 57.
1. Granice terenu ochrony pośredniej ujęcia wody należy oznaczyć przez
  umieszczenie, w punktach przecięcia się granic ze szlakami komunikacyjnymi
  oraz w innych charakterystycznych punktach terenu, tablic zawierających
  informacje o ustanowieniu strefy.
2. Minister właściwy do spraw środowiska określi, w drodze rozporządzenia,
  wzory tablic informacyjnych, o których mowa w ust. 1 oraz w art. 53 ust. 3, a
  w szczególności ich rozmiar, kształt, kolor, wzór i wielkość napisu.
                                    Art. 58.
1. Strefę ochronną, z zastrzeżeniem ust. 5, ustanawia, w drodze rozporządzenia,
  dyrektor regionalnego zarządu gospodarki wodnej, na wniosek i koszt
  właściciela ujęcia wody, wskazując zakazy, nakazy, ograniczenia oraz obszary,
  na których obowiązują, stosownie do przepisów art. 52-57.
2. Wniosek o ustanowienie strefy ochronnej ujęcia wody zawiera:
   1) uzasadnienie potrzeby ustanowienia strefy ochronnej oraz propozycje
     granic wraz z planem sytuacyjnym,
   2) charakterystykę techniczną ujęcia wody,
   3) propozycje zakazów, nakazów i ograniczeń dotyczących użytkowania gruntów
     oraz korzystania z wód na terenach ochrony pośredniej.
3. Do wniosku o ustanowienie strefy ochronnej ujęcia wody podziemnej dołącza
  się dokumentację hydrogeologiczną.
4. Obowiązek, o którym mowa w art. 53 ust. 3 i art. 57 ust. 1, należy do
  właściciela ujęcia wody.
5. W przypadku, o którym mowa w art. 52 ust. 3, strefę ochronną obejmującą
  wyłącznie teren ochrony bezpośredniej ustanawia, na wniosek i koszt
  właściciela ujęcia wody, w drodze decyzji, organ właściwy do wydania
  pozwolenia wodnoprawnego; kopię wydanej decyzji organ przekazuje właściwemu
  dyrektorowi regionalnego zarządu gospodarki wodnej.
                                    Art. 59.
1. Obszary ochronne zbiorników wód śródlądowych, zwane dalej "obszarami
  ochronnymi", stanowią obszary, na których obowiązują zakazy, nakazy oraz
  ograniczenia w zakresie użytkowania gruntów lub korzystania z wody w celu
  ochrony zasobów tych wód przed degradacją.
2. Na obszarach ochronnych można zabronić wznoszenia obiektów budowlanych oraz
  wykonywania robót lub innych czynności, które mogą spowodować trwałe
  zanieczyszczenie gruntów lub wód, a w szczególności lokalizowania inwestycji
  zaliczonych do przedsięwzięć mogących znacząco oddziaływać na środowisko.
                                        
                                    Art. 60.
Obszar ochronny ustanawia, w drodze rozporządzenia, dyrektor regionalnego
zarządu gospodarki wodnej, na podstawie planu gospodarowania wodami na obszarze
dorzecza wskazując zakazy, nakazy lub ograniczenia oraz obszary, na których
obowiązują, stosownie do przepisów art. 59.
                                        
                                    Art. 61.
1. Za szkody poniesione w związku z wprowadzeniem w strefie ochronnej zakazów,
  nakazów oraz ograniczeń w zakresie użytkowania gruntów lub korzystania z wód,
  właścicielowi nieruchomości położonej w tej strefie przysługuje odszkodowanie
  od właściciela ujęcia wody na zasadach określonych w ustawie.
2. Zasady wypłaty odszkodowań w wyniku ograniczenia sposobu korzystania z
  nieruchomości w związku z ustanowieniem obszarów ochronnych zbiorników wód
  śródlądowych określają przepisy o ochronie środowiska.
                                    Dział IV
                                Budownictwo wodne
                                        
                                   Rozdział 1
                                 Przepisy ogólne
                                        
                                    Art. 62.
1. Budownictwo wodne polega na wykonywaniu oraz utrzymywaniu urządzeń wodnych.
2. Przepisy art. 63-66 nie naruszają przepisów ustawy z dnia 7 lipca 1994 r. Prawo
budowlane (Dz.U. z 2000 r. Nr 11, poz. 26, Nr 109, poz. 1157 i Nr 120,
  poz. 1268 oraz z 2001 r. Nr 5, poz. 42).
                                    Art. 63.
1. Przy projektowaniu, wykonywaniu oraz utrzymywaniu urządzeń wodnych należy
  kierować się zasadą zrównoważonego rozwoju, a w szczególności zachowaniem
  dobrego stanu ekologicznego wód i charakterystycznych dla nich biocenoz,
  potrzebą zachowania istniejącej rzeźby terenu oraz biologicznych stosunków w
  środowisku wodnym i na obszarach zalewowych.
2. Budowle piętrzące powinny umożliwiać migrację ryb, o ile jest to uzasadnione
  lokalnymi warunkami środowiska.
3. Przepis ust. 1 nie narusza przepisów dotyczących dóbr kultury, zawartych w
  ustawie z dnia 15 lutego 1962 r. o ochronie dóbr kultury (Dz.U. z 1999 r. Nr
  98, poz. 1150 oraz z 2000 r. Nr 120, poz. 1268).
                                    Art. 64.
1. Utrzymywanie urządzeń wodnych polega na ich eksploatacji, konserwacji oraz
  remontach w celu zachowania ich funkcji.
2. Właściciel urządzenia wodnego znajdującego się na śródlądowych wodach
  powierzchniowych jest obowiązany do zapewnienia obsługi, bezpieczeństwa oraz
  właściwego funkcjonowania tego urządzenia, z uwzględnieniem wymagań
  wynikających z warunków utrzymywania wód.
3. Właściciel budowli piętrzącej jest obowiązany zapewnić prowadzenie badań i
  pomiarów umożliwiających ocenę stanu oraz bezpieczeństwa budowli, a w
  szczególności:
   1) stanów wód podziemnych, ich filtracji przez budowlę, przez podłoże oraz w
     otoczeniu budowli,
   2) wytrzymałości budowli oraz podłoża,
   3) stanu urządzeń upustowych,
   4) zmian na górnym i na dolnym stanowisku budowli.
4. W ramach realizacji obowiązku, o którym mowa w ust. 3, budowle piętrzące
  stanowiące własność Skarbu Państwa, zaliczone na podstawie przepisów ustawy Prawo
budowlane do I lub II klasy, poddaje się okresowym badaniom wykonywanym
  przez ośrodek technicznej kontroli zapór Instytutu Meteorologii i Gospodarki
  Wodnej.
5. Zakład, który wzniósł urządzenie wodne bez wymaganego pozwolenia
  wodnoprawnego, jest obowiązany do jego rozebrania na własny koszt.
                                    Art. 65.
1. Zabrania się:
   1) niszczenia lub uszkadzania urządzeń wodnych,
   2) utrudniania przepływu wody w związku z wykonywaniem lub utrzymywaniem
     urządzeń wodnych,
   3) wykonywania w pobliżu urządzeń wodnych robót oraz innych czynności, które
     mogą powodować w szczególności:
     a) niedopuszczalne osiadanie urządzeń wodnych lub ich części,
     b) pojawienie się szczelin, rys lub pęknięć w korpusach oraz koronach
       zapór, okładzinach betonowych, szybach, sztolniach oraz przepławkach dla
       ryb,
     c) nadmierną filtrację wody,
     d) uszkodzenie budowli regulacyjnych,
     e) unieruchomienie zamknięć budowli piętrzących lub upustowych,
     f) erozję gruntu powyżej oraz poniżej urządzeń wodnych,
     g) osuwanie się gruntu przy urządzeniach wodnych,
     h) zmniejszenie stateczności lub wytrzymałości urządzeń wodnych albo ich
       przydatności gospodarczej,
     i) uszkodzenie wylotów urządzeń kanalizacyjnych, służących do wprowadzania
       ścieków do wód lub do ziemi,
     j) uszkodzenie urządzeń pomiarowych,
     k) uszkodzenie znaków usytuowanych na wodach.
2. Właściciel urządzenia wodnego jest obowiązany do oznaczenia obszaru objętego
  zakazami, o których mowa w ust. 1 pkt 3, tablicami zawierającymi informację o
  zakazach, stosownie do ustaleń pozwolenia wodnoprawnego.
                                    Art. 66.
1. Rada Ministrów określi, w drodze rozporządzenia, śródlądowe wody
  powierzchniowe uznane za żeglowne, zwane dalej śródlądowymi drogami wodnymi.
2. Rada Ministrów może, w drodze rozporządzenia, określić śródlądowe drogi
  wodne lub ich odcinki wymagające modernizacji lub przebudowy według klas
  śródlądowych dróg wodnych ustalonych na podstawie ustawy z dnia 21 grudnia
  2000 r. o żegludze śródlądowej (Dz.U. z 2001 r. Nr 5, poz. 43) oraz może
  wyodrębnić śródlądowe drogi wodne przeznaczone lub używane wyłącznie do
  sportu, rekreacji lub przewozu osób.
3. Wydając rozporządzenia, o których mowa w ust. 1 i 2, Rada Ministrów kierować
  się będzie potrzebami śródlądowego transportu wodnego i żeglugowym
  wykorzystaniem śródlądowych dróg wodnych przez statki.
4. Inwestycje polegające na budowie lub przebudowie urządzeń wodnych, urządzeń
  komunikacyjnych lub przesyłowych prowadzonych przez śródlądowe drogi wodne, a
  także roboty regulacyjne i inne, mogące mieć wpływ na te drogi, powinny
  spełniać warunki projektowe określone dla klasy ustalonej dla danej drogi
  wodnej lub jej odcinka.
                                   Rozdział 2
                       Regulacja koryt cieków naturalnych
                                        
                                    Art. 67.
1. Regulacja koryt cieków naturalnych, zwana dalej "regulacją wód", służy
  poprawie warunków korzystania z wód i ochronie przeciwpowodziowej.
2. Regulacja wód polega na podejmowaniu przedsięwzięć, których zakres wykracza
  poza działania związane z utrzymywaniem wód, a w szczególności na
  kształtowaniu przekroju podłużnego i poprzecznego oraz układu poziomego
  koryta cieku naturalnego.
3. Regulacja wód powinna zapewnić dynamiczną równowagę koryta cieku
  naturalnego.
                                    Art. 68.
1. Zakład, który otrzymał pozwolenie wodnoprawne na regulację wód, ponosi także
  koszt rozbudowy lub przebudowy urządzeń wodnych, a właściciel tych urządzeń
  uczestniczy w kosztach stosownie do uzyskanych korzyści.
2. Zakład, o którym mowa w ust. 1, ponosi także koszty ograniczenia lub
  cofnięcia pozwolenia wodnoprawnego posiadanego przez inny zakład, jeżeli jest
  to niezbędne do wykonania regulacji wód.
3. Ustalenia i podziału kosztów, o których mowa w ust. 1 i 2, dokonuje, w
  drodze decyzji, organ właściwy do wydania pozwolenia wodnoprawnego na
  regulację wód.
                                        
                                    Art. 69.
Przepisy art. 67 i 68 stosuje się odpowiednio do zabudowy potoków górskich,
kształtowania nowych koryt cieków naturalnych oraz do wykonywania polderów
przeciwpowodziowych.
                                   Rozdział 3
                                Melioracje wodne
                                        
                                    Art. 70.
1. Melioracje wodne polegają na regulacji stosunków wodnych w celu polepszenia
  zdolności produkcyjnej gleby, ułatwienia jej uprawy oraz na ochronie użytków
  rolnych przed powodziami.
2. Urządzenia melioracji wodnych dzielą się na podstawowe i szczegółowe, w
  zależności od ich funkcji i parametrów.
3. Ewidencję wód, o których mowa w art. 11 ust. 2 pkt 2, urządzeń melioracji
  wodnych oraz zmeliorowanych gruntów prowadzi marszałek województwa; ewidencja
  jest udostępniana nieodpłatnie organom administracji publicznej.
4. Przy planowaniu, wykonywaniu oraz utrzymywaniu urządzeń melioracji wodnych,
  podstawowych i szczegółowych, należy kierować się potrzebą zachowania
  zróżnicowanych biocenoz polnych i łąkowych.
                                        
                                    Art. 71.
1. Do urządzeń melioracji wodnych podstawowych zalicza się:
   1) budowle piętrzące, budowle upustowe oraz obiekty służące do ujmowania
     wód,
   2) stopnie wodne, zbiorniki wodne,
   3) kanały, wraz z budowlami związanymi z nimi funkcjonalnie,
   4) rurociągi o średnicy co najmniej 0,6 m,
   5) budowle regulacyjne oraz przeciwpowodziowe,
   6) stacje pomp, z wyjątkiem stacji wykorzystywanych do nawodnień
     ciśnieniowych
   - jeżeli służą celom, o których mowa w art. 70 ust. 1.
2. Przepisy dotyczące urządzeń melioracji wodnych podstawowych stosuje się
  odpowiednio do budowli wstrzymujących erozję wodną oraz do dróg dojazdowych,
  niezbędnych do właściwego użytkowania obszarów zmeliorowanych.
                                        
                                    Art. 72.
Urządzenia melioracji wodnych podstawowych wykonywane są na koszt Skarbu Państwa
i stanowią jego własność.
                                    Art. 73.
1. Do urządzeń melioracji wodnych szczegółowych zalicza się:
   1) rowy, wraz z budowlami związanymi z nimi funkcjonalnie, drenowania oraz
     deszczownie z pompami przenośnymi,
   2) rurociągi o średnicy poniżej 0,6 m,
   3) stacje pomp do nawodnień ciśnieniowych,
   4) ziemne stawy rybne oraz groble na obszarach nawadnianych,
   5) systemy nawodnień grawitacyjnych
 - jeżeli służą celom, o których mowa w art. 70 ust. 1.
2. Przepisy dotyczące urządzeń melioracji wodnych szczegółowych stosuje się
  odpowiednio do:
   1) fitomelioracji oraz agromelioracji,
   2) systemów przeciwerozyjnych,
   3) zagospodarowania zmeliorowanych trwałych łąk lub pastwisk,
   4) zagospodarowania nieużytków przeznaczonych na trwałe łąki lub pastwiska.
   
                                    Art. 74.
1. Wykonywanie urządzeń melioracji wodnych szczegółowych należy do właścicieli
  gruntów.
2. Urządzenia melioracji wodnych szczegółowych mogą być wykonywane na koszt
  Skarbu Państwa, jeżeli:
   1) teren cechuje duże rozdrobnienie gospodarstw rolnych,
   2) urządzeniom melioracji wodnych szczegółowych grozi dekapitalizacja,
   3) warunkiem restrukturyzacji rolnictwa jest regulacja stosunków wodnych w
     glebie
 - przy czym właściciele gruntów, na które urządzenia te wywierają korzystny
  wpływ, zwani dalej "zainteresowanymi właścicielami gruntów", zwracają część
  kosztów w formie opłaty melioracyjnej; zwrot ten stanowi dochód budżetu
  państwa.
3. Rozstrzygnięcie w sprawie, o której mowa w ust. 2, podejmuje, w drodze
  decyzji, marszałek województwa, w uzgodnieniu z wojewodą, na wniosek
  zainteresowanych właścicieli gruntów lub spółki wodnej.
4. W decyzji, o której mowa w ust. 3, marszałek województwa ustala wysokość
  opłaty melioracyjnej każdemu zainteresowanemu właścicielowi gruntu,
  proporcjonalnie do powierzchni gruntów, na które korzystny wpływ wywierają
  urządzenia melioracji wodnych szczegółowych. Po zakończeniu procesu
  inwestycyjnego i rozliczeniu wartości wykonanych robót marszałek województwa,
  w drodze decyzji, koryguje w czasie 9 miesięcy ustaloną wysokość opłaty
  melioracyjnej, odpowiednio do wysokości poniesionych kosztów inwestycji oraz
  zmian w projekcie technicznym, dokonanych w trakcie realizacji inwestycji.
5. Decyzję, o której mowa w ust. 3, podaje się do publicznej wiadomości w
  sposób zwyczajowo przyjęty w danej miejscowości oraz poprzez umieszczenie
  jej, na co najmniej 14 dni, na tablicach ogłoszeń w urzędach gmin.
6. Właściciel gruntów, którego dotyczy decyzja, o której mowa w ust. 3, jest
  obowiązany umożliwić wejście na grunt oraz do obiektów budowlanych w celu
  zaprojektowania i wykonania urządzeń melioracyjnych.
                                    Art. 75.
1. Programowanie, planowanie, nadzorowanie wykonywania urządzeń melioracji
  wodnych szczegółowych, w trybie określonym w art. 74 ust. 2, urządzeń
  melioracji wodnych podstawowych oraz utrzymywanie melioracji wodnych
  podstawowych, a także wykonywanie uprawnień, o których mowa w art. 74 ust. 3
  i 4, należy do marszałka województwa.
2. Zadania, o których mowa w ust. 1, marszałek województwa realizuje jako
  zadania z zakresu administracji rządowej.
                                        
                                    Art. 76.
1. W przypadku wykonania urządzeń melioracji wodnych szczegółowych na podstawie
  art. 74 właścicielowi gruntu przysługuje, z zastrzeżeniem ust. 2,
  odszkodowanie za szkody powstałe w trakcie robót związanych z wykonywaniem
  urządzeń melioracji wodnych szczegółowych, na zasadach określonych w ustawie,
  z tym, że roszczenie o odszkodowanie przedawnia się z upływem trzech miesięcy
  od dnia, w którym poszkodowany dowiedział się o powstaniu szkody.
2. Właścicielowi gruntu odnoszącemu korzyści z wykonania urządzeń melioracji
  wodnych szczegółowych nie przysługuje odszkodowanie za zajęcie gruntu pod te
  urządzenia, a także za szkody w uprawach rolnych związane z wykonywaniem tych
  urządzeń, jeżeli szkody te powstały przy prawidłowej organizacji i
  technologii robót.
                                    Art. 77.
1. Utrzymywanie urządzeń melioracji wodnych szczegółowych należy do
  zainteresowanych właścicieli gruntów, a jeżeli urządzenia te są objęte
  działalnością spółki wodnej - do tej spółki.
2. Organ właściwy do wydania pozwolenia wodnoprawnego, może ustalać, w drodze
  decyzji, proporcjonalnie do korzyści odnoszonych przez właścicieli gruntu,
  szczegółowe zakresy i terminy wykonywania obowiązku, o którym mowa w ust. 1,
  stosownie do pozwolenia wodnoprawnego lub instrukcji utrzymania systemu
  urządzeń melioracji wodnych.
                                    Art. 78.
1. Rada Ministrów określi, w drodze rozporządzenia, warunki i tryb ustalania
  wysokości oraz poboru opłaty melioracyjnej.
2. Rada Ministrów, realizując ustalenia ust. 1, uzależni wysokość opłaty
  melioracyjnej od rodzajów urządzeń melioracji wodnych szczegółowych,
  wielkości obszaru korzystnego oddziaływania urządzeń melioracji wodnych
  szczegółowych, stawek opłaty przypadających na 1ha tego obszaru, kosztów
  budowy urządzeń, przynależności użytkowników zmeliorowanych użytków rolnych
  do spółki wodnej, przy czym:
   1) dla urządzeń odwadniających oraz nawadniających, z wyjątkiem nawodnień
     ciśnieniowych, opłata melioracyjna będzie zależna od wielkości obszaru
     korzystnego oddziaływania urządzeń melioracji wodnych szczegółowych i
     stawki jednostkowej opłaty melioracyjnej określonej w formie jednostkowych
     zryczałtowanych stawek wyrażonych w kilogramach żyta przypadających na
     hektar zmeliorowanych użytków rolnych; maksymalne stawki nie mogą
     przekroczyć 5000 kg/ha; za cenę żyta będzie przyjmowana średnia cena skupu
     żyta stanowiąca podstawę obliczania podatku rolnego,
   2) dla urządzeń do nawodnień ciśnieniowych, ziemnych stawów rybnych,
     odbudowy oraz modernizacji pojedynczych urządzeń w systemach
     melioracyjnych opłata melioracyjna nie będzie niższa niż 30% i nie wyższa
     niż 80% kosztów wykonania tych urządzeń,
   3) opłata melioracyjna będzie wnoszona w rocznych równych ratach w terminie
     zależnym od rodzaju melioracji, jednak nie dłuższym niż 15 lat,
   4) przynależność do spółki wodnej będzie stanowiła podstawę do zmniejszenia
     wysokości opłaty melioracyjnej o 15%.
3. Minister właściwy do spraw rozwoju wsi określi, w drodze rozporządzenia,
  sposób:
   1) prowadzenia ewidencji, o której mowa w art. 70 ust. 3,
   2) ustalania obszaru, na który wywierają korzystny wpływ urządzenia
     melioracji wodnych szczegółowych.
4. Minister właściwy do spraw rozwoju wsi, ustalając sposób prowadzenia
  ewidencji, o której mowa w art. 70 ust. 3, uwzględni potrzebę stworzenia bazy
  informacyjnej do planowania odbudowy, modernizacji oraz utrzymania wód, o
  których mowa w art. 11 ust. 2 pkt 2, i urządzeń melioracji wodnych,
  zawierającej dane dotyczące rodzajów, ilości, lokalizacji oraz parametrów
  technicznych wód i urządzeń melioracji wodnych lub obszarów zmeliorowanych, a
  także wskaże sposób jej prowadzenia.
5. Minister właściwy do spraw rozwoju wsi, określając sposób ustalania obszaru,
  na który wywierają korzystny wpływ urządzenia melioracji wodnych
  szczegółowych, będzie uwzględniał zasięg wpływu poszczególnych rodzajów
  urządzeń melioracji wodnych szczegółowych na poprawę zdolności produkcyjnej
  gleby.
                                        
                                     Dział V
                        Ochrona przed powodzią oraz suszą
                                        
                                    Art. 79.
Ochronę przed powodzią oraz suszą prowadzi się zgodnie z planami ochrony
przeciwpowodziowej oraz przeciwdziałania skutkom suszy na obszarze państwa.
                                        
                                    Art. 80.
Ochronę ludzi i mienia przed powodzią oraz suszą realizuje się w szczególności
przez:
   1) zachowanie i tworzenie wszelkich systemów retencji wód, budowę i
     rozbudowę zbiorników retencyjnych, suchych zbiorników przeciwpowodziowych
     oraz polderów przeciwpowodziowych,
   2) racjonalne retencjonowanie wód oraz użytkowanie budowli
     przeciwpowodziowych, a także sterowanie przepływami wód,
   3) funkcjonowanie systemu ostrzegania przed niebezpiecznymi zjawiskami
     zachodzącymi w atmosferze oraz hydrosferze,
   4) kształtowanie zagospodarowania przestrzennego dolin rzecznych lub terenów
     zalewowych, budowanie oraz utrzymywanie wałów przeciwpowodziowych, a także
     kanałów ulgi.
   
                                    Art. 81.
Ochrona przed powodzią oraz suszą jest zadaniem organów administracji rządowej i
samorządowej.
                                    Art. 82.
1. Obszary narażone na niebezpieczeństwo powodzi obejmują:
   1) obszary bezpośredniego zagrożenia powodzią, w szczególności tereny między
     wałem przeciwpowodziowym a linią brzegu, strefę wybrzeża morskiego oraz
     strefę przepływów wezbrań powodziowych określoną w miejscowym planie
     zagospodarowania przestrzennego na podstawie studium, o którym mowa w ust.
     2,
   2) obszary potencjalnego zagrożenia powodzią, obejmujące tereny narażone na
     zalanie w przypadku:
     a) przelania się wód przez koronę wału przeciwpowodziowego,
     b) zniszczenia lub uszkodzenia wałów przeciwpowodziowych,
     c) zniszczenia lub uszkodzenia budowli piętrzących albo budowli ochronnych
       pasa technicznego.
2. Dla obszarów nieobwałowanych narażonych na niebezpieczeństwo powodzi,
  dyrektor regionalnego zarządu gospodarki wodnej sporządza studium określające
  w szczególności granice obszarów bezpośredniego zagrożenia powodzią,
  uwzględniające częstotliwość występowania powodzi, ukształtowanie dolin
  rzecznych i tarasów zalewowych, strefę przepływu wezbrań powodziowych, tereny
  zagrożone osuwiskami skarp lub zboczy, tereny depresyjne oraz bezodpływowe.
3. Obszary, o których mowa w ust. 1 pkt 2, może określić, w drodze
  rozporządzenia, minister właściwy do spraw gospodarki wodnej w porozumieniu z
  ministrami właściwymi do spraw: administracji publicznej, spraw wewnętrznych,
  gospodarki morskiej oraz rozwoju wsi, kierując się:
   1) klasą obiektu piętrzącego lub klasą wału przeciwpowodziowego, określonych
     przepisami ustawy - Prawo budowlane,
   2) ukształtowaniem i budową geologiczną terenów poniżej obiektu piętrzącego
     lub w rejonie wału przeciwpowodziowego,
   3) zagospodarowaniem terenu, a w szczególności wiążącym się z nim
     potencjalnym zagrożeniem życia ludzi oraz wielkością mogących powstać
     szkód i strat.
                                        
                                    Art. 83.
1. Na obszarach bezpośredniego zagrożenia powodzią zabrania się wykonywania
  robót oraz czynności, które mogą utrudnić ochronę przed powodzią, a w
  szczególności:
   1) wykonywania urządzeń wodnych oraz wznoszenia innych obiektów budowlanych,
   2) sadzenia drzew lub krzewów, z wyjątkiem plantacji wiklinowych na potrzeby
     regulacji wód oraz roślinności stanowiącej element zabudowy biologicznej
     dolin rzecznych lub służącej do wzmacniania brzegów, obwałowań lub
     odsypisk,
   3) zmiany ukształtowania terenu, składowania materiałów oraz wykonywania
     innych robót; z wyjątkiem robót związanych z regulacją lub utrzymywaniem
     wód oraz brzegu morskiego.
2. Dyrektor regionalnego zarządu gospodarki wodnej, może, w drodze decyzji, na
  obszarach, o których mowa w art. 82 ust. 1 pkt 1:
   1) zwolnić od zakazów określonych w ust. 1,
   2) wskazać sposób uprawy i zagospodarowania gruntów oraz rodzaje upraw
     wynikające z wymagań ochrony przed powodzią,
   3) nakazać usunięcie drzew lub krzewów.
3. Na obszarze pasa technicznego decyzje, o których mowa w ust. 2, wydaje
  dyrektor właściwego urzędu morskiego.
                                        
                                    Art. 84.
1. Obszary, o których mowa w art. 82 ust. 1 i 2, uwzględnia się przy
  sporządzaniu planu zagospodarowania przestrzennego województwa, studium
  uwarunkowań i kierunków zagospodarowania przestrzennego gminy, miejscowym
  planie zagospodarowania przestrzennego oraz decyzji o warunkach zabudowy i
  zagospodarowania terenu.
2. Dla terenów o szczególnym znaczeniu społecznym, gospodarczym lub kulturowym,
  określonych w studium, o którym mowa w art. 82 ust. 2, przy sporządzaniu
  miejscowego planu zagospodarowania przestrzennego uwzględnia się poziom wód
  maksymalnych o prawdopodobieństwie występowania raz na 100 lat.
                                    Art. 85.
1. Dla zapewnienia szczelności i stabilności wałów przeciwpowodziowych zabrania
  się:
   1) przejeżdżania przez wały oraz wzdłuż korony wałów pojazdami, konno lub
     przepędzania zwierząt, z wyjątkiem miejsc do tego przeznaczonych,
   2) uprawy gruntu, sadzenia drzew lub krzewów na wałach oraz w odległości
     mniejszej niż 3 m od stopy wału,
   3) rozkopywania wałów, wbijania słupów, ustawiania znaków przez
     nieupoważnione osoby,
   4) wykonywania obiektów budowlanych, kopania studni, sadzawek, dołów oraz
     rowów w odległości mniejszej niż 50 m od stopy wału,
   5) uszkadzania darniny lub innych umocnień.
2. Zakazów, o których mowa w ust. 1, nie stosuje się do robót związanych z
  utrzymywaniem wałów przeciwpowodziowych.
3. Marszałek województwa może, w drodze decyzji, zwolnić od niektórych zakazów,
  określonych w ust. 1.
4. Starosta może, w drodze decyzji, nakazać usunięcie drzew lub krzewów z wałów
  przeciwpowodziowych oraz terenów, o których mowa w ust. 1 pkt 2.
                                        
                                    Art. 86.
1. W przypadku wykonania na wale przeciwpowodziowym lub w jego pobliżu, albo na
  obszarze bezpośredniego zagrożenia powodzią, robót lub innych czynności,
  które mogą utrudnić ochronę przed powodzią, a nie zostały objęte decyzją, o
  której mowa w art. 83 ust. 2 pkt 1 lub w art. 85 ust. 3, starosta może
  nakazać, w drodze decyzji, przywrócenie stanu poprzedniego na koszt tego, kto
  je wykonał.
2. Drogi, urządzenia do przepędzania zwierząt oraz przejazdy przez wały
  przeciwpowodziowe wykonuje na swój koszt inwestor budujący wał, a utrzymuje
  ten, na którym ciąży obowiązek utrzymania drogi, urządzenia lub przejazdu.
3. Przepis ust. 1 nie narusza przepisów ustawy - Prawo budowlane.
                                    Art. 87.
1. W przypadku ostrzeżenia o nadejściu fali powodziowej dyrektor regionalnego
  zarządu gospodarki wodnej, w drodze decyzji, może nakazać zakładowi
  piętrzącemu wodę obniżenie piętrzenia wody lub opróżnienie zbiornika, bez
  odszkodowania; decyzji nadaje się rygor natychmiastowej wykonalności.
2. Decyzja, o której mowa w ust. 1, wymaga uzgodnienia z właściwymi wojewodami;
  brak stanowiska w ciągu 6 godzin uznaje się za dokonanie uzgodnienia.
                                    Art. 88.
1. W przypadku wprowadzenia stanu klęski żywiołowej w celu zapobieżenia skutkom
  powodzi lub suszy dyrektor regionalnego zarządu gospodarki wodnej może
  wprowadzić, w drodze rozporządzenia, czasowe ograniczenia w korzystaniu z
  wód, w szczególności w zakresie poboru wody lub wprowadzania ścieków do wód
  albo do ziemi oraz zmiany sposobu gospodarowania wodą w zbiornikach
  retencyjnych.
2. Wprowadzenie czasowych ograniczeń, o których mowa w ust. 1, zawiesza
  wykonywanie uprawnień wynikających z pozwoleń wodnoprawnych; zakładom nie
  przysługuje z tego tytułu odszkodowanie.
                                        
                                    Dział VI
                          Zarządzanie zasobami wodnymi
                                        
                                   Rozdział 1
                   Prezes Krajowego Zarządu Gospodarki Wodnej
             oraz dyrektorzy regionalnych zarządów gospodarki wodnej
                                        
                                    Art. 89.
1. Prezes Krajowego Zarządu Gospodarki Wodnej, zwany dalej "Prezesem Krajowego
  Zarządu", jest centralnym organem administracji rządowej właściwym w sprawach
  gospodarowania wodami, a w szczególności w sprawach zarządzania wodami oraz
  korzystania z wód.
2. Prezes Krajowego Zarządu jest powoływany oraz odwoływany przez Prezesa Rady
  Ministrów na wniosek ministra właściwego do spraw gospodarki wodnej.
3. Zastępcy Prezesa Krajowego Zarządu są powoływani oraz odwoływani przez
  ministra właściwego do spraw gospodarki wodnej na wniosek Prezesa Krajowego
  Zarządu.
4. Nadzór ministra właściwego do spraw gospodarki wodnej nad działalnością
  Prezesa Krajowego Zarządu polega w szczególności na:
   1) zatwierdzaniu programów realizacji zadań związanych z utrzymywaniem wód
     lub urządzeń wodnych oraz inwestycji w gospodarce wodnej,
   2) zatwierdzaniu corocznego sprawozdania, o którym mowa w art. 91,
   3) zatwierdzaniu planu kontroli gospodarowania wodami wykonywanej przez
     Prezesa Krajowego Zarządu,
   4) polecaniu przeprowadzenia kontroli nieujętych w planie kontroli.
                                        
                                    Art. 90.
1. Prezes Krajowego Zarządu wykonuje zadania określone ustawą, a w
  szczególności:
   1) opracowuje plany gospodarowania wodami dla obszaru państwa z
     uwzględnieniem podziału na obszary dorzeczy,
   2) przygotowuje projekt planu ochrony przeciwpowodziowej oraz
     przeciwdziałania skutkom suszy na obszarze państwa,
   3) zatwierdza projekt warunków korzystania z wód regionu wodnego,
   4) prowadzi kataster wodny dla obszaru państwa z uwzględnieniem podziału na
     obszary dorzeczy,
   5) sprawuje nadzór nad działalnością dyrektorów regionalnych zarządów
     gospodarki wodnej, a w szczególności kontroluje ich działanie, zatwierdza
     plany działalności oraz sprawozdania z ich wykonania, a także poleca
     przeprowadzenie doraźnej kontroli gospodarowania wodami w regionie wodnym,
   6) sprawuje nadzór nad funkcjonowaniem państwowej służby hydrologicznometeorologicznej
oraz państwowej służby hydrogeologicznej,
   7) reprezentuje Skarb Państwa w stosunku do mienia związanego z gospodarką
     wodną określonego ustawą, a w szczególności programuje, planuje i
     nadzoruje realizację zadań związanych z utrzymywaniem wód lub urządzeń
     wodnych oraz inwestycje w gospodarce wodnej,
   8) uzgadnia, w części dotyczącej gospodarki wodnej, projekty list programów
     priorytetowych Narodowego Funduszu Ochrony Środowiska i Gospodarki Wodnej,
     o których mowa w art. 415 ust. 5 pkt 1 ustawy - Prawo ochrony środowiska.
2. Prezes Krajowego Zarządu wykonuje swoje zadania przy pomocy Krajowego
  Zarządu Gospodarki Wodnej, zwanego dalej "Krajowym Zarządem".
3. Działania w zakresie gospodarowania wodami morskich wód wewnętrznych i
  wodami morza terytorialnego Prezes Krajowego Zarządu wykonuje we współpracy z
  właściwymi organami administracji morskiej.
4. Organizację Krajowego Zarządu określa statut nadany, w drodze
  rozporządzenia, przez Prezesa Rady Ministrów na wniosek ministra właściwego
  do spraw gospodarki wodnej; przy nadawaniu statutu uwzględnia się zakres
  działalności Krajowego Zarządu oraz podział państwa na obszary dorzeczy.
                                        
                                    Art. 91.
Prezes Krajowego Zarządu składa ministrowi właściwemu do spraw gospodarki
wodnej, nie później niż do dnia 15 maja następnego roku, coroczne sprawozdanie z
realizacji zadań, o których mowa w art. 90 ust. 1, oraz udziela informacji w tym
zakresie, a także przedstawia wnioski w sprawach dotyczących kształtowania
polityki państwa w zakresie gospodarowania zasobami wodnymi.
                                        
                                    Art. 92.
1. Dyrektor regionalnego zarządu gospodarki wodnej, zwany dalej "dyrektorem
  regionalnego zarządu", jest organem administracji rządowej niezespolonej
  właściwym w sprawach gospodarowania wodami w regionie wodnym, w zakresie
  określonym w ustawie.
2. W przypadkach określonych ustawą dyrektor regionalnego zarządu wydaje
  rozporządzenia mające charakter aktów prawa miejscowego.
3. Do zadań dyrektora regionalnego zarządu należy w szczególności:
   1) opracowywanie analiz stanu zasobów wodnych oraz stanu ochrony przed
     powodzią w regionie wodnym,
   2) opracowywanie warunków korzystania z wód regionu wodnego,
   3) opracowywanie projektów planów ochrony przeciwpowodziowej w regionie
     wodnym,
   4) opiniowanie projektów planów gospodarowania zasobami wodnymi na obszarze
     dorzecza,
   5) opracowywanie analizy ekonomicznej gospodarowania wodami w regionie
     wodnym,
   6) sporządzanie wykazów:
     a) wód powierzchniowych i podziemnych, które są lub mogą być
       wykorzystywane do zaopatrzenia ludności w wodę przeznaczoną do spożycia,
     b) wód powierzchniowych wykorzystywanych do celów rekreacyjnych, a w
       szczególności do kąpieli,
     c) wód powierzchniowych przeznaczonych do bytowania ryb, skorupiaków i
       mięczaków lub innych organizmów w warunkach naturalnych oraz
       umożliwiających migracje ryb,
     d) wód wrażliwych na zanieczyszczenie związkami azotu ze źródeł
       rolniczych,
   7) koordynowanie działań związanych z ochroną przed powodzią oraz suszą w
     regionie wodnym, w szczególności prowadzenie ośrodków koordynacyjnoinformacyjnych
ochrony przeciwpowodziowej,
   8) prowadzenie katastru wodnego dla regionu wodnego,
   9) występowanie na prawach strony w postępowaniach administracyjnych,
     prowadzonych na podstawie przepisów ustawy, w sprawach dotyczących regionu
     wodnego,
  10) uzgadnianie projektów miejscowych planów zagospodarowania przestrzennego,
  11) uzgadnianie projektów decyzji o warunkach zabudowy i zagospodarowania
     terenu w odniesieniu do przedsięwzięć mogących znacząco oddziaływać na
     środowisko,
  12) wykonywanie kontroli gospodarowania wodami,
  13) planowanie przedsięwzięć związanych z odbudową ekosystemów zdegradowanych
     przez eksploatację zasobów wodnych,
  14) uzgadnianie, w zakresie przedsięwzięć dotyczących gospodarki wodnej na
     terenie regionu, projektów list przedsięwzięć priorytetowych
     przedkładanych przez wojewódzkie fundusze ochrony środowiska i gospodarki
     wodnej, o których mowa w art. 414 ust. 2 pkt 3 ustawy - Prawo ochrony
     środowiska.
4. W ramach gospodarowania mieniem Skarbu Państwa, związanym z gospodarką
  wodną, dyrektor regionalnego zarządu realizuje w imieniu Prezesa Krajowego
  Zarządu zadania związane z utrzymywaniem wód lub urządzeń wodnych oraz pełni
  funkcję inwestora w zakresie gospodarki wodnej w regionie wodnym.
5. Dyrektor regionalnego zarządu wykonuje swoje zadania przy pomocy
  regionalnego zarządu gospodarki wodnej, zwanego dalej "regionalnym zarządem".
6. Dyrektor regionalnego zarządu, dla realizacji zadań, o których mowa w ust.
  4, może tworzyć jednostki organizacyjne, w trybie przepisów ustawy z dnia 26
  listopada 1998 r. o finansach publicznych (Dz.U. Nr 155, poz. 1014, z 1999 r.
  Nr 49, poz. 485, Nr 38, poz. 360, Nr 70, poz. 778 i Nr 110, poz. 1255, z 2000
  r. Nr 6, poz. 69, Nr 12, poz. 136, Nr 48, poz. 550, Nr 95, poz. 1041, Nr 119,
  poz. 1251 i Nr 122, poz. 1315 oraz z 2001 r. Nr 45, poz. 497 i Nr 46, poz.
  499), ustalając szczegółowy zakres zadań, siedzibę, obszar i czas działania.
7. Organizację regionalnego zarządu określa statut nadany przez ministra
  właściwego do spraw gospodarki wodnej na wniosek Prezesa Krajowego Zarządu;
  przy nadawaniu statutu uwzględnia się zakres działalności regionalnego
  zarządu oraz charakter obszaru działania.
                                        
                                    Art. 93.
1. Dyrektora regionalnego zarządu powołuje oraz odwołuje minister właściwy do
  spraw gospodarki wodnej na wniosek Prezesa Krajowego Zarządu, po zasięgnięciu
  opinii Krajowej Rady Gospodarki Wodnej.
2. Zastępców dyrektora regionalnego zarządu powołuje oraz odwołuje Prezes
  Krajowego Zarządu na wniosek dyrektora regionalnego zarządu, po zasięgnięciu
  opinii rady gospodarki wodnej regionu wodnego.
                                    Art. 94.
Dyrektor regionalnego zarządu składa Prezesowi Krajowego Zarządu, nie później
niż do dnia 31 marca, coroczne sprawozdanie z realizacji zadań, o których mowa w
art. 92 ust. 3 i 4, uwzględniające działalność jednostek, o których mowa w art.
92 ust. 6.
                                        
                                    Art. 95.
1. Pracownicy regionalnych zarządów oraz podległych im jednostek
  organizacyjnych, o których mowa w art. 92 ust. 6, zatrudnieni na stanowiskach
  określonych na podstawie ust. 3, obowiązani są w trakcie wykonywania
  obowiązków służbowych do noszenia munduru.
2. Koszty umundurowania ponosi pracodawca.
3. Minister właściwy do spraw gospodarki wodnej określi, w drodze
  rozporządzenia, wykaz stanowisk, na których pracownicy obowiązani są do
  noszenia munduru, elementy składowe i wzory mundurów oraz czas ich używania,
  uwzględniając rodzaj stanowisk i celowość umundurowania pracowników
  zatrudnionych na tych stanowiskach, a także potrzebę odróżnienia tego
  umundurowania od wykorzystywanego przez inne służby.
                                    Art. 96.
1. Tworzy się Krajową Radę Gospodarki Wodnej, zwaną dalej "Krajową Radą", jako
  organ opiniodawczo-doradczy Prezesa Krajowego Zarządu.
2. Do zakresu działania Krajowej Rady należy wyrażanie opinii w sprawach
  gospodarowania wodami, ochrony przed powodzią oraz ochrony przed skutkami
  suszy, a w szczególności:
   1) przedstawianie propozycji oraz wniosków dotyczących poprawy stanu zasobów
     wodnych oraz ochrony przeciwpowodziowej w państwie,
   2) opiniowanie projektów planów, o których mowa w art. 113 ust. 1 pkt 1, 2 i
     4,
   3) opiniowanie programów inwestycyjnych w zakresie gospodarowania wodami,
   4) opiniowanie projektów aktów prawnych regulujących sprawy gospodarowania
     wodami.
   
                                    Art. 97.
1. Krajowa Rada składa się z 30 członków zgłoszonych przez ogólnopolskie
  organizacje zrzeszające jednostki samorządu terytorialnego, uczelnie,
  jednostki naukowo-badawcze i organizacje społeczne, gospodarcze, ekologiczne
  związane z gospodarką wodną, powoływanych na okres 4 lat, z zastrzeżeniem
  ust. 3.
2. Członków Krajowej Rady powołuje minister właściwy do spraw gospodarki wodnej
  na wniosek Prezesa Krajowego Zarządu spośród osób, o których mowa w ust. 1.
3. Minister właściwy do spraw gospodarki wodnej może odwołać członka Krajowej
  Rady przed upływem jego kadencji na wniosek uczelni, jednostki naukowobadawczej
lub organizacji, która zgłosiła jego kandydaturę.
                                    Art. 98.
1. Krajowa Rada wybiera ze swego grona przewodniczącego, zastępcę i sekretarza,
  którzy tworzą prezydium Krajowej Rady.
2. Prezydium Krajowej Rady reprezentuje Krajową Radę na zewnątrz oraz
  organizuje jej prace.
3. Krajowa Rada może tworzyć stałe lub doraźne komisje albo zespoły; do pracy w
  komisjach albo zespołach mogą być zapraszane osoby spoza składu Krajowej
  Rady.
4. Uchwały Krajowej Rady podejmowane są w głosowaniu, zwykłą większością
  głosów, przy obecności co najmniej połowy liczby członków.
5. Tryb działania Krajowej Rady określa regulamin przez nią uchwalony.
                                    Art. 99.
1. Wydatki związane z działalnością Krajowej Rady są pokrywane z części budżetu
  państwa będącej w dyspozycji Prezesa Krajowego Zarządu.
2. Członkom Krajowej Rady oraz zapraszanym na jej posiedzenia specjalistom
  zamieszkałym poza miejscowością, w której odbywa się posiedzenie i biorącym
  udział w posiedzeniu, przysługuje zwrot diet, kosztów podróży i noclegów na
  zasadach określonych w przepisach w sprawie zasad ustalania oraz wysokości
  należności przysługujących pracownikom z tytułu podróży służbowej na obszarze
  państwa.
3. Obsługę biurową Krajowej Rady zapewnia Prezes Krajowego Zarządu.
                                    Art. 100.
1. Tworzy się rady gospodarki wodnej regionów wodnych, zwane dalej "radami
  regionów", jako organy opiniodawczo-doradcze dyrektorów regionalnych
  zarządów.
2. Do zakresu działania rady regionu należy wyrażanie opinii w sprawach
  gospodarowania wodami w regionie wodnym, a w szczególności:
   1) projektów warunków korzystania z wód regionu wodnego,
   2) projektów planów ochrony przeciwpowodziowej regionu wodnego,
   3) projektów planów gospodarowania wodami na obszarach dorzeczy,
   4) planowanych przedsięwzięć związanych z odbudową ekosystemów
     zdegradowanych przez eksploatację zasobów wodnych,
   5) projektów inwestycji związanych z gospodarowaniem wodami w regionie
     wodnym,
   6) projektów programów, o których mowa w art. 47,
   7) gminnych, powiatowych i wojewódzkich planów gospodarki odpadami.
3. Rada regionu składa się z 30 członków zgłoszonych przez organy samorządu
  terytorialnego, organizacje gospodarcze, rolnicze, rybackie oraz społeczne
  związane z gospodarką wodną, a także przez zakłady korzystające z wód oraz
  właścicieli wód nienależących do Skarbu Państwa, powoływanych na okres 4 lat,
  z zastrzeżeniem ust. 5.
4. Członków rady regionu powołuje Prezes Krajowego Zarządu na wniosek
  regionalnego dyrektora zarządu spośród osób, o których mowa w ust. 3.
5. Prezes Krajowego Zarządu może odwołać członka rady regionu przed upływem
  jego kadencji na wniosek organizacji, która zgłosiła jego kandydaturę.
6. Do organizacji rad regionu stosuje się odpowiednio przepisy art. 98.
                                    Art. 101.
1. Wydatki związane z działalnością rad regionu, konieczne dla realizacji
  zadań, o których mowa w art. 100 ust. 2, są pokrywane ze środków regionalnego
  zarządu.
2. Członkom rady regionu oraz zapraszanym na jej posiedzenia specjalistom
  zamieszkałym poza miejscowością, w której odbywa się posiedzenie i biorącym
  udział w posiedzeniu, przysługuje zwrot diet, kosztów podróży i noclegów na
  zasadach określonych w przepisach w sprawie zasad ustalania oraz wysokości
  należności przysługujących pracownikom z tytułu podróży służbowej na obszarze
  państwa.
3. Obsługę biurową rady regionu zapewnia regionalny zarząd.
                                   Rozdział 2
      Państwowa służba hydrologiczno-meteorologiczna oraz państwowa służba
                                hydrogeologiczna
                                        
                                    Art. 102.
1. Państwowa służba hydrologiczno-meteorologiczna wykonuje zadania państwa w
  zakresie osłony hydrologicznej i meteorologicznej społeczeństwa oraz
  gospodarki, a także na potrzeby bilansowania zasobów wód powierzchniowych.
2. Państwowa służba hydrogeologiczna wykonuje zadania państwa na potrzeby
  rozpoznawania, bilansowania i ochrony wód podziemnych w celu racjonalnego ich
  wykorzystania przez społeczeństwo oraz gospodarkę.
3. Państwową służbę hydrologiczno-meteorologiczną pełni Instytut Meteorologii i
  Gospodarki Wodnej.
4. Państwową służbę hydrogeologiczną pełni Państwowy Instytut Geologiczny.
5. Instytut Meteorologii i Gospodarki Wodnej oraz Państwowy Instytut
  Geologiczny są jednostkami badawczo-rozwojowymi w rozumieniu przepisów ustawy
  z dnia 25 lipca 1985 r. o jednostkach badawczo-rozwojowych (Dz.U. z 2001 r.
  Nr 33, poz. 388).
                                    Art. 103.
Do zadań państwowej służby hydrologiczno-meteorologicznej należy:
   1) wykonywanie pomiarów i obserwacji hydrologicznych oraz meteorologicznych,
   2) gromadzenie, przetwarzanie, archiwizowanie i udostępnianie informacji
     hydrologicznych oraz meteorologicznych,
   3) wykonywanie bieżących analiz i ocen sytuacji hydrologicznej oraz
     meteorologicznej,
   4) opracowywanie i przekazywanie prognoz meteorologicznych oraz
     hydrologicznych,
   5) opracowywanie i przekazywanie organom administracji publicznej ostrzeżeń
     przed niebezpiecznymi zjawiskami zachodzącymi w atmosferze i hydrosferze.
   
                                    Art. 104.
1. Państwowa służba hydrologiczno-meteorologiczna posiada i utrzymuje
  podstawową i specjalną sieć obserwacyjno-pomiarową, system wymiany danych
  oraz biura prognoz meteorologicznych i biura prognoz hydrologicznych.
2. Podstawową sieć obserwacyjno-pomiarową stanowią:
   1) stacje hydrologiczno-meteorologiczne i stacje hydrologiczne,
   2) standardowe posterunki pomiarowe hydrologiczno-meteorologiczne,
   3) stacje pomiarów aerologicznych,
   4) stacje radarów meteorologicznych.
3. Specjalną sieć obserwacyjno-pomiarową stanowią:
   1) stacje badań specjalnych,
   2) lotniskowe biura meteorologiczne,
   3) specjalne posterunki i sieci pomiarowe,
   4) punkty pomiarowe dla Morza Bałtyckiego oraz strefy brzegowej.
4. Biura prognoz meteorologicznych oraz biura prognoz hydrologicznych:
   1) opracowują i udostępniają krótkoterminowe i średnioterminowe ogólne i
     specjalistyczne prognozy hydrologiczne i meteorologiczne,
   2) udzielają informacji o aktualnych warunkach hydrologicznych i
     meteorologicznych,
   3) opracowują i udostępniają ostrzeżenia przed żywiołowym działaniem sił
     przyrody oraz przed suszą,
   4) prowadzą na bieżąco osłonę hydrologiczną i meteorologiczną społeczeństwa
     oraz gospodarki.
   
                                    Art. 105.
Do zadań państwowej służby hydrogeologicznej należy:
   1) wykonywanie pomiarów i obserwacji hydrogeologicznych,
   2) gromadzenie, przetwarzanie, archiwizowanie oraz udostępnianie
     zgromadzonych informacji, w szczególności dotyczących zasobów, stanów i
     jakości wód podziemnych,
   3) wykonywanie bieżących analiz i ocen sytuacji hydrogeologicznej,
   4) opracowywanie oraz przekazywanie prognoz zmian zasobów, jakości oraz
     zagrożeń wód podziemnych,
   5) opracowywanie i przekazywanie organom administracji publicznej ostrzeżeń
     przed niebezpiecznymi zjawiskami zachodzącymi w strefach zasilania oraz
     poboru wód podziemnych.
   
                                    Art. 106.
1. Państwowa służba hydrogeologiczna posiada i utrzymuje sieć stacjonarnych
  obserwacji wód podziemnych oraz zespoły do spraw ocen i prognoz
  hydrogeologicznych.
2. Sieć obserwacji wód podziemnych stanowią:
   1) stacje hydrogeologiczne,
   2) punkty obserwacyjne stanów wód podziemnych,
   3) punkty monitoringu jakości wód podziemnych,
   4) piezometry obserwacyjne,
   5) obudowane źródła.
3. Państwowa służba hydrogeologiczna sprawuje nadzór nad funkcjonowaniem
  krajowej sieci monitoringu jakości wód podziemnych oraz sieci monitoringów
  regionalnych.
                                    Art. 107.
1. Urządzenia pomiarowe służb państwowych podlegają ochronie na warunkach
  określonych w ustawie.
2. Zabrania się:
   1) przemieszczania urządzeń pomiarowych służb państwowych przez osoby
     nieupoważnione,
   2) wykonywania w pobliżu urządzeń pomiarowych służb państwowych, czynności
     powodujących ich zniszczenie, uszkodzenie, zakłócenie prawidłowego
     funkcjonowania lub zmianę warunków obserwacji.
3. Właściciel gruntu jest obowiązany udostępnić grunt na potrzeby budowy oraz
  ustanowienia strefy ochronnej urządzeń pomiarowych służb państwowych.
4. W celu zapewnienia reprezentatywności dokonywanych pomiarów lub obserwacji
  mogą być ustanawiane strefy ochronne urządzeń pomiarowych służb państwowych
  stanowiące obszary, na których obowiązują zakazy, nakazy i ograniczenia w
  zakresie użytkowania gruntów oraz korzystania z wód.
5. Na obszarach stref ochronnych urządzeń pomiarowych służb państwowych może
  być zabronione wznoszenie obiektów budowlanych oraz wykonywanie robót lub
  czynności, które mogą spowodować czasowe lub trwałe zaburzenie
  reprezentatywności pomiarów i obserwacji, a w szczególności:
   1) w odległości 30 metrów od urządzeń pomiarowych - wznoszenie wszelkich
     obiektów budowlanych, sadzenie drzew lub krzewów oraz sztuczne zraszanie
     upraw,
   2) w odległości od 30 do 500 metrów od urządzeń pomiarowych - wznoszenie
     zwartej zabudowy piętrowej oraz sadzenie drzew w zwartych zespołach.
6. Strefę ochronną urządzeń pomiarowych służb państwowych ustanawia, w drodze
  decyzji, starosta, na wniosek właściwej służby, określając zakazy, nakazy,
  ograniczenia oraz obszary, na których obowiązują, stosownie do przepisów ust.
  5. Wniosek powinien zawierać propozycje granic strefy wraz z planem
  sytuacyjnym oraz propozycje dotyczące zakazów, nakazów lub ograniczeń w
  zakresie użytkowania gruntów lub korzystania z wód.
7. W decyzji, o której mowa w ust. 6, starosta może nakazać usunięcie drzew lub
  krzewów.
8. Za szkody, poniesione w związku z udostępnieniem gruntu na potrzeby budowy
  urządzeń pomiarowych służb państwowych oraz w związku z wprowadzeniem w
  strefie ochronnej urządzeń pomiarowych służb państwowych zakazów, nakazów lub
  ograniczeń w zakresie użytkowania gruntów lub korzystania z wód,
  właścicielowi nieruchomości położonej w tej strefie przysługuje
  odszkodowanie, odpowiednio od państwowej służby hydrologicznometeorologicznej
lub państwowej służby hydrogeologicznej, na zasadach
  określonych w ustawie.
                                        
                                    Art. 108.
1. Osoby wykonujące prace pomiarowe, kontrolne oraz prace związane z
  wykonywaniem, obsługą lub utrzymaniem urządzeń pomiarowych służb państwowych
  mają prawo:
   1) wstępu na grunt, do obiektów budowlanych, na wody powierzchniowe oraz
     dokonywania niezbędnych czynności związanych z wykonywanymi pracami,
   2) umieszczania na gruntach, obiektach budowlanych oraz w wodach
     powierzchniowych urządzeń pomiarowych służb państwowych,
   3) usuwania drzew lub krzewów z obszaru strefy ochronnej oraz wykonywania
     niwelacji terenu.
2. Uprawnienia, o których mowa w ust. 1, nie naruszają przepisów dotyczących
  ochrony zabytków, dróg publicznych, ochrony środowiska i prawa budowlanego.
3. Na terenach zamkniętych, o których mowa w ustawie - Prawo budowlane, prace,
  o których mowa w ust. 1, mogą być wykonywane tylko za zgodą właściwego
  ministra.
4. Właściciel nieruchomości jest obowiązany umożliwić wykonanie prac, o których
  mowa w ust. 1, przez osoby upoważnione przez państwową służbę hydrologicznometeorologiczną
lub państwową służbę hydrogeologiczną.
                                    Art. 109.
1. Państwowa służba hydrologiczno-meteorologiczna oraz państwowa służba
  hydrogeologiczna są finansowane ze środków budżetu państwa.
2. Ze środków budżetu państwa w części dotyczącej gospodarki wodnej, będących w
  dyspozycji Prezesa Krajowego Zarządu, finansowane jest:
   1) utrzymywanie bieżącej działalności państwowej służby hydrologicznometeorologicznej
oraz państwowej służby hydrogeologicznej,
   2) utrzymywanie i modernizacja podstawowej sieci obserwacyjno-pomiarowej
     państwowej służby hydrologiczno-meteorologicznej oraz systemu wymiany
     danych,
   3) utrzymywanie i modernizacja hydrogeologicznych urządzeń pomiarowych
     państwowej służby hydrogeologicznej, z zastrzeżeniem ust. 3 pkt 4,
   4) modernizacja systemu gromadzenia i przetwarzania informacji,
   5) utrzymywanie i rozwój komórek metodycznych,
   6) opracowywanie danych oraz informacji hydrologiczno-meteorologicznych i
     hydrogeologicznych,
   7) opracowywanie i publikowanie ostrzeżeń, prognoz oraz komunikatów
     hydrologicznych oraz meteorologicznych, a także roczników hydrologicznych,
     meteorologicznych i hydrogeologicznych.
3. Ze środków będących w dyspozycji innych, odpowiednich dysponentów części
  budżetu państwa, finansuje się:
   1) osłonę meteorologiczną lotnictwa cywilnego,
   2) osłonę hydrologiczno-meteorologiczną żeglugi morskiej i żeglugi
     śródlądowej,
   3) osłonę hydrologiczno-meteorologiczną rolnictwa,
   4) monitoring jakości wód podziemnych, wraz ze związanymi z nim
     hydrogeologicznymi urządzeniami pomiarowymi,
   5) informacje przekazywane na potrzeby obronności państwa,
   6) utrzymywanie specjalnych sieci obserwacyjno-pomiarowych.
   
                                    Art. 110.
1. Właścicielem informacji zbieranych i przetwarzanych na podstawie
  standardowych procedur przez państwową służbę hydrologiczno-meteorologiczną
  oraz przez państwową służbę hydrogeologiczną jest Skarb Państwa.
2. W imieniu Skarbu Państwa informacją, o której mowa w ust. 1, rozporządzają,
  odpowiednio - Instytut Meteorologii i Gospodarki Wodnej oraz Państwowy
  Instytut Geologiczny.
3. Instytut Meteorologii i Gospodarki Wodnej jest obowiązany udostępniać
  nieodpłatnie informacje o stanie atmosfery i hydrosfery, przetwarzane na
  podstawie standardowych procedur, organom władzy publicznej oraz właścicielom
  wód lub działającym w ich imieniu zarządcom.
4. Państwowy Instytut Geologiczny jest obowiązany udostępniać nieodpłatnie
  zebrane informacje o stanie zasobów wód podziemnych, przetwarzane na
  podstawie standardowych procedur, organom władzy publicznej.
5. Informacje, o których mowa w ust. 3 i 4, udostępnia się w zakresie
  niezbędnym do wykonania zadań ustawowych.
6. Udostępnione informacje, o których mowa w ust. 3 i 4, nie mogą być
  przekazywane.
7. Instytut Meteorologii i Gospodarki Wodnej oraz Państwowy Instytut
  Geologiczny mogą sprzedawać informacje, o których mowa w ust. 1, innym
  odbiorcom, niż określeni w ust. 3 i 4; wpływy z tego tytułu stanowią dochód
  budżetu państwa.
8. Instytut Meteorologii i Gospodarki Wodnej oraz Państwowy Instytut
  Geologiczny mogą sprzedawać informacje przetworzone na podstawie procedur
  niestandardowych; wpływy z tego tytułu stanowią odpowiednio przychód tych
  Instytutów.
9. Minister właściwy do spraw gospodarki wodnej określi, w drodze
  rozporządzenia, standardowe i niestandardowe procedury przetwarzania
  informacji posiadanych przez państwową służbę hydrologiczno-meteorologiczną
  oraz państwową służbę hydrogeologiczną, uwzględniając w wykazie rodzaje i
  nazwy procedur właściwe dla każdej ze służb.
                                    Art. 111.
1. Informacje zebrane i przetworzone na podstawie standardowych procedur przez
  państwową służbę hydrologiczno-meteorologiczną oraz państwową służbę
  hydrogeologiczną publikuje się w komunikatach, biuletynach lub rocznikach.
2. Minister właściwy do spraw gospodarki wodnej określi, w drodze
  rozporządzenia, podmioty, którym państwowa służba hydrologicznometeorologiczna
oraz państwowa służba hydrogeologiczna są obowiązane
  przekazywać komunikaty, biuletyny oraz ostrzeżenia przed żywiołowym
  działaniem sił przyrody oraz przed suszą, świadczyć osłonę hydrologicznometeorologiczną,
a także sposób i częstotliwość przekazywania tych
  informacji, kierując się względami bezpieczeństwa państwa oraz bezpieczeństwa
  ludzi i mienia.
                                   Rozdział 3
                       Planowanie w gospodarowaniu wodami
                                        
                                    Art. 112.
Planowanie w gospodarowaniu wodami służy programowaniu i koordynowaniu działań
mających na celu:
   1) osiągnięcie lub utrzymanie co najmniej dobrego stanu ekologicznego wód
     oraz ekosystemów od wody zależnych,
   2) poprawę stanu zasobów wodnych,
   3) poprawę możliwości korzystania z wód,
   4) zmniejszanie ilości wprowadzanych do wód lub do ziemi substancji i
     energii mogących negatywnie oddziaływać na wody,
   5) poprawę ochrony przeciwpowodziowej.
                                        
                                    Art. 113.
1. Planowanie w gospodarowaniu wodami obejmuje:
   1) plany gospodarowania wodami na obszarach dorzeczy,
   2) plany ochrony przeciwpowodziowej oraz przeciwdziałania skutkom suszy na
     obszarze państwa, z uwzględnieniem podziału na obszary dorzeczy,
   3) plany ochrony przeciwpowodziowej regionu wodnego,
   4) warunki korzystania z wód regionu wodnego,
   5) sporządzane w miarę potrzeby warunki korzystania z wód zlewni.
2. Plany, o których mowa w ust. 1 pkt 1, weryfikuje się co 6 lat.
                                    Art. 114.
1. Plan gospodarowania wodami na obszarze dorzecza uwzględnia w szczególności:
   1) cele i zadania w zakresie gospodarowania wodami na obszarze dorzecza
     uwzględniające potrzeby ludności, przemysłu, rolnictwa, rybactwa,
     umożliwiające powiększenie zasobów wodnych oraz uzyskanie i utrzymanie ich
     dobrego stanu ekologicznego,
   2) sposoby osiągnięcia celów, o których mowa w pkt 1, oraz harmonogram
     realizacji działań,
   3) nakłady niezbędne dla osiągnięcia celów, o których mowa w pkt 1,
   4) sposoby i źródła finansowania ustalonych zadań.
2. Plan, o którym mowa w ust. 1, zawiera w szczególności:
   1) analizę stanu dorzecza, uwzględniającą:
     a) geograficzną i geologiczną charakterystykę obszaru dorzecza,
     b) hydrograficzne charakterystyki obszaru dorzecza,
     c) charakterystykę demograficzną obszaru dorzecza,
     d) charakterystykę wykorzystania powierzchni ziemi oraz działalności
       gospodarczej na obszarze dorzecza,
     e) przegląd wpływu działalności człowieka na środowisko na obszarze
       dorzecza, wskazanie obszarów chronionych, ustanowionych na podstawie
       ustawy oraz przepisów o ochronie przyrody,
   2) przedsięwzięcia służące ochronie zasobów wodnych, ujęte w szczegółowe
     programy dotyczące zasobów wodnych:
     a) wykorzystywanych do zaopatrzenia ludności w wodę przeznaczoną do
       spożycia,
     b) wykorzystywanych do urządzania kąpielisk,
     c) przeznaczonych do bytowania ryb, skorupiaków i mięczaków oraz migracji
       ryb,
   3) programy eliminowania zanieczyszczenia wód substancjami szczególnie
     szkodliwymi dla środowiska wodnego z wykazu I, oraz pogramy zmniejszania
     zanieczyszczenia wód substancjami szczególnie szkodliwymi dla środowiska
     wodnego z wykazu II, o których mowa w art. 45 ust. 1 pkt 1,
   4) wykaz zbiorników wód śródlądowych, dla których zasadna jest ochrona, o
     której mowa w art. 59,
   5) analizę ekonomiczną gospodarowania wodami na obszarze dorzecza.
3. Plan, o którym mowa w ust. 1, opracowuje się na podstawie sporządzonych
  przez dyrektorów regionalnych zarządów:
   1) analiz stanu zasobów wodnych w regionach wodnych,
   2) analiz ekonomicznych gospodarowania wodami w regionach wodnych,
   3) wykazów wód powierzchniowych i podziemnych wykorzystywanych do
     zaopatrzenia ludności w wodę przeznaczoną do spożycia,
   4) wykazu wód powierzchniowych wykorzystywanych do celów rekreacyjnych, a w
     szczególności do kąpieli,
   5) wykazu wód powierzchniowych przeznaczonych do bytowania ryb, skorupiaków
     i mięczaków oraz umożliwiających migrację ryb,
   6) wykazu wód wrażliwych na zanieczyszczenie związkami azotu ze źródeł
     rolniczych.
4. Plan, o którym mowa w ust. 1, stanowi podstawę do opracowywania warunków
  korzystania z wód regionu wodnego.
                                    Art. 115.
1. Warunki korzystania z wód regionu wodnego obejmują:
   1) aktualny stan ilościowy i jakościowy zasobów wód powierzchniowych i
     podziemnych regionu wodnego oraz aktualny stan ekosystemów wodnych i od
     wody zależnych, wynikający z dotychczasowego użytkowania zasobów wodnych i
     gospodarki przestrzennej,
   2) perspektywiczny stan ilościowy i jakościowy zasobów wód powierzchniowych
     i podziemnych oraz perspektywiczny stan ekosystemów wodnych i od wody
     zależnych na obszarze regionu wodnego, wynikający z planu, o którym mowa w
     art. 113 ust. 1 pkt 1,
   3) wymagania dotyczące jakości wody, wynikające z ustawy,
   4) ustalenia planów zagospodarowania przestrzennego,
   5) ustalenia zawarte w dokumentacji hydrogeologicznej szczególnie dotyczącej
     określenia zasobów wód podziemnych oraz wyznaczenia głównych zbiorników
     wód podziemnych,
   6) ustalenia zawarte w obowiązujących pozwoleniach wodnoprawnych
 - z uwzględnieniem podziału na zlewnie.
2. Warunki korzystania z wód regionu wodnego mogą określać ograniczenia w
  korzystaniu z wód regionu lub jego części, niezbędne dla osiągnięcia celów
  ustalonych w planie, o którym mowa w art. 113 ust. 1 pkt 1, a w szczególności
  ograniczenia w zakresie:
   1) pobierania wód powierzchniowych lub podziemnych,
   2) wprowadzania ścieków do wód lub do ziemi,
   3) wprowadzania substancji szczególnie szkodliwych dla środowiska wodnego do
     wód, ziemi lub urządzeń kanalizacyjnych,
   4) lokalizowania nowych urządzeń wodnych.
   
                                    Art. 116.
1. Warunki korzystania z wód zlewni sporządza się dla obszarów, dla których w
  wyniku ustaleń planu, o którym mowa w art. 113 ust. 1 pkt 1 i 4, konieczne
  jest określenie szczególnych zasad ochrony zasobów wodnych, a zwłaszcza ich
  ilości i jakości, w celu osiągnięcia dobrego stanu ekologicznego.
2. Warunki korzystania z wód zlewni zawierają odpowiednio dane, o których mowa
  w art. 115.
                                    Art. 117.
1. Plany ochrony przeciwpowodziowej oraz przeciwdziałania skutkom suszy na
  obszarze państwa powinny uwzględniać w szczególności:
   1) powiększenie dyspozycyjnych zasobów wodnych oraz rezerw pojemności
     powodziowej,
   2) poprawę gospodarowania rezerwami pojemności retencyjnej oraz powodziowej,
   3) kształtowanie dolin rzecznych oraz wykorzystanie naturalnej retencji,
   4) budowę oraz rozbudowę lub przebudowę urządzeń wodnych.
2. Plany ochrony przeciwpowodziowej regionu wodnego powinny uwzględniać
  ustalenia planów, o których mowa w ust. 1, oraz dokumentów, o których mowa w
  art. 82.
   
                                    Art. 118.
Ustalenia planów, o których mowa w art. 113 ust. 1 pkt 1 i 2, uwzględnia się w
strategii rozwoju kraju, strategii rozwoju województwa oraz w planach
zagospodarowania przestrzennego województwa, a ustalenia planów, o których mowa
w art. 113 ust. 1 pkt 3, w miejscowych planach zagospodarowania przestrzennego.
                                        
                                    Art. 119.
Plany, o których mowa w art. 113 ust. 1 pkt 1 i 2, opracowuje Prezes Krajowego
Zarządu w uzgodnieniu z ministrem właściwym do spraw gospodarki wodnej, a
zatwierdza Rada Ministrów.
                                    Art. 120.
Warunki korzystania z wód regionu wodnego oraz warunki korzystania z wód zlewni
ustala, w drodze rozporządzenia, dyrektor regionalnego zarządu, po ich
uzgodnieniu z Prezesem Krajowego Zarządu, kierując się ustaleniami planu, o
którym mowa w art. 113 ust. 1 pkt 1, oraz potrzebą osiągnięcia celów, o których
mowa w art. 114 ust. 1 pkt 1, a także aktualnym i perspektywicznym stanem
zasobów wodnych i możliwości korzystania z nich.
                                    Art. 121.
Minister właściwy do spraw gospodarki wodnej w porozumieniu z ministrem
właściwym do spraw środowiska określi, w drodze rozporządzenia, szczegółowy
zakres i tryb opracowywania planów gospodarowania wodami na obszarach dorzeczy
oraz warunków korzystania z wód regionu wodnego, uwzględniając szczegółowy
zakres informacji koniecznych do sporządzania planów, sposób ich wykorzystania i
przetwarzania, metodykę dokonania analizy stanu dorzecza, tryb opracowywania
dokumentacji, metodykę ustalania celów środowiskowych i przygotowywania
programów ochrony wód, oraz częstotliwości weryfikacji pozyskiwanych informacji
i sporządzanych dokumentów, kierując się zasadami i potrzebami ochrony wód
ustalonymi w ustawie.
                                   Rozdział 4
                             Pozwolenia wodnoprawne
                                        
                                    Art. 122.
1. Jeżeli ustawa nie stanowi inaczej, pozwolenie wodnoprawne jest wymagane na:
   1) szczególne korzystanie z wód,
   2) regulację wód oraz zmianę ukształtowania terenu na gruntach
     przylegających do wód, mającą wpływ na warunki przepływu wody,
   3) wykonanie urządzeń wodnych,
   4) rolnicze wykorzystanie ścieków, w zakresie nieobjętym zwykłym
     korzystaniem z wód,
   5) długotrwałe obniżenie poziomu zwierciadła wody podziemnej,
   6) piętrzenie wody podziemnej,
   7) gromadzenie ścieków oraz odpadów w obrębie obszarów górniczych
     utworzonych dla wód leczniczych,
   8) odwodnienie obiektów lub wykopów budowlanych oraz zakładów górniczych,
   9) wprowadzanie do wód powierzchniowych substancji hamujących rozwój glonów,
  10) wprowadzanie do urządzeń kanalizacyjnych ścieków zawierających substancje
     szczególnie szkodliwe dla środowiska wodnego określone na podstawie art.
     45 ust. 1 pkt 1.
2. Pozwolenie wodnoprawne jest wymagane również na:
   1) gromadzenie ścieków, a także innych materiałów, prowadzenie odzysku lub
     unieszkodliwianie odpadów,
   2) wznoszenie obiektów budowlanych oraz wykonywanie innych robót,
   3) wydobywanie kamienia, żwiru, piasku, innych materiałów oraz ich
     składowanie
   - na obszarach bezpośredniego zagrożenia powodzią, jeżeli wydano decyzje, o
   których mowa w art. 40 ust. 3 i art. 83 ust. 2 pkt 1.
3. Pozwolenie wodnoprawne na szczególne korzystanie z wód jest jednocześnie
  pozwoleniem na wykonanie urządzeń wodnych służących do tego korzystania.
4. Pozwolenia wodnoprawne na wprowadzanie ścieków do wód wydawane są z
  uwzględnieniem postanowień rozdziałów 1-4 w dziale IV tytułu III ustawy Prawo
ochrony środowiska.
                                    Art. 123.
1. Jeżeli o wydanie pozwolenia wodnoprawnego ubiega się kilka zakładów, których
  działalność wzajemnie się wyklucza z powodu stanu zasobów wodnych,
  pierwszeństwo w uzyskaniu pozwolenia mają zakłady zaopatrujące w wodę
  ludność, następnie - zakłady, których korzystanie z wód przyczyni się do
  zwiększenia naturalnej lub sztucznej retencji wód lub poprawy stosunków
  biologicznych w środowisku wodnym.
2. Pozwolenie wodnoprawne nie rodzi praw do nieruchomości i urządzeń wodnych
  koniecznych do jego realizacji oraz nie narusza prawa własności i uprawnień
  osób trzecich przysługujących wobec tych nieruchomości i urządzeń. Informację
  tej treści zamieszcza się w pozwoleniu wodnoprawnym.
3. Wnioskodawcy, który nie uzyskał praw do nieruchomości lub urządzeń
  koniecznych do realizacji pozwolenia wodnoprawnego, nie przysługuje
  roszczenie o zwrot nakładów poniesionych w związku z otrzymaniem pozwolenia.
                                    Art. 124.
Pozwolenie wodnoprawne nie jest wymagane na:
   1) uprawianie żeglugi na śródlądowych drogach wodnych,
   2) holowanie oraz spław drewna,
   3) wydobywanie kamienia, żwiru, piasku, innych materiałów oraz wycinanie
     roślin w związku z utrzymywaniem wód, szlaków żeglownych oraz remontem
     urządzeń wodnych,
   4) wykonanie pilnych prac zabezpieczających w okresie powodzi,
   5) wykonanie studni o głębokości do 30 m na potrzeby zwykłego korzystania z
     wód,
   6) odwadnianie obiektów lub wykopów budowlanych, jeżeli zasięg leja depresji
     nie wykracza poza granice terenu, którego zakład jest właścicielem,
   7) rybackie korzystanie ze śródlądowych wód powierzchniowych.
   
                                    Art. 125.
Pozwolenie wodnoprawne nie może naruszać:
   1) ustaleń warunków korzystania z wód regionu wodnego lub warunków
     korzystania z wód zlewni,
   2) ustaleń miejscowych planów zagospodarowania przestrzennego oraz decyzji o
     warunkach zabudowy i zagospodarowania terenu,
   3) wymagań ochrony zdrowia ludzi, środowiska oraz dóbr kultury wpisanych do
     rejestru zabytków, wynikających z odrębnych przepisów.
   
                                    Art. 126.
Wydania pozwolenia wodnoprawnego odmawia się jeżeli:
   1) projektowany sposób korzystania z wody narusza ustalenia dokumentów, o
     których mowa w art. 125 pkt 1 i 2, lub nie spełnia wymagań, o których mowa
     w art. 125 pkt 3,
   2) projektowany sposób korzystania z wody dla celów energetyki wodnej nie
     zapewni wykorzystania potencjału hydroenergetycznego w sposób technicznie
     i ekonomicznie uzasadniony.
   
                                    Art. 127.
1. Pozwolenie wodnoprawne wydaje się, w drodze decyzji, na czas określony.
2. Pozwolenie wodnoprawne na szczególne korzystanie z wód wydaje się na okres
  nie krótszy niż 10 lat, z zastrzeżeniem ust. 3 i 4, chyba, że zakład
  ubiegający się o pozwolenie wnosi inaczej.
3. Pozwolenie wodnoprawne dotyczące wprowadzania do wód, ziemi lub do urządzeń
  kanalizacyjnych ścieków zawierających substancje niebezpieczne określone na
  podstawie art. 45 ust. 1 pkt 1, wydaje się na okres nie dłuższy niż 4 lata.
4. Pozwolenie na wycinanie roślin oraz wydobywanie kamienia, żwiru, piasku oraz
  innych materiałów z wód lub z obszarów bezpośredniego zagrożenia powodzią
  wydaje się na okres nie dłuższy niż 5 lat.
5. Obowiązek ustalenia czasu obowiązywania nie dotyczy pozwoleń wodnoprawnych
  na wykonanie urządzeń wodnych.
6. Informację o wszczęciu postępowania wodnoprawnego właściwy organ podaje do
  publicznej wiadomości.
                                    Art. 128.
1. W pozwoleniu wodnoprawnym ustala się cel i zakres korzystania z wód, warunki
  wykonywania uprawnienia oraz obowiązki niezbędne ze względu na ochronę
  zasobów środowiska, interesów ludności i gospodarki, a w szczególności:
   1) ilość pobieranej wody,
   2) ograniczenia wynikające z konieczności zachowania przepływu
     nienaruszalnego,
   3) sposób gospodarowania wodą,
   4) ilość, stan i skład ścieków wykorzystywanych rolniczo oraz wprowadzanych
     do wód, do ziemi lub do urządzeń kanalizacyjnych, a w przypadku ścieków
     przemysłowych, jeżeli jest to uzasadnione, dopuszczalne ilości
     zanieczyszczeń, zwłaszcza ilości substancji szczególnie szkodliwych dla
     środowiska wodnego, wyrażone w jednostkach masy przypadających na
     jednostkę wykorzystywanego surowca, materiału, paliwa lub powstającego
     produktu,
   5) terminy pobierania i odprowadzania wody oraz wprowadzania ścieków dla
     zakładów, których działalność cechuje się sezonową zmiennością,
   6) usytuowanie, warunki wykonania urządzenia wodnego, charakterystyczne
     rzędne piętrzenia oraz przepływy,
   7) obowiązki wobec innych zakładów posiadających pozwolenie wodnoprawne,
     uprawnionych do rybactwa oraz osób narażonych na szkody w związku z
     wykonywaniem tego pozwolenia wodnoprawnego,
   8) niezbędne przedsięwzięcia ograniczające negatywne oddziaływanie na
     środowisko,
   9) sposób i zakres prowadzenia pomiarów ilości i jakości pobieranej wody,
     ścieków wprowadzanych do wód, do ziemi lub do urządzeń kanalizacyjnych
     oraz wykorzystywanych rolniczo, a także sposób postępowania w przypadku
     uszkodzenia urządzeń pomiarowych,
  10) prowadzenie okresowych pomiarów wydajności i poziomu zwierciadła wody w
     studni,
  11) sposób postępowania w przypadku rozruchu, zatrzymania działalności bądź
     awarii urządzeń istotnych dla realizacji pozwolenia, a także rozmiar i
     warunki korzystania z wód oraz urządzeń wodnych w tych sytuacjach wraz z
     maksymalnym, dopuszczalnym czasem trwania tych warunków,
  12) zasięg obszaru objętego zakazem, o którym mowa w art. 65 ust. 1 pkt 3.
2. W razie potrzeby w pozwoleniu wodnoprawnym dodatkowo ustala się obowiązek:
   1) prowadzenia pomiarów jakości wód podziemnych oraz wód płynących poniżej i
     powyżej miejsca zrzutu ścieków, z określeniem częstotliwości i metod tych
     pomiarów,
   2) prowadzenia badań ścieków przeznaczonych do rolniczego wykorzystania, a w
     uzasadnionych przypadkach także badań zawartości metali ciężkich w glebie
     na obszarach, na których rolniczo wykorzystuje się ścieki,
   3) wykonania robót lub uczestniczenia w kosztach utrzymania urządzeń
     wodnych, stosownie do odnoszonych korzyści,
   4) wykonania robót lub uczestniczenia w kosztach utrzymania wód, stosownie
     do zwiększenia tych kosztów w wyniku realizacji tego pozwolenia,
   5) odtworzenia retencji przez budowę służących do tego celu urządzeń wodnych
     lub realizację innych przedsięwzięć, jeżeli w wyniku realizacji pozwolenia
     wodnoprawnego nastąpi zmniejszenie naturalnej lub sztucznej retencji wód
     śródlądowych,
   6) wykonania przedsięwzięć służących zarybianiu wód powierzchniowych lub
     uczestniczenia w kosztach tych przedsięwzięć, jeżeli w wyniku realizacji
     pozwolenia wodnoprawnego nastąpi zmniejszenie populacji ryb lub
     utrudnienie ich migracji.
3. Integralną część pozwolenia wodnoprawnego na korzystanie z wód
  powierzchniowych za pomocą urządzeń do jej piętrzenia lub na zależne od
  siebie korzystanie z wód przez kilka zakładów, stanowi instrukcja
  gospodarowania wodą, zatwierdzona w tym pozwoleniu lub odrębnej decyzji,
  przez organ wydający pozwolenie.
4. Integralną część pozwolenia wodnoprawnego na wykonanie urządzeń melioracji
  wodnych stanowi instrukcja utrzymywania systemu tych urządzeń, zatwierdzona w
  tym pozwoleniu lub odrębnej decyzji, przez organ wydający pozwolenie.
                                        
                                    Art. 129.
Na szczególne korzystanie z wód przez zakład pobierający wodę a następnie
wprowadzający ścieki do wód lub do ziemi wydaje się jedno pozwolenie
wodnoprawne.
                                        
                                    Art. 130.
1. Na wspólne korzystanie z wód przez kilka zakładów może być wydane jedno
  pozwolenie wodnoprawne.
2. Zakłady, o których mowa w ust. 1, występują z wnioskiem o pozwolenie
  wodnoprawne wskazując jeden z tych zakładów, jako zakład główny.
3. Urządzenia wodne służące do wspólnego korzystania z wód utrzymuje zakład
  główny.
4. Rozliczenia finansowe zakładu głównego z pozostałymi zakładami,
  posiadającymi wspólne pozwolenie wodnoprawne, w sprawie opłat za korzystanie
  ze środowiska oraz administracyjnych kar pieniężnych ponoszonych na podstawie
  ustawy - Prawo ochrony środowiska, następuje na podstawie umowy.
                                    Art. 131.
1. Pozwolenie wodnoprawne wydaje się na wniosek.
2. Do wniosku dołącza się:
   1) operat wodnoprawny, zwany dalej "operatem",
   2) decyzję o warunkach zabudowy i zagospodarowania terenu, jeżeli na
     podstawie odrębnych przepisów jest ona wymagana; jeżeli decyzja ta nie
     jest wymagana - wypis i wyrys z miejscowego planu zagospodarowania
     przestrzennego, jeżeli plan ten został sporządzony,
   3) opis prowadzenia zamierzonej działalności sporządzony w języku
     nietechnicznym.
3. Do wniosku o wydanie pozwolenia wodnoprawnego na wprowadzanie do urządzeń
  kanalizacyjnych ścieków zawierających substancje szczególnie szkodliwe dla
  środowiska wodnego określone na podstawie art. 45 ust. 1 pkt 1, oprócz
  odpowiednich dokumentów, o których mowa w ust. 2, dołącza się zgodę
  właściciela tych urządzeń.
4. Pozwolenie wodnoprawne na wykonanie urządzeń wodnych może być wydane na
  podstawie projektu tych urządzeń, jeżeli projekt ten odpowiada wymaganiom
  operatu, o którym mowa w art. 132.
                                    Art. 132.
1. Operat sporządza się w formie opisowej i graficznej.
2. Część opisowa operatu zawiera:
   1) oznaczenie zakładu ubiegającego się o wydanie pozwolenia, jego siedziby i
     adresu,
   2) wyszczególnienie:
     a) celu i zakresu zamierzonego korzystania z wód,
     b) rodzaju urządzeń pomiarowych oraz znaków żeglugowych,
     c) stanu prawnego nieruchomości usytuowanych w zasięgu oddziaływania
       zamierzonego korzystania z wód lub planowanych do wykonania urządzeń
       wodnych,
     d) obowiązków ubiegającego się o wydanie pozwolenia w stosunku do osób
       trzecich,
   3) charakterystykę wód objętych pozwoleniem wodnoprawnym,
   4) ustalenia wynikające z warunków korzystania z wód regionu wodnego,
   5) określenie wpływu gospodarki wodnej zakładu na wody powierzchniowe oraz
     podziemne,
   6) sposób postępowania w przypadku rozruchu, zatrzymania działalności bądź
     wystąpienia awarii, jak również rozmiar i warunki korzystania z wód oraz
     urządzeń wodnych w tych sytuacjach.
3. Część graficzna operatu zawiera:
   1) plan urządzeń wodnych, naniesiony na mapę sytuacyjno-wysokościową terenu
     z zaznaczonymi nieruchomościami, usytuowanymi w zasięgu oddziaływania
     zamierzonego korzystania z wód lub planowanych do wykonania urządzeń
     wodnych, z oznaczeniem powierzchni nieruchomości oraz właścicieli, ich
     siedzib i adresów,
   2) zasadnicze przekroje podłużne i poprzeczne urządzeń wodnych oraz koryt
     wody płynącej w zasięgu oddziaływania tych urządzeń,
   3) schemat rozmieszczenia urządzeń pomiarowych oraz znaków żeglugowych,
   4) schemat funkcjonalny lub technologiczny urządzeń wodnych.
4. Operat, na którego podstawie wydaje się pozwolenie wodnoprawne na pobór wód,
  oprócz odpowiednich danych, o których mowa w ust. 2 i 3, zawiera:
   1) określenie wielkości średniego dobowego poboru wody z podaniem bilansu
     zapotrzebowania wody w okresie obowiązywania pozwolenia wodnoprawnego,
   2) opis techniczny urządzeń służących do poboru wody,
   3) określenie rodzajów urządzeń służących do rejestracji oraz pomiaru poboru
     wody,
   4) określenie zakresu i częstotliwości wykonywania wymaganych analiz
     pobieranej wody.
5. Operat, na podstawie którego wydaje się pozwolenie wodnoprawne na
  wprowadzanie ścieków do wód, ziemi lub do urządzeń kanalizacyjnych, oprócz
  odpowiednich danych, o których mowa w ust. 2 i 3, zawiera:
   1) określenie ilości, stanu i składu ścieków oraz przewidywanego sposobu i
     efektu ich oczyszczania,
   2) opis instalacji i urządzeń służących do gromadzenia, oczyszczania oraz
     odprowadzania ścieków,
   3) określenie zakresu i częstotliwości wykonywania wymaganych analiz
     odprowadzanych ścieków oraz wód podziemnych lub wód powierzchniowych
     powyżej i poniżej miejsca zrzutu ścieków,
   4) opis urządzeń służących do pomiaru oraz rejestracji ilości, stanu i
     składu odprowadzanych ścieków,
   5) opis jakości wody w miejscu zamierzonego wprowadzania ścieków,
   6) informację o sposobie zagospodarowania osadów ściekowych.
6. Operat, na podstawie którego wydaje się pozwolenie wodnoprawne na rolnicze
  wykorzystanie ścieków, oprócz odpowiednich danych, o których mowa w ust. 2 i
  3, zawiera określenie:
   1) ilości, składu i rodzaju ścieków,
   2) jednostkowych dawek ścieków i okresów ich stosowania,
   3) powierzchni i charakterystyki gruntów przeznaczonych do rolniczego
     wykorzystania ścieków.
7. Operat, na podstawie którego wydaje się pozwolenie wodnoprawne na piętrzenie
  wód powierzchniowych lub na zależne od siebie korzystanie z wód przez kilka
  zakładów, oprócz odpowiednich danych, o których mowa w ust. 2 i 3, zawiera
  projekt instrukcji gospodarowania wodą, a operat, na podstawie którego wydaje
  się pozwolenie wodnoprawne na wykonanie urządzeń melioracji wodnych - projekt
  instrukcji utrzymywania systemu tych urządzeń.
8. Do operatu, na podstawie którego wydaje się pozwolenie wodnoprawne na pobór
  wód podziemnych oraz na odwodnienie zakładu górniczego lub obiektu
  budowlanego za pomocą otworów wiertniczych, dołącza się dokumentację
  hydrogeologiczną.
9. Organ właściwy do wydania pozwolenia wodnoprawnego może odstąpić od
  niektórych wymagań dotyczących operatu, z wyjątkiem wymagań, o których mowa w
  ust. 8.
10. Minister właściwy do spraw gospodarki wodnej w porozumieniu z ministrem
  właściwym do spraw rozwoju wsi, określi, w drodze rozporządzenia, zakres
  instrukcji gospodarowania wodą i instrukcji utrzymania systemów
  melioracyjnych kierując się funkcją urządzeń wodnych oraz koniecznością
  zaspokojenia potrzeb wodnych korzystających z wód, stosownie do posiadanych
  przez nich uprawnień.
                                    Art. 133.
1. W przypadku naruszenia interesów osób trzecich, zmiany sposobu użytkowania
  wód w regionie wodnym lub zmiany uprawnień innego zakładu, mających wpływ na
  wykonywanie pozwolenia wodnoprawnego, organ wydający pozwolenie wodnoprawne
  może je odpowiednio zmienić, w szczególności nakładając na zakład obowiązki,
  o których mowa w art. 128 ust. 2, lub obowiązek:
   1) wykonania ekspertyzy,
   2) wykonania i utrzymywania urządzeń zapobiegających szkodom,
   3) opracowania lub zaktualizowania instrukcji gospodarowania wodą albo
     instrukcji utrzymywania systemu urządzeń melioracji wodnych.
2. Zakład, który odnosi korzyści ze zmiany pozwolenia wodnoprawnego na
  podstawie ust. 1, uczestniczy w kosztach zmiany tego pozwolenia wodnoprawnego
  stosownie do uzyskanych korzyści.
3. Podziału kosztów, o których mowa w ust. 2, dokonuje, w drodze decyzji, organ
  właściwy do wydania pozwolenia wodnoprawnego.
                                        
                                    Art. 134.
1. Następca prawny zakładu, który uzyskał pozwolenie wodnoprawne, przejmuje
  prawa i obowiązki wynikające z tego pozwolenia, z zastrzeżeniem ust. 2.
2. Jeżeli pozwolenie wodnoprawne dotyczy eksploatacji instalacji, przejęcie
  praw i obowiązków wynikających z pozwolenia następuje na zasadach określonych
  w ustawie - Prawo ochrony środowiska.
                                        
                                    Art. 135.
Pozwolenie wodnoprawne wygasa jeżeli:
   1) upłynął okres, na który było wydane,
   2) zakład zrzekł się uprawnień ustalonych w tym pozwoleniu,
   3) zakład nie rozpoczął wykonywania urządzeń wodnych w terminie 2 lat od
     dnia, w którym pozwolenie wodnoprawne na wykonanie tych urządzeń stało się
     ostateczne.
   
                                    Art. 136.
1. Pozwolenie wodnoprawne można cofnąć lub ograniczyć bez odszkodowania,
  jeżeli:
   1) zakład zmienia cel i zakres korzystania z wód lub warunki wykonywania
     uprawnień ustalonych w pozwoleniu,
   2) urządzenia wodne wykonane zostały niezgodnie z warunkami ustalonymi w
     pozwoleniu wodnoprawnym lub nie są należycie utrzymywane,
   3) zakład nie realizuje obowiązków wobec innych zakładów posiadających
     pozwolenie wodnoprawne, uprawnionych do rybactwa oraz osób narażonych na
     szkody, albo nie realizuje przedsięwzięć ograniczających negatywne
     oddziaływanie na środowisko, ustalonych w pozwoleniu,
   4) zasoby wód podziemnych uległy zmniejszeniu w sposób naturalny,
   5) zakład nie rozpoczął w terminie korzystania z uprawnień wynikających z
     pozwolenia wodnoprawnego, z powodów innych, niż określone w art. 135 pkt
     3, lub nie korzystał z tych uprawnień przez okres co najmniej 2 lat,
   6) nastąpiła zmiana przepisów, o których mowa w art. 45 ust. 1 pkt 3 i ust.
     2.
2. Przeglądu ustaleń pozwoleń wodnoprawnych na pobór wody lub wprowadzanie
  ścieków do wód, do ziemi lub urządzeń kanalizacyjnych, a także realizacji
  tych pozwoleń właściwy organ dokonuje co najmniej raz na 4 lata; w przypadku
  zaistnienia okoliczności, o których mowa w ust. 1, właściwy organ z urzędu
  może cofnąć lub ograniczyć pozwolenie wodnoprawne bez odszkodowania.
                                    Art. 137.
1. Pozwolenie wodnoprawne można cofnąć lub ograniczyć za odszkodowaniem, jeżeli
  jest to uzasadnione interesem ludności, ochroną środowiska albo ważnymi
  względami gospodarczymi.
2. O odszkodowaniu orzeka, w drodze decyzji, organ właściwy do cofnięcia lub
  ograniczenia pozwolenia wodnoprawnego, na warunkach określonych w ustawie.
3. Odszkodowanie przysługuje od:
   1) starosty, z budżetu powiatu - jeżeli cofnięcie lub ograniczenie
     pozwolenia jest uzasadnione interesem ludności,
   2) marszałka województwa, z budżetu urzędu marszałkowskiego - jeżeli
     cofnięcie lub ograniczenie pozwolenia jest uzasadnione ochroną środowiska,
   3) tego, który odniesie korzyści z cofnięcia lub ograniczenia pozwolenia
     wodnoprawnego - jeżeli cofnięcie lub ograniczenie pozwolenia wodnoprawnego
     jest uzasadnione ważnymi względami gospodarczymi.
   
                                    Art. 138.
1. Stwierdzenie wygaśnięcia, cofnięcie lub ograniczenie pozwolenia
  wodnoprawnego następuje z urzędu lub na wniosek strony, w drodze decyzji.
2. Decyzją o wygaśnięciu lub cofnięciu można nałożyć obowiązek usunięcia
  negatywnych skutków w środowisku wynikających z wykonywania pozwolenia
  wodnoprawnego lub powstałych w wyniku działalności prowadzonej niezgodnie z
  warunkami określonymi w pozwoleniu wodnoprawnym oraz określić zakres i termin
  wykonania tego obowiązku.
                                        
                                    Art. 139.
1. W decyzji stwierdzającej wygaśnięcie lub cofnięcie pozwolenia wodnoprawnego,
  można określić obowiązki zakładu niezbędne do kształtowania zasobów wodnych,
  a w szczególności zobowiązać zakład do usunięcia urządzeń wodnych i innych
  obiektów, które zostały wykonane lub były użytkowane na podstawie tego
  pozwolenia.
2. W przypadku wygaśnięcia lub cofnięcia pozwolenia wodnoprawnego urządzenia
  wodne lub ich części, których pozostawienie jest niezbędne do kształtowania
  zasobów wodnych, z zastrzeżeniem ust. 3, mogą być przejęte bez odszkodowania
  na własność właściciela wody, chyba, że właściciel urządzenia wodnego, w
  terminie 6 miesięcy od dnia, w którym decyzja o wygaśnięciu lub cofnięciu
  pozwolenia wodnoprawnego stała się ostateczna, rozporządzi prawem własności
  tego urządzenia.
3. Przepis ust. 2 nie dotyczy stawów oraz gruntów, na których znajdują się
  urządzenia wodne, o których mowa w ust. 2.
4. W decyzji stwierdzającej wygaśnięcie lub cofnięcie pozwolenia wodnoprawnego
  orzeka się o niezbędności pozostawienia urządzenia wodnego.
5. Przeniesienie prawa własności do urządzenia wodnego, o którym mowa w ust. 2,
  następuje w drodze decyzji, stanowiącej podstawę dokonania wpisu właściciela
  urządzenia wodnego w księdze wieczystej nieruchomości (zbiorze dokumentów).
                                    Art. 140.
1. Organem właściwym do wydawania pozwoleń wodnoprawnych, z zastrzeżeniem ust.
  2, jest starosta, wykonujący to zadanie jako zadanie z zakresu administracji
  rządowej.
2. Wojewoda wydaje pozwolenia wodnoprawne:
   1) jeżeli szczególne korzystanie z wód lub wykonywanie urządzeń wodnych jest
     związane z przedsięwzięciami mogącymi znacząco oddziaływać na środowisko,
     dla których obowiązek sporządzenia raportu o oddziaływaniu przedsięwzięcia
     na środowisko wynika z przepisów o ochronie środowiska oraz z eksploatacją
     instalacji lub urządzeń wodnych na terenach zakładów w rozumieniu ustawy Prawo
ochrony środowiska zaliczanych do tych przedsięwzięć,
   2) na wykonanie urządzeń wodnych zabezpieczających przed powodzią,
   3) na przerzuty wody,
   4) na wprowadzanie do wód powierzchniowych substancji chemicznych hamujących
     rozwój glonów,
   5) o których mowa w art. 122 ust. 2,
   6) jeżeli szczególne korzystanie z wód lub wykonanie urządzeń wodnych odbywa
     się na terenach zamkniętych w rozumieniu przepisów ustawy - Prawo ochrony
     środowiska.
3. Organ właściwy do wydawania pozwolenia wodnoprawnego jest właściwy w
  sprawach stwierdzenia wygaśnięcia, cofnięcia lub ograniczenia tego
  pozwolenia, a także orzeczenia o przeniesieniu prawa własności urządzenia
  wodnego na własność właściciela wody.
                                    Art. 141.
Przepisy art. 122-140 dotyczące wykonywania studni do poboru wód podziemnych nie
naruszają przepisów ustawy - Prawo geologiczne i górnicze.
                                        
                                   Rozdział 5
              Instrumenty ekonomiczne służące gospodarowaniu wodami
                                        
                                    Art. 142.
 Instrumenty ekonomiczne służące gospodarowaniu wodami stanowią:
   1) należności za korzystanie ze śródlądowych dróg wodnych oraz urządzeń
     wodnych stanowiących własność Skarbu Państwa, usytuowanych na śródlądowych
     wodach powierzchniowych,
   2) opłaty, o których mowa w art. 13 ust. 3,
   3) opłaty, o których mowa w art. 20 ust. 10.
   
                                    Art. 143.
Należności za korzystanie ze śródlądowych dróg wodnych oraz urządzeń wodnych
stanowiących własność Skarbu Państwa, usytuowanych na śródlądowych wodach
powierzchniowych, zwane dalej "należnościami", uiszcza się za:
   1) żeglugę oraz przewóz ludzi lub towarów obiektami pływającymi,
   2) holowanie lub spław drewna,
   3) korzystanie ze śluz lub pochylni.
   
                                    Art. 144.
1. Z uiszczania należności zwolnione są:
   1) łodzie sportowo-turystyczne i inne małe statki (do 15 ton nośności);
     zwolnienie nie dotyczy należności za korzystanie ze śluz lub pochylni,
   2) statki jednostek organizacyjnych właściciela wód lub urządzeń wodnych
     zlokalizowanych na wodach oraz jednostek państwowej służby hydrologicznometeorologicznej,

   3) statki jednostek sił zbrojnych, jednostek organizacyjnych resortu spraw
     wewnętrznych oraz jednostek ratowniczych,
   4) statki inspektoratów żeglugi śródlądowej,
   5) statki Państwowej i Społecznej Straży Rybackiej,
   6) statki urzędów morskich,
   7) promy leżące w ciągach dróg publicznych.
2. Od uczniów szkół podstawowych, gimnazjów i szkół ponadgimnazjalnych
  ogólnokształcących i zawodowych oraz od studentów szkół wyższych należności
  za śluzowanie obniża się o połowę.
                                    Art. 145.
Należności za żeglugę statków pasażerskich oraz wycieczkowych ustala się w
zależności od ilości miejsc pasażerskich i długości przebytej drogi w jednym
rejsie, a za żeglugę pustych statków towarowych oraz barek - za jeden
tonokilometr nośności wymierzonej.
                                    Art. 146.
1. Należność za przewóz towarów ustala się dla odcinków dróg wodnych w
  zależności od masy przewożonych towarów i długości trasy; masę towarów
  zaokrągla się do pełnych ton, a wysokość należności - do pełnych dziesiątek
  groszy.
2. Jeżeli należność za przewóz towarów byłaby niższa od należności za żeglugę
  pustego statku, należność ustala się jak za przejazd pustego statku.
3. W śluzach wielostopniowych każdą komorę uznaje się za osobną śluzę.
                                    Art. 147.
1. Należność za przewóz, holowanie lub spław drewna ustala się za
  tonokilometry.
2. Masę drewna ustala się na podstawie dokumentu przewozowego wystawionego
  przez przewoźnika; jeżeli w dokumencie przewozowym nie podano ilości metrów
  sześciennych drewna albo przewoźnik nie wystawił dokumentu przewozowego,
  przyjmuje się, że 1 m{3} drewna odpowiada 3,5 m{2} powierzchni tratwy, co
  równa się masie 0,7 t.
                                    Art. 148.
Należność za korzystanie ze śluz lub pochylni ustala się w zależności od rodzaju
i wielkości statku oraz od godzin korzystania z tych urządzeń: w godzinach od 7
do 16 albo od 16 do 7.
                                    Art. 149.
1. Wysokość należności ustala jednostka organizacyjna odpowiedzialna za
  utrzymanie odcinków śródlądowych dróg wodnych lub urządzeń wodnych
  stanowiących własność Skarbu Państwa, zwana dalej "właściwą jednostką
  organizacyjną", na podstawie informacji składanej przez zakład obowiązany do
  uiszczania należności, z zastrzeżeniem ust. 5.
2. Informacja, o której mowa w ust. 1, powinna zawierać dane dotyczące
  przewozów towarowych wyrażonych w tonokilometrach, rejsów statków
  pasażerskich lub wycieczkowych, rejsów pustych statków towarowych lub barek,
  liczby śluzowań oraz przejść przez pochylnię uwzględniając odpowiednio art.
  145-147.
3. Zakład, o którym mowa w ust. 1, jest obowiązany do składania informacji, o
  której mowa w ust. 2, właściwej jednostce organizacyjnej w terminie do 15
  dnia miesiąca następującego po miesiącu, w którym żegluga była wykonywana.
4. Jeżeli zakład nie złoży informacji w terminie, o którym mowa w ust. 3,
  właściwa jednostka organizacyjna ustala wysokość należności na podstawie
  własnych ustaleń.
5. Należności za korzystanie ze śluz lub pochylni przez statki, o których mowa
  w art. 144 ust. 1 pkt 1, pobiera się bezpośrednio w miejscu śluzowania lub
  przejścia przez pochylnię, z uwzględnieniem zasady, o której mowa w art. 144
  ust. 2; za pobraną należność wystawia się potwierdzenie uiszczenia
  należności.
                                    Art. 150.
1. Minister właściwy do spraw gospodarki wodnej określi, w drodze
  rozporządzenia:
   1) odcinki dróg wodnych, o których mowa w art. 146 ust. 1, kierując się
     infrastrukturą oraz kosztami utrzymania tych dróg,
   2) stawki należności,
   3) jednostki organizacyjne, uprawnione do pobierania należności oraz sposób
     ustalania i pobierania należności
   4) wzór formularza do składania informacji, o której mowa w art. 149 ust. 2.
2. Realizując upoważnienie, o którym mowa w ust. 1, minister będzie kierował
  się rodzajem i wielkością obiektów pływających, masą przewożonych towarów,
  ilością miejsc pasażerskich oraz nośnością wymierzoną, rodzajem i wielkością
  obiektów pływających oraz porą korzystania z tych urządzeń, uwzględniając
  komu zostało powierzone utrzymanie poszczególnych odcinków śródlądowych dróg
  wodnych oraz urządzeń wodnych, potrzebą jednolitego ujęcia w składanych
  informacjach danych koniecznych do ustalenia należności, mając na względzie,
  że maksymalna stawka należności za:
   1) żeglugę pustych statków towarowych i barek nie może być wyższa niż 0,5 gr
     za jeden tonokilometr nośności wymierzonej, a statków pasażerskich i
     wycieczkowych - 2,5 gr za iloczyn jednego miejsca na statku i każdego
     kilometra przebytej drogi wodnej.
   2) przewóz towarów oraz holowanie i spław drewna nie może być wyższa niż 2
     gr za jeden tonokilometr.
   3) jedno przejście przez śluzę lub pochylnię w godzinach od 7 do 16 nie może
     być wyższa niż 2% najniższego wynagrodzenia za pracę pracowników,
     określonego na podstawie odrębnych przepisów dla roku poprzedniego, a w
     godzinach od 16 do 7 - 4% tego wynagrodzenia.
                                    Art. 151.
1. Stawki należności, o których mowa w art. 150, podlegają z dniem 1 stycznia
  każdego roku kalendarzowego podwyższeniu w stopniu odpowiadającym wskaźnikowi
  zmian cen towarów i usług konsumpcyjnych planowanemu w ustawie budżetowej na
  ten rok.
2. Minister właściwy do spraw gospodarki wodnej, nie później niż do dnia 30
  listopada każdego roku, w drodze obwieszczenia w Dzienniku Urzędowym
  Rzeczypospolitej Polskiej "Monitor Polski", ogłasza wysokość stawek
  należności na rok następny.
                                        
                                    Art. 152.
Należności i opłaty, o których mowa w art. 142, stanowią dochód środka
specjalnego Prezesa Krajowego Zarządu przeznaczonego na:
   1) utrzymanie katastru wodnego,
   2) opracowanie planów gospodarowania wodami,
   3) odbudowę ekosystemów zdegradowanych przez niewłaściwą eksploatację
     zasobów wodnych.
   
                                   Rozdział 6
                                 Kataster wodny
                                        
                                    Art. 153.
1. Kataster wodny jest systemem informacyjnym o gospodarowaniu wodami,
  składającym się z dwóch działów (Dział I i Dział II).
2. W Dziale I katastru wodnego gromadzi się i aktualizuje dane dotyczące:
   1) sieci hydrograficznej oraz hydrologicznych i meteorologicznych
     posterunków obserwacyjno-pomiarowych,
   2) zasobów wód podziemnych, lokalizacji głównych zbiorników wód podziemnych
     oraz sieci stacjonarnych obserwacji wód,
   3) ilości i jakości zasobów wód powierzchniowych oraz podziemnych,
   4) wielkości poboru wody powierzchniowej i podziemnej,
   5) źródeł i charakterystyki zanieczyszczeń punktowych oraz obszarowych,
   6) stanu biologicznego środowiska wodnego oraz terenów zalewowych,
   7) obwodów rybackich oraz rybackiej przydatności wód (bonitacji),
   8) użytkowania wód wraz z charakterystyką korzystania z wód,
   9) pozwoleń wodnoprawnych,
  10) urządzeń wodnych,
  11) stref i obszarów ochronnych oraz obszarów narażonych na niebezpieczeństwo
     powodzi, ustanowionych na podstawie ustawy,
  12) spółek wodnych.
3. Dział II katastru wodnego zawiera plany, o których mowa w art. 113 ust. 1
  pkt 1-3 oraz listy, o których mowa w art. 90 ust. 1 pkt 8 i w art. 92 ust. 3
  pkt 14.
4. Źródłem danych katastru wodnego w zakresie nieruchomości jest ewidencja
  gruntów i budynków, o której mowa w art. 2 pkt 8 ustawy z dnia 17 maja 1989
  r. - Prawo geodezyjne i kartograficzne (Dz.U. z 2000 r. Nr 100, poz. 1086 i
  Nr 120, poz. 1268).
 
                                    Art. 154.
1. Kataster wodny, o którym mowa w art. 153, prowadzi się dla obszaru państwa z
  uwzględnieniem podziału państwa na obszary dorzeczy i regiony wodne.
2. Kataster wodny dla obszaru państwa prowadzony jest przez Prezesa Krajowego
  Zarządu i obejmuje dane określone w art. 153 ust. 2 pkt 1-3 i 10 oraz w ust.
  3.
3. Kataster wodny dla regionu wodnego prowadzony jest przez dyrektora
  regionalnego zarządu i obejmuje dane określone w art. 153 ust. 2 i 3.
                                        
                                    Art. 155.
1. Organy administracji publicznej, jednostki badawczo-rozwojowe, a także
  zakłady oraz właściciele urządzeń wodnych, obowiązani są do nieodpłatnego
  przekazywania danych niezbędnych do prowadzenia katastru wodnego.
2. Kataster wodny jest udostępniany do wglądu nieodpłatnie.
3. Wyszukiwanie informacji, sporządzanie kopii dokumentów oraz ich przesyłanie
  odbywa się na podstawie przepisów ustawy - Prawo ochrony środowiska,
  regulujących zasady dostępu do informacji o środowisku i jego ochronie.
                                   Rozdział 7
                         Kontrola gospodarowania wodami
                                        
                                    Art. 156.
1. Kontrola gospodarowania wodami dotyczy:
   1) stanu realizacji planów i programów dotyczących gospodarki wodnej,
     ustalonych na podstawie ustawy,
   2) korzystania z wód,
   3) ochrony wód przed zanieczyszczeniem,
   4) przestrzegania warunków ustalonych w decyzjach wydanych na podstawie
     ustawy,
   5) utrzymania wód oraz urządzeń wodnych,
   6) przestrzegania nałożonych na właścicieli gruntów obowiązków oraz
     ograniczeń,
   7) przestrzegania warunków obowiązujących w strefach i obszarach ochronnych
     ustanowionych na podstawie ustawy,
   8) stanu jakości wody ujmowanej do zaopatrzenia ludności oraz wody w
     kąpieliskach,
   9) jakości wód przeznaczonych do bytowania ryb, skorupiaków i mięczaków w
     warunkach naturalnych,
  10) stężeń azotanów w wodach wrażliwych na zanieczyszczenie związkami azotu
     ze źródeł rolniczych,
  11) przestrzegania warunków obowiązujących na wałach przeciwpowodziowych oraz
     na obszarach bezpośredniego zagrożenia powodzią,
  12) stanu zabezpieczenia przed powodzią oraz przebiegu usuwania skutków
     powodzi związanych z utrzymaniem wód oraz urządzeń wodnych,
  13) ustawiania i utrzymywania stałych urządzeń pomiarowych na brzegach i w
     wodach,
  14) wykonywania w pobliżu urządzeń wodnych robót lub czynności, które mogą
     zagrażać tym urządzeniom lub spowodować ich uszkodzenie,
  15) usuwania szkód związanych z ruchem zakładu górniczego w zakresie
     gospodarki wodnej.
2. Kontrolę, o której mowa w ust. 1, wykonują odpowiednio Prezes Krajowego
  Zarządu oraz dyrektorzy regionalnych zarządów, z wyjątkiem kontroli, o której
  mowa w ust. 1 pkt 8, wykonywanej przez Inspekcję Sanitarną, oraz kontroli, o
  której mowa w ust. 1 pkt 3, 9 i 10, wykonywanej przez Inspekcję Ochrony
  Środowiska.
3. Przepis ust. 2 nie narusza przepisów ustawy - Prawo budowlane oraz przepisów
  ustawy z dnia 20 lipca 1991 r. o Inspekcji Ochrony Środowiska (Dz.U. Nr 77,
  poz. 335, z 1996 r. Nr 106, poz. 496, z 1997 r. Nr 121, poz. 770, Nr 133,
  poz. 885 i Nr 141, poz. 943, z 1998r. Nr 106, poz. 668, z 2000 r. Nr 12, poz.
  136 i Nr 109, poz. 1157 oraz z 2001 r. Nr 38, poz. 452, Nr 63, poz. 638 i
  639).
                                    Art. 157.
1. Kontrolę wykonują Prezes Krajowego Zarządu, dyrektorzy regionalnych zarządów
  oraz upoważnieni przez nich pracownicy, odpowiednio Krajowego Zarządu i
  regionalnych zarządów, zwani dalej "inspektorami".
2. Przy wykonywaniu kontroli w zakresie gospodarki wodnej inspektor uprawniony
  jest do:
   1) wstępu wraz z pracownikami pomocniczymi, rzeczoznawcami i niezbędnym
     wyposażeniem przez całą dobę na teren nieruchomości, na której znajdują
     się urządzenia wodne lub prowadzona jest działalność związana z
     korzystaniem z wód,
   2) przeprowadzania niezbędnych badań lub wykonywania innych czynności
     kontrolnych w celu ustalenia na terenie kontrolowanej nieruchomości,
     przestrzegania warunków wynikających z ustawy, a także stanu urządzeń
     wodnych,
   3) żądania pisemnych lub ustnych informacji oraz wzywania i przesłuchiwania
     osób w zakresie niezbędnym do ustalenia stanu faktycznego,
   4) żądania okazywania dokumentów i udostępnienia wszelkich danych mających
     związek z problematyką kontroli.
   
                                    Art. 158.
Kontrolowany z zachowaniem przepisów o tajemnicy państwowej i służbowej oraz o
zakwaterowaniu sił zbrojnych, jest obowiązany umożliwić inspektorowi
przeprowadzenie kontroli, a w szczególności umożliwić dokonanie czynności, o
których mowa w art. 157 ust. 2.
                                    Art. 159.
1. Z czynności kontrolnych inspektor sporządza protokół, którego jeden
  egzemplarz doręcza kontrolowanemu zakładowi.
2. Protokół podpisują inspektor i upoważniony przedstawiciel kontrolowanego,
  który może wnieść do protokołu umotywowane zastrzeżenia i uwagi.
3. W przypadku odmowy podpisania protokołu przez upoważnionego przedstawiciela
  kontrolowanego, inspektor czyni o tym wzmiankę w protokole, a odmawiający
  podpisu może w terminie 7 dni przedstawić swoje stanowisko na piśmie
  odpowiednio Prezesowi Krajowego Zarządu lub dyrektorowi regionalnego zarządu.
                                    Art. 160.
1. Na podstawie ustaleń kontroli Prezes Krajowego Zarządu lub dyrektor
  regionalnego zarządu może:
   1) wydać kontrolowanemu zarządzenie pokontrolne,
   2) wystąpić do właściwego organu o wszczęcie postępowania administracyjnego
     przewidzianego przepisami ustawy.
2. Prezes Krajowego Zarządu oraz dyrektor regionalnego zarządu może wystąpić z
  wnioskiem o przeprowadzenie postępowania służbowego lub innego przewidzianego
  prawem postępowania przeciwko osobom winnym dopuszczenia do uchybień i
  powiadomienie, w określonym terminie, o wynikach tego postępowania i
  podjętych działaniach.
                                    Art. 161.
1. Prezes Krajowego Zarządu oraz dyrektor regionalnego zarządu współdziałają w
  wykonywaniu czynności kontrolnych z innymi organami kontroli, organami
  administracji publicznej, organami obrony cywilnej oraz organizacjami
  społecznymi.
2. Współdziałanie to obejmuje w szczególności:
   1) rozpatrywanie wniosków o przeprowadzenie kontroli,
   2) przekazywanie właściwym organom administracji publicznej informacji o
     wynikach przeprowadzonych kontroli,
   3) wymianę informacji o wynikach kontroli,
   4) współpracę ze Strażą Graniczną w wykonywaniu kontroli w strefie
     nadgranicznej.
                                    Art. 162.
1. Organ właściwy do wydania pozwolenia wodnoprawnego wzywa zakład do
  usunięcia, w określonym terminie, zaniedbań w zakresie gospodarki wodnej, w
  wyniku których może powstać stan zagrażający życiu lub zdrowiu ludzi albo
  zwierząt, bądź środowisku.
2. Jeżeli zaniedbania zakładu nie zostaną usunięte w określonym terminie,
  organ, o którym mowa w ust. 1, może wydać decyzję o unieruchomieniu zakładu
  lub jego części, do czasu usunięcia zaniedbań.
3. Podjęcie wstrzymanej działalności może nastąpić za zgodą organu, o którym
  mowa w ust. 1, działającego w porozumieniu z właściwym dyrektorem
  regionalnego zarządu, po stwierdzeniu, że usunięto zaniedbania, o których
  mowa w ust. 1.
4. Przepisów ust. 1-3 nie stosuje się, jeżeli zaniedbania, o których mowa w
  ust. 1, dotyczą wprowadzania ścieków do wód lub do ziemi.
                                    Art. 163.
1. W przypadku stwierdzenia w wyniku kontroli, iż woda w kąpielisku nie spełnia
  warunków, o których mowa w art. 50 ust. 3, organ Inspekcji Sanitarnej orzeka
  o zakazie kąpieli i powiadamia o tym miejscową ludność w sposób zwyczajowo
  przyjęty w danej miejscowości.
2. Przepis ust. 1 nie narusza uprawnień Inspekcji Sanitarnej, określonych w
  odrębnych przepisach.
                                    Dział VII
                          Spółki wodne i związki wałowe
                                        
                                   Rozdział 1
                  Tworzenie spółek wodnych i związków wałowych
                                        
                                    Art. 164.
1. Spółki wodne oraz związki wałowe są formami organizacyjnymi, które nie
  działają w celu osiągnięcia zysku, zrzeszają osoby fizyczne lub prawne i mają
  na celu zaspokajanie wskazanych ustawą potrzeb w dziedzinie gospodarowania
  wodami.
2. Spółki wodne mogą być tworzone w szczególności do wykonywania, utrzymywania
  oraz eksploatacji urządzeń służących do:
   1) zapewnienia wody dla ludności,
   2) ochrony wód przed zanieczyszczeniem,
   3) ochrony przed powodzią,
   4) melioracji wodnych oraz prowadzenia racjonalnej gospodarki na terenach
     zmeliorowanych,
   5) wykorzystywania wody do celów przeciwpożarowych,
   6) utrzymywania wód.
3. Spółki wodne nie mogą prowadzić działalności w zakresie uregulowanym ustawą
  o zbiorowym zaopatrzeniu w wodę i zbiorowym odprowadzaniu ścieków.
4. Spółki wodne mogą korzystać z pomocy państwa oraz jednostek samorządu
  terytorialnego, w formie dotacji, udzielanej zgodnie z przepisami ustawy o
  finansach publicznych dotyczącymi dotacji podmiotowych udzielanych z budżetu
  państwa oraz dotacji przedmiotowych udzielanych z budżetów jednostek
  samorządu terytorialnego.
5. Udzielenie spółce wodnej, wykonującej urządzenia melioracji wodnych, pomocy,
  o której mowa w ust. 4, może nastąpić wówczas, gdy obszar przewidziany do
  melioracji stanowi zwarty kompleks i został zakwalifikowany w miejscowym
  planie zagospodarowania przestrzennego do rolniczego zagospodarowania, zasięg
  oraz projekt techniczny melioracji zostały uzgodnione z wojewodą, a udział
  własny członków spółki odpowiada co najmniej kwocie wyliczonej zgodnie z art.
  74 oraz przepisami wydanymi na podstawie art. 78 ust. 1.
6. Spółki wodne mogą łączyć się w związki spółek wodnych.
7. Do związków spółek wodnych stosuje się odpowiednio przepisy dotyczące spółek
  wodnych, z tym, że prawa i obowiązki przysługujące wobec spółek wodnych
  staroście, w stosunku do związków spółek wodnych wykonuje marszałek
  województwa.
8. Związki wałowe mogą być tworzone do wykonywania i utrzymywania wałów
  przeciwpowodziowych wraz z urządzeniami wodnymi stanowiącymi ich wyposażenie.
9. Przepisy dotyczące spółek wodnych i ich związków stosuje się odpowiednio do
  związków wałowych.
                                    Art. 165.
1. Utworzenie spółki wodnej następuje w drodze porozumienia co najmniej 3 osób
  fizycznych lub prawnych, zawartego w formie pisemnej.
2. Do utworzenia spółki wodnej wymagane jest:
   1) uchwalenie statutu spółki przez osoby zainteresowane utworzeniem spółki,
   2) dokonanie wyboru organów spółki.
3. Starosta właściwy miejscowo dla siedziby spółki wodnej zatwierdza statut
  spółki w drodze decyzji; w przypadku niezgodności statutu z prawem starosta
  wzywa do usunięcia niezgodności statutu z prawem w określonym terminie, a
  jeżeli niezgodności nie zostaną usunięte - odmawia, w drodze decyzji, jego
  zatwierdzenia.
4. Spółka wodna nabywa osobowość prawną z chwilą uprawomocnienia się decyzji
  starosty o zatwierdzeniu statutu.
5. Osoby, które działały w imieniu spółki przed nabyciem przez nią osobowości
  prawnej, odpowiadają solidarnie za szkody powstałe w wyniku tego działania.
6. Przepisy ust. 3 stosuje się odpowiednio do zmiany statutu.
7. Następca prawny członka spółki wodnej wstępuje w jego prawa i obowiązki.
                                    Art. 166.
1. Statut spółki wodnej określa w szczególności:
   1) nazwę i siedzibę spółki oraz teren jej działalności,
   2) cel spółki oraz sposób i środki służące do osiągnięcia tego celu,
   3) zasady ustalania wysokości składek i innych świadczeń na rzecz spółki,
     adekwatnych do celów spółki,
   4) prawa i obowiązki członków spółki,
   5) ograniczenia praw członków dotyczące ich gruntów i obiektów niezbędnych
     do wykonywania zadań spółki,
   6) warunki przyjmowania nowych członków oraz wykluczania członków ze spółki,
   7) warunki następstwa prawnego członków spółki,
   8) organy spółki, ich skład, zasady powoływania i odwoływania oraz zakres
     działania,
   9) zasady nawiązywania stosunku pracy w ramach spółki,
  10) przypadki wymagające zwołania walnego zgromadzenia,
  11) czas trwania spółki oraz sposób jej rozwiązania lub likwidacji,
  12) warunki zaciągania zobowiązań i udzielania pełnomocnictw do
     reprezentowania spółki,
  13) przeznaczenie mienia pozostałego po rozwiązaniu lub likwidacji spółki.
2. Do statutu dołącza się wykaz członków spółki, zawierający ich oznaczenie,
  wskazanie ich siedzib i adresów.
                                        
                                    Art. 167.
1. Zarząd spółki wodnej zgłasza utworzenie spółki w celu wpisania do katastru
  wodnego, w terminie 30 dni od dnia nabycia przez spółkę osobowości prawnej.
2. Wpis spółki wodnej do katastru wodnego obejmuje:
   1) nazwę, siedzibę, adres i przedmiot działania spółki,
   2) imiona i nazwiska członków zarządu oraz sposób reprezentowania spółki,
   3) czas trwania spółki,
   4) dane dotyczące decyzji starosty o zatwierdzeniu statutu.
3. Wszelkie zmiany danych, o których mowa w ust. 2, zarząd niezwłocznie zgłasza
  do katastru wodnego.
                                    Art. 168.
Na wniosek spółki wodnej lub zainteresowanego zakładu, starosta, w drodze
decyzji, może włączyć zakład do spółki, jeżeli jest to uzasadnione celami, dla
których spółka została utworzona.
                                    Art. 169.
1. Spółka wodna odpowiada za swoje zobowiązania całym majątkiem.
2. Członek spółki wodnej nie odpowiada za zobowiązania spółki.
                                        
                                    Art. 170.
1. Członek spółki wodnej jest obowiązany do wnoszenia składek i ponoszenia na
  jej rzecz innych określonych w statucie świadczeń, niezbędnych do wykonywania
  statutowych zadań spółki.
2. Wysokość składek i innych świadczeń na rzecz spółki wodnej powinna być
  proporcjonalna do korzyści odnoszonych przez członków spółki, w związku z
  działalnością spółki.
3. Jeżeli uchwalone przez spółkę wodną, zajmującą się utrzymaniem urządzeń
  melioracji wodnych szczegółowych, składki i inne świadczenia nie wystarczają
  na wykonanie przewidzianych na dany rok zadań statutowych, starosta może
  organom spółki zwrócić uwagę na konieczność podwyższenia wysokości tych
  składek lub innych świadczeń.
4. W przypadku osiągnięcia zysku netto może być on przeznaczony wyłącznie na
  cele statutowe.
5. Do egzekucji składek i świadczeń, o których mowa w ust. 1, na rzecz spółki
  wodnej stosuje się odpowiednio przepisy o egzekucji należności podatkowych.
                                    Art. 171.
1. Jeżeli osoby, które nie są członkami spółki wodnej, odnoszą korzyści z
  urządzeń spółki lub przyczyniają się do zanieczyszczania wody, dla której
  ochrony spółka została utworzona, obowiązane są do ponoszenia świadczeń na
  rzecz spółki.
2. Wysokość i rodzaj świadczeń, o których mowa w ust. 1, ustala, w drodze
  decyzji, starosta.
                                   Rozdział 2
                                  Organy spółki
                                        
                                    Art. 172.
1. Organami spółki wodnej są:
   1) walne zgromadzenie,
   2) zarząd,
   3) komisja rewizyjna, o ile spółka liczy więcej niż dziesięciu członków.
2. Statut może określać inne organy spółki, niż wymienione w ust. 1, oraz
  określać warunki, przy których walne zgromadzenie złożone z członków spółki
  zostaje zastąpione przez walne zgromadzenie delegatów.
                                    Art. 173.
1. Do walnego zgromadzenia należy:
   1) uchwalanie planu prac spółki wodnej oraz jej budżetu, w którym można
     upoważnić zarząd do zaciągania pożyczek lub kredytów, w imieniu spółki, do
     ustalonej wysokości,
   2) uchwalania wysokości składek i innych świadczeń na rzecz spółki,
   3) wybór oraz odwołanie członków zarządu i członków komisji rewizyjnej,
   4) rozpatrywanie i zatwierdzanie rocznych sprawozdań oraz udzielanie
     zarządowi absolutorium,
   5) podejmowanie uchwał w sprawie nabycia nieruchomości albo zbycia lub
     obciążenia nieruchomości spółki wodnej,
   6) uchwalanie zmian statutu spółki wodnej,
   7) podejmowanie uchwał w sprawie przystąpienia spółki wodnej do związku
     spółek wodnych,
   8) podejmowanie uchwał w sprawie połączenia spółki wodnej z inną spółką
     wodną, albo podziału spółki wodnej na dwie lub więcej spółek,
   9) podjęcie uchwały w sprawie rozwiązania spółki wodnej oraz powołania
     likwidatorów,
  10) zatwierdzanie ostatecznych rachunków i sprawozdań likwidatora spółki
     wodnej,
  11) podejmowanie uchwał w sprawach przedstawionych przez zarząd lub komisję
     rewizyjną
2. Nieudzielenie absolutorium zarządowi spółki wodnej jest równoznaczne z
  odwołaniem zarządu.
                                    Art. 174.
Walne zgromadzenie jest zwoływane przez zarząd co najmniej raz w roku.
                                    Art. 175.
1. Jeżeli statut spółki nie stanowi inaczej, uchwały walnego zgromadzenia
  zapadają zwykłą większością głosów, z zastrzeżeniem ust. 2.
2. Uchwały walnego zgromadzenia w sprawie zmiany statutu, rozwiązania spółki
  wodnej, połączenia z inną spółką lub podziału spółki zapadają większością
  dwóch trzecich głosów przy obecności co najmniej połowy liczby członków
  spółki wodnej.
3. Członkowi spółki wodnej przysługuje jeden głos, przy czym w sprawach, o
  których mowa w ust. 1, statut może przyznać członkowi spółki wodnej taką
  liczbę głosów, ile razy jego świadczenia na rzecz spółki są większe od
  świadczeń pozostałych członków spółki; w takim przypadku statut określi
  sposób obliczania podwyższonej liczby głosów.
4. Do walnego zgromadzenia delegatów przepisy ust. 1-3 stosuje się odpowiednio.
                                    Art. 176.
1. Zarząd spółki wodnej wykonuje uchwały walnego zgromadzenia, kieruje
  działalnością spółki, zarządza jej majątkiem, prowadzi gospodarkę finansową i
  reprezentuje ją na zewnątrz.
2. Zarząd może być jednoosobowy lub wieloosobowy; liczbę członków zarządu
  określa statut spółki.
3. Zarząd wybierany jest na 5 lat, jeżeli statut spółki wodnej nie stanowi
  inaczej.
4. Do właściwości zarządu należą sprawy niezastrzeżone dla innych organów
  spółki.
5. Do składania oświadczeń w imieniu spółki wodnej, jeżeli statut nie stanowi
  inaczej, uprawniony jest:
   1) 1 członek zarządu - gdy w skład zarządu wchodzą nie więcej niż 2 osoby,
   2) 2 członków zarządu - w pozostałych przypadkach.
6. Zarząd spółki wodnej ma prawo obciążania członków spółki kosztami świadczeń
  lub prac niewykonanych w terminie.
                                    Art. 177.
1. Komisja rewizyjna kontroluje działalność spółki wodnej.
2. Komisja rewizyjna jest obowiązana do przeprowadzenia kontroli gospodarki
  finansowej spółki wodnej co najmniej raz w roku, przed walnym zgromadzeniem i
  przedstawienia wyników tej kontroli walnemu zgromadzeniu w formie
  sprawozdania.
3. Komisja rewizyjna składa się co najmniej z 3 członków; liczbę członków
  komisji rewizyjnej określa statut spółki wodnej.
4. Komisja rewizyjna wybierana jest na okres 5 lat, jeżeli statut spółki wodnej
  nie stanowi inaczej.
5. Członek komisji rewizyjnej nie może wchodzić w skład zarządu.
                                   Rozdział 3
                   Nadzór i kontrola nad działalnością spółek
                                        
                                    Art. 178.
Nadzór i kontrolę nad działalnością spółek wodnych sprawuje starosta.
                                    Art. 179.
1. Zarząd spółki wodnej obowiązany jest do przedłożenia staroście uchwał
  organów spółki w terminie 7 dni od dnia ich podjęcia.
2. Uchwały organów spółki wodnej sprzeczne z prawem lub statutem są nieważne; o
  nieważności uchwał w całości lub w części orzeka, w drodze decyzji, starosta
  w terminie nie dłuższym niż 30 dni od dnia doręczenia uchwały.
3. Starosta, wszczynając postępowanie w sprawie stwierdzenia nieważności
  uchwały, może wstrzymać jej wykonanie.
4. Decyzja, o której mowa w ust. 2, jest ostateczna; spółka wodna, której
  uchwała została uchylona, może zwrócić się do starosty z wnioskiem o ponowne
  rozpatrzenie sprawy, a po wyczerpaniu tego trybu spółce wodnej przysługuje
  skarga do sądu administracyjnego.
 
                                    Art. 180.
1. W przypadku powtarzającego się naruszania przez zarząd prawa lub statutu
  starosta może, w drodze decyzji, rozwiązać zarząd wyznaczając osobę pełniącą
  jego obowiązki.
2. W terminie 3 miesięcy od dnia, w którym decyzja, o której mowa w ust. 1,
  stała się ostateczna, osoba wyznaczona do pełnienia obowiązków zarządu jest
  obowiązana zwołać walne zgromadzenie w celu wybrania nowego zarządu.
3. Jeżeli walne zgromadzenie nie dokona wyboru nowego zarządu starosta może
  ustanowić, w drodze decyzji, zarząd komisaryczny spółki wodnej na czas
  oznaczony, nie dłuższy niż rok.
                                        
                                   Rozdział 4
                            Rozwiązanie spółki wodnej
                                        
                                    Art. 181.
1. Spółka wodna może być rozwiązana uchwałą walnego zgromadzenia.
2. Spółka wodna może być rozwiązana przez starostę, w drodze decyzji jeżeli:
   1) działalność spółki narusza prawo lub statut, albo
   2) upłynął termin, na jaki został ustanowiony zarząd komisaryczny, o którym
     mowa w art. 180 ust. 3, a walne zgromadzenie nie dokonało wyboru nowego
     zarządu,
   3) liczba członków jest mniejsza niż określona w art. 165 ust. 1.
                                        
                                    Art. 182.
1. Rozwiązanie spółki wodnej następuje po przeprowadzeniu postępowania
  likwidacyjnego. W okresie tego postępowania spółka działa pod dotychczasową
  nazwą z dodaniem wyrazów "w likwidacji" oraz zachowuje osobowość prawną.
2. Likwidatorem spółki może być członek zarządu lub inna osoba powołana uchwałą
  walnego zgromadzenia.
3. W przypadku rozwiązania spółki na podstawie decyzji, o której mowa w art.
  181 ust. 2, likwidatora wyznacza starosta.
4. Likwidator wstępuje w prawa i obowiązki zarządu spółki i podejmuje w imieniu
  spółki czynności niezbędne do zakończenia jej działalności.
5. Likwidator wynagradzany jest na koszt spółki; wysokość wynagrodzenia ustala
  starosta.
6. Likwidator odpowiada za szkody powstałe wskutek przeprowadzenia postępowania
  likwidacyjnego z naruszeniem zasad określonych w ustawie lub statucie spółki
  wodnej; w przypadku powołania więcej niż jednego likwidatora - odpowiadają
  oni solidarnie.
                                    Art. 183.
Zobowiązania przypadające od spółki wodnej będącej w likwidacji pokrywane są w
następującej kolejności:
   1) zobowiązania ze stosunku pracy,
   2) zobowiązania w zakresie danin publicznych,
   3) koszty prowadzenia likwidacji,
   4) inne zobowiązania.
                                        
                                    Art. 184.
Starosta po otrzymaniu uchwały walnego zgromadzenia spółki wodnej w likwidacji o
zatwierdzeniu ostatecznych rachunków i sprawozdań likwidatora występuje z
wnioskiem o wykreślenie spółki wodnej z katastru wodnego.
                                        
                                   Dział VIII
                           Odpowiedzialność za szkody
                                        
                                    Art. 185.
Do naprawienia szkód, o których mowa w ustawie, z wyłączeniem przepisów art. 8288,
stosuje się przepisy art. 186-188.
                                    Art. 186.
1. W sprawie naprawienia szkód innych niż określone w art. 16 ust. 3 i art. 17
  ust. 1, droga sądowa przysługuje po wyczerpaniu trybu, o którym mowa w ust.
  3.
2. Naprawienie szkody, o której mowa w ust. 1, obejmuje pokrycie strat
  poniesionych przez poszkodowanego.
3. Na żądanie poszkodowanego organ właściwy do wydania pozwolenia
  wodnoprawnego, a jeżeli szkoda nie jest następstwem pozwolenia wodnoprawnego
  - właściwy wojewoda, ustala wysokość odszkodowania w drodze decyzji; decyzja
  jest niezaskarżalna.
4. Stronie niezadowolonej z ustalonego odszkodowania przysługuje droga sądowa;
  droga sądowa przysługuje również w przypadku niewydania decyzji przez
  właściwy organ w ciągu trzech miesięcy od zgłoszenia żądania przez
  poszkodowanego.
5. Wystąpienie na drogę sądową nie wstrzymuje wykonania decyzji, o której mowa
  w ust. 3.
                                        
                                    Art. 187.
1. Jeżeli w związku z przyjęciem rozporządzenia, wydanego na podstawie ustawy
  korzystanie z nieruchomości lub jej część w dotychczasowy sposób lub zgodny z
  dotychczasowym przeznaczeniem stało się niemożliwe bądź istotnie ograniczone,
  właściciel może żądać:
   1) odszkodowania za poniesioną szkodę albo
   2) wykupu nieruchomości lub jej części.
2. Do wypłacenia odszkodowania albo wykupu nieruchomości obowiązany jest organ,
  który wydał rozporządzenie, a w przypadku ustanowienia strefy ochronnej właściciel
ujęcia wody.
3. Przepisy ust. 1 i 2 stosuje się odpowiednio do gruntów, na których znajdują
  się urządzenia wodne, przejęte na podstawie art. 139 ust. 2 na własność
  właściciela wody.
                                    Art. 188.
1. Do naprawienia szkody, o której mowa w art. 16 ust. 3 i art. 17 ust. 1,
  stosuje się odpowiednio przepisy Kodeksu cywilnego, z tym, że odszkodowanie
  obejmuje koszty sporządzenia projektu, o którym mowa w art. 15 ust. 3.
2. Roszczenie o naprawienie szkody przedawnia się z upływem 2 lat od dnia, w
  którym poszkodowany dowiedział się o zalaniu gruntu podczas powodzi albo o
  trwałym, naturalnym zajęciu gruntu przez wodę.
                                    Dział IX
                                 Przepisy karne
                                        
                                    Art. 189.
1. Kto wbrew postanowieniu art. 33 uniemożliwia lub utrudnia korzystanie z wody
  do zwalczania poważnych awarii, klęsk żywiołowych, pożarów albo innych
  miejscowych zagrożeń lub do zapobieżenia poważnemu niebezpieczeństwu
  grożącemu życiu, zdrowiu osób lub mieniu znacznej wartości - podlega
  grzywnie, karze ograniczenia wolności albo pozbawienia wolności do roku.
2. Jeżeli następstwem czynu określonego w ust. 1 jest śmierć lub ciężki
  uszczerbek na zdrowiu człowieka lub znaczna szkoda w mieniu - sprawca podlega
  grzywnie i karze pozbawienia wolności do lat 5.
                                    Art. 190.
1. Kto wbrew postanowieniom art. 65 ust. 1 pkt 3, art. 85 ust. 1 oraz art. 107
  ust. 2 pkt 2 wykonuje w pobliżu urządzeń wodnych roboty lub czynności
  zagrażające tym urządzeniom - podlega grzywnie, karze ograniczenia wolności
  albo pozbawienia wolności do roku.
2. Jeżeli następstwem czynu określonego w ust. 1 jest znaczna szkoda - sprawca
  podlega grzywnie i karze pozbawienia wolności do lat 2.
                                    Art. 191.
Kto niszczy lub uszkadza brzegi śródlądowych wód powierzchniowych, tworzące
brzeg wody budowle lub mury niebędące urządzeniami wodnymi oraz grunty pod
śródlądowymi wodami powierzchniowymi albo utrudnia przepływ wody w związku z
wykonywaniem lub utrzymywaniem urządzeń wodnych - podlega grzywnie, karze
ograniczenia wolności albo pozbawienia wolności do roku.
                                    Art. 192.
1. Kto bez wymaganego pozwolenia wodnoprawnego albo z przekroczeniem warunków
  określonych w pozwoleniu wodnoprawnym korzysta z wody lub wykonuje urządzenia
  wodne albo inne czynności wymagające pozwolenia wodnoprawnego - podlega karze
  aresztu, ograniczenia wolności albo grzywny.
2. Tej samej karze podlega ten, kto nie wykonuje obowiązków określonych w
  decyzji stwierdzającej wygaśnięcie lub cofnięcie pozwolenia wodnoprawnego.
3. Przepisów ust. 1 nie stosuje się, jeżeli korzystanie z wód dotyczy
  wprowadzania ścieków do wód lub do ziemi.
                                    Art. 193.
Kto wbrew obowiązkowi:
   1) nie utrzymuje w należytym stanie wód lub urządzeń wodnych,
   2) uniemożliwia dostęp do wód, o którym mowa w art. 28 ust. 1 i 2,
   3) nie prowadzi pomiarów, o których mowa w art. 46,
   4) nie wykonuje lub nie utrzymuje w należytym stanie urządzeń
     zapobiegających szkodom, o których mowa w art. 133 ust. 1 pkt 2
- podlega karze grzywny.
                                        
                                    Art. 194.
Kto:
   1) zmienia stan wody na gruncie,
   2) grodzi nieruchomości przyległe do powierzchniowych wód publicznych w
     odległości mniejszej niż 1,5 m od linii brzegu,
   3) nie przekazuje danych niezbędnych do prowadzenia katastru wodnego,
   4) nie stosuje się do zakazów, o których mowa w art. 39 i art. 40 ust. 1,
   5) rozcieńcza ścieki wodą w celu uzyskania ich stanu i składu zgodnego z
     przepisami,
   6) wykorzystuje ścieki w sposób niezgodny z ustawą,
   7) nie zapewnia ochrony wód przed zanieczyszczeniem zgodnie z wymaganiami, o
     których mowa w art. 42,
   8) nie usuwa ścieków ze statku do urządzenia odbiorczego na lądzie,
   9) nie stosuje koniecznego sposobu lub rodzaju upraw rolnych oraz leśnych w
     pasie gruntu przylegającym do linii brzegu,
  10) nie oznacza granic terenu ochrony bezpośredniej i ochrony pośredniej
     ujęcia wody,
  11) nie stosuje się do zakazów, nakazów i ograniczeń obowiązujących w strefie
     ochronnej ujęcia wody albo w strefie ochronnej urządzeń pomiarowych,
  12) niszczy, uszkadza, przemieszcza oznakowanie stref ochronnych ujęć wód
     albo stref ochronnych urządzeń pomiarowych służb państwowych,
  13) wykonuje na obszarach bezpośredniego zagrożenia powodzią roboty oraz
     czynności, które mogą utrudnić ochronę przed powodzią,
  14) przemieszcza bez upoważnienia urządzenia pomiarowe służb państwowych
 - podlega karze grzywny.
                                        
                                    Art. 195.
Postępowanie w sprawach, o których mowa w art. 192-194, prowadzi się na
podstawie przepisów Kodeksu postępowania w sprawach o wykroczenia.
                                        
                                     Dział X
       Zmiany w przepisach obowiązujących, przepisy przejściowe i końcowe
                                        
                                   Rozdział 1
                       Zmiany w przepisach obowiązujących
                                        
                                    Art. 196.
W ustawie z dnia 18 kwietnia 1985 r. o rybactwie śródlądowym (Dz.U. z 1999 r. Nr
66, poz. 750 oraz z 2000 r. Nr 120, poz. 1268) wprowadza się następujące zmiany:
1) art. 4 otrzymuje brzmienie:
    "Art. 4.  1.  Do  chowu, hodowli lub połowu ryb jest uprawniony  właściciel,
            posiadacz  samoistny  lub zależny gruntów pod wodami  stojącymi  lub
            stawami  oraz władający obwodem rybackim na podstawie umowy zawartej
            z właścicielem wody, zwany dalej "uprawnionym do rybactwa".
          2. Uprawniony do rybactwa jest obowiązany udokumentować działania
            związane z prowadzoną gospodarką rybacką.";
2) w art. 6:
   a) ust. 2 otrzymuje brzmienie:
     "2. Racjonalna gospodarka rybacka polega na wykorzystywaniu produkcyjnych
       możliwości wód, zgodnie z operatem rybackim, w sposób nienaruszający
       interesów uprawnionych do rybactwa w tym samym dorzeczu, z zachowaniem
       zasobów ryb w równowadze biologicznej i na poziomie umożliwiającym
       gospodarcze korzystanie z nich przyszłym uprawnionym do rybactwa.",
   b) po ust. 2 dodaje się ust. 2a i 2b w brzmieniu:
      "2a. Właściwy wojewoda, co najmniej raz na trzy lata, dokonuje na
         podstawie operatu rybackiego i dokumentacji, o której mowa w ust. 4,
         oceny wypełnienia przez uprawnionego do rybactwa obowiązku prowadzenia
         racjonalnej gospodarki rybackiej.
      2b. O wynikach oceny, o której mowa w ust. 2a, wojewoda powiadamia
          właściciela wody.",
   c) ust. 4 otrzymuje brzmienie:
     "4. Minister właściwy do spraw rolnictwa określi, w drodze rozporządzenia,
       wzory dokumentacji i zasady jej prowadzenia przez uprawnionego do
       rybactwa, a także zasady i zakres dokonywanej oceny wypełniania przez
       uprawnionego do rybactwa obowiązku prowadzenia racjonalnej gospodarki
       rybackiej.",
   d) dodaje się ust. 5 w brzmieniu:
     "5. Minister realizując upoważnienie, o którym mowa w ust. 4, kierować się
       będzie potrzebą uzyskania informacji dotyczących stanu gospodarki
       rybackiej oraz koniecznością zapewnienia ichtiologicznej oceny
       gospodarki rybackiej prowadzonej przez uprawnionego do rybactwa.";
3) po art. 6 dodaje art. 6a w brzmieniu:
   "Art. 6a. 1. Operat rybacki określający zasady prowadzenia racjonalnej
           gospodarki rybackiej w obwodzie rybackim sporządza uprawniony do
           rybactwa.
         2. Operat rybacki sporządza się raz na 10 lat w formie opisowej i
           graficznej.
         3. Część opisowa operatu rybackiego powinna zawierać w szczególności:
           1) dane dotyczące uprawnionego do rybactwa,
           2) dane i informacje dotyczące obwodu rybackiego,
           3) zasady prowadzenia gospodarki rybackiej, opracowane z
             uwzględnieniem zróżnicowania obwodu rybackiego na zasadniczy i
             uzupełniający obwód rybacki.
         4. Uprawniony do rybactwa może dokonać zmian w operacie rybackim przed
           upływem terminu, o którym mowa w ust. 2, o ile warunki korzystania z
           wód regionu uległy istotnej zmianie.
         5. Operat rybacki oraz jego zmiany wymagają uzyskania pozytywnej
           opinii uprawnionej jednostki.
         6. Minister właściwy do spraw rolnictwa, w drodze rozporządzenia,
           określi sposoby sporządzania i opiniowania operatu rybackiego,
           szczegółowe wymagania jakim powinien odpowiadać operat rybacki, a
           także wskaże jednostki uprawnione do opiniowania operatów rybackich.
         7. Minister, określając sposoby sporządzania i opiniowania operatu
           rybackiego oraz wymagania jakim powinien odpowiadać operat rybacki,
           wskaże niezbędne elementy, które powinny być zawarte w operacie
           rybackim i zaopiniowane przez uprawnioną jednostkę. Minister
           uwzględni potrzebę opracowania i zaopiniowania szczegółowej
           charakterystyki obwodu rybackiego oraz planu gospodarki rybackiej
           obejmującego w szczególności informacje o nakładach rzeczowofinansowych,
zasadach i warunkach odtwarzania zasobów ryb z gatunków
           wędrownych lub zagrożonych pogarszającymi się warunkami rozrodu
           naturalnego w wodach obwodu rybackiego.";
4) art. 12 otrzymuje brzmienie:
    "Art. 12.  1. Publiczne śródlądowe wody powierzchniowe płynące dzieli się na
            obwody rybackie.
           2. Obwód rybacki składa się z:
           1) zasadniczego obwodu rybackiego oraz
           2) uzupełniającego obwodu rybackiego.
         3. Zasadniczy obwód rybacki obejmuje wody jezior, zbiorników wodnych,
           rzek, kanałów lub cieków naturalnych niezbędnych do prowadzenia
           przez uprawnionego do rybactwa racjonalnej gospodarki rybackiej.
         4. Uzupełniający obwód rybacki obejmuje wody płynące dopływów
           zasadniczego obwodu rybackiego, na których uprawniony do rybactwa
           okresowo wykonuje czynności związane z prowadzeniem racjonalnej
           gospodarki rybackiej, określone w operacie rybackim, a w
           szczególności połowy tarlaków, zarybiania oraz zabiegi ochronne.
         5. W obwodzie rybackim uprawnioną do rybactwa może być tylko jedna
           osoba fizyczna albo prawna albo jednostka organizacyjna
           nieposiadająca osobowości prawnej.";
5) art. 15 otrzymuje brzmienie:
      "Art. 15. 1. Dyrektor regionalnego zarządu gospodarki wodnej, w drodze
             rozporządzenia, ustanawia i znosi obwody rybackie.
         2. Wojewoda ustanawia lub znosi:
           1) obręby ochronne, w drodze rozporządzenia,
           2) obręby hodowlane, w drodze decyzji, na wniosek uprawnionego do
             rybactwa.
         3. Ustanowienie obrębu hodowlanego w ramach obwodu rybackiego wymaga
           zawarcia umowy pomiędzy uprawnionymi do rybactwa.";
6) art. 18 otrzymuje brzmienie:
       "Art. 18. W obwodach rybackich, przez które przebiega granica województw
              lub powiatów, w sprawach dotyczących rybactwa właściwy jest
              wojewoda lub starosta tego województwa lub powiatu, na terenie
              którego znajduje się większa część powierzchni obwodu rybackiego.
              W innych przypadkach właściwość miejscową w sprawach dotyczących
              rybactwa ustalają, w drodze porozumienia, zainteresowani
              wojewodowie lub starostowie.";
7) po art. 27a dodaje się art. 27b w brzmieniu:
      "Art. 27b. 1. Uprawniony do rybactwa, który:
               1) nie wykonuje obowiązku, o którym mowa w art. 4 ust. 2,
               2) korzysta z wód obwodu rybackiego bez wymaganego operatu
                 rybackiego albo wbrew jego założeniom
               - podlega karze grzywny.
             2. Orzekanie w sprawach określonych w ust. 1 następuje w trybie
               przewidzianym przepisami Kodeksu postępowania w sprawach o
               wykroczenia, na podstawie wniosku o ukaranie złożonego przez
               właściwego wojewodę.".
             
                                    Art. 197.
W ustawie z dnia 17 maja 1989 r. - Prawo geodezyjne i kartograficzne (Dz.U. z
2000 r. Nr 100, poz. 1086 i Nr 120, poz. 1268) dodaje się art. 40a w brzmieniu:
    "Art. 40a.  Przepisy  ustawy  dotyczące państwowego  zasobu  geodezyjnego  i
           kartograficznego nie naruszają przepisów ustawy z  dnia  18  lipca  Prawo
wodne (Dz.U. Nr ..., poz. ...).".
                                        
                                    Art. 198.
W ustawie z dnia 19 października 1991 r. o gospodarowaniu nieruchomościami
rolnymi Skarbu Państwa (Dz.U. z 2001 r. Nr 57, poz. 603) art. 34 otrzymuje
brzmienie:
      "Art. 34. 1. Nieruchomości wchodzące w skład Zasobu mogą być przekazane
             państwowym jednostkom organizacyjnym nie posiadającym osobowości
             prawnej w trwały zarząd, zwany dalej "zarządem".
          2. Przepisy ust. 1 stosuje się odpowiednio do jednostek
           organizacyjnych samorządu województwa, realizujących zadania
           związane z melioracjami wodnymi, jako zadania z zakresu
           administracji rządowej, w zakresie niezbędnym do wykonywania tych
           zadań.".
                                        
                                    Art. 199.
W ustawie z dnia 4 lutego 1994 r. - Prawo geologiczne i górnicze (Dz.U. Nr 27,
poz. 96, z 1996 r. Nr 106, poz. 496, z 1997 r. Nr 88, poz. 554, Nr 111, poz.
726, Nr 133, poz. 885, z 1998 r. Nr 106, poz. 668, z 2000 r. Nr 109, poz. 1157 i
Nr 120, poz. 1268 oraz z 2001 r. Nr ..., poz. ...) wprowadza się następujące
zmiany:
1) w art. 6 dodaje się pkt 12 w brzmieniu:
     "12) wtłaczanie wód do górotworu jest to wprowadzanie wód z odwodnień
       zakładów górniczych oraz wykorzystanych solanek, wód leczniczych oraz
       termalnych polegające na ich wtłaczaniu otworami wiertniczymi do
       formacji geologicznych, izolowanych od użytkowych poziomów wodonośnych
       lub w uzasadnionych przypadkach również do użytkowanych poziomów
       wodonośnych,";
2) w art. 20 po ust. 2 dodaje się ust. 2a w brzmieniu:
     "2a. Jeżeli w związku z wydobywaniem kopaliny ze złoża przewiduje się
       wtłaczanie do górotworu wód pochodzących z odwodnienia zakładu
       górniczego lub wykorzystanych solanek, wód leczniczych oraz termalnych,
       do wniosku, o którym mowa w ust. 1, należy dołączyć dokumentację
       hydrogeologiczną określającą warunki w związku z wtłaczaniem wód do
       górotworu.";
3) w art. 25 po ust. 1 dodaje się ust. 1a w brzmieniu:
     "1a. W razie, gdy koncesja na wydobywanie kopaliny ze złoża przewiduje
       wtłaczanie do górotworu wód pochodzących z odwodnienia zakładu
       górniczego lub wykorzystanych solanek, wód leczniczych oraz termalnych,
       powinna ponadto określać warunki wtłaczania wód do górotworu.";
4) w art. 54 w ust. 2 po wyrazach "w zakresie ochrony środowiska" dodaje się
  wyrazy "w tym dotyczącymi wtłaczania wód do górotworu,".
      
                                    Art. 200.
W ustawie z dnia 7 lipca 1994 r. o zagospodarowaniu przestrzennym (Dz.U. z 1999
r. Nr 15, poz. 139, Nr 41, poz. 412, Nr 111, poz. 1279, z 2000 r. Nr 12, poz.
136, Nr 109, poz. 1157 i Nr 120, poz. 1268 oraz z 2001 r. Nr 5, poz. 42)
wprowadza się następujące zmiany:
1) w art. 10 w ust. 1 w pkt 8 po wyrazie "kulturowego" dodaje się przecinek
  oraz wyrazy "zasobów wodnych";
2) w art. 40 w ust. 4 w pkt 6 kropkę zastępuje się przecinkiem oraz dodaje się
  pkt 7 w brzmieniu:
     "7) dyrektorem regionalnego zarządu gospodarki wodnej, w odniesieniu do
       przedsięwzięć, które wymagają pozwolenia wodnoprawnego.".
                                    Art. 201.
W ustawie z dnia 7 lipca 1994 r. - Prawo budowlane (Dz.U. z 2000 r. Nr 11, poz.
26, Nr 109, poz. 1157 i Nr 120, poz. 1268 oraz z 2001 r. Nr 5, poz. 42) w art. 2
w ust. 2 w pkt 2 wyrazy "budowli hydrotechnicznych" zastępuje się wyrazami
"urządzeń wodnych".
     
                                    Art. 202.
W ustawie z dnia 4 września 1997 r. o działach administracji rządowej (Dz.U. z
1999 r. Nr 82, poz. 928, z 2000 r. Nr 12, poz. 136, Nr 43, poz. 489, Nr 48, poz.
550, Nr 62, poz. 718, Nr 70, poz. 816, Nr 73, poz. 852, Nr 109, poz. 1158 i Nr
122, poz. 1314 i 1321 oraz z 2001 r. Nr 3, poz. 18, Nr 5, poz. 43 i 44, Nr 42,
poz. 475 i Nr 63, poz. 634) art. 11 otrzymuje brzmienie:
    "Art. 11. 1. Dział gospodarka wodna obejmuje sprawy:
              1) kształtowania, ochrony i racjonalnego wykorzystywania zasobów
               wodnych,
              2) utrzymania śródlądowych wód powierzchniowych, stanowiących
               własność Skarbu Państwa wraz z infrastrukturą techniczną
               związaną z tymi wodami, obejmującą budowle oraz urządzenia
               wodne,
              3) budowy, modernizacji oraz utrzymania śródlądowych dróg
               wodnych,
              4) ochrony przeciwpowodziowej, w tym budowy, modernizacji oraz
               utrzymania urządzeń wodnych zabezpieczających przed powodzią
               oraz koordynacji przedsięwzięć służących osłonie i ochronie
               przeciwpowodziowej państwa,
              5) funkcjonowania państwowej służby hydrologiczno-meteorologicznej
i państwowej służby hydrogeologicznej, z wyłączeniem
               zagadnień monitoringu jakości wód podziemnych,
              6) współpracy międzynarodowej na wodach granicznych w zakresie
               zadań należących do działu.
           2. Minister właściwy do spraw gospodarki wodnej sprawuje nadzór nad
            działalnością Prezesa Krajowego Zarządu Gospodarki Wodnej oraz
            Instytutu Meteorologii i Gospodarki Wodnej.".
                                        
                                    Art. 203.
W ustawie z dnia 27 kwietnia 2001 r. - Prawo ochrony środowiska (Dz.U. Nr 62,
poz. 627) wprowadza się następujące zmiany:
1) w art. 4 w ust. 1 w pkt 2 wyrazy "z dnia 24 października 1974 r. - Prawo
  wodne (Dz.U. Nr 38, poz. 230, z 1980 r. Nr 3, poz. 6, z 1983 r. Nr 44, poz.
  201, z 1989 r. Nr 26, poz. 139 i Nr 35, poz. 192, z 1990 r. Nr 34, poz. 198 i
  Nr 39, poz. 222, z 1991 r. Nr 32, poz. 131 i Nr 77, poz. 335, z 1993 r. Nr
  40, poz. 183, z 1994 r. Nr 27, poz. 96, z 1995 r. Nr 47, poz. 243, z 1996 r.
  Nr 106, poz. 496, z 1997 r. Nr 47, poz. 299, Nr 88, poz. 554 i Nr 133, poz.
  885, z 1998 r. Nr 106, poz. 668, z 2000 r. Nr 12, poz. 136, Nr 89, poz. 991,
  Nr 109, poz. 1157 i Nr 120, poz. 1268 oraz z 2001 r. Nr 5, poz. 43)"
  zastępuje się wyrazami "z dnia 18 lipca 2001 r. - Prawo wodne (Dz.U. Nr ...,
  poz. ...)";
2) w art. 73 w ust. 1 w pkt 3 wyraz "dorzecza" zastępuje się wyrazami "regionu
  wodnego i zlewni", a wyraz "podziemnych" zastępuje się wyrazem
  "śródlądowych";
3) w art. 98 w ust. 2 wyraz "podziemnych" zastępuje się wyrazem "śródlądowych";
4) w art. 99 skreśla się ust. 2 i 3 oraz oznaczenie ust. 1;
5) w art. 130 w ust. 1 pkt 2 otrzymuje brzmienie:
     "2) ustalenie warunków korzystania z wód regionu wodnego lub zlewni oraz
       ustanowienie obszarów ochronnych zbiorników wód śródlądowych na
       podstawie przepisów ustawy - Prawo wodne.";
6) w art. 134 w pkt 2 kropkę zastępuje się przecinkiem oraz dodaje się pkt 3 w
  brzmieniu:
     "3) reprezentowany przez dyrektora regionalnego zarządu gospodarki wodnej
       Skarb Państwa - jeżeli ograniczenie sposobu korzystania z nieruchomości
       nastąpiło w wyniku wydania przez niego rozporządzenia.";
7) w art. 181:
   a) w ust. 2 po wyrazie "wydawania," dodaje się wyraz "wygaszania,",
   b) w ust. 3 wyrazy "187 i 198" zastępuje się wyrazami "187, 188 ust. 3 pkt 2
     i ust. 4, art. 190, 191, 193 ust. 2 i art. 198";
8) w art. 190 w ust. 1 po wyrazie "nabyciem" dodaje się wyrazy "tytułu prawnego
  do".
                                        
                                   Rozdział 2
                         Przepisy przejściowe i końcowe
                                        
                                    Art. 204.
1. Sprawy wszczęte, a niezakończone wydaniem decyzji ostatecznej przed dniem
  wejścia w życie ustawy, podlegają rozpoznaniu w trybie określonym w ustawie,
  z zastrzeżeniem ust. 2-3.
2. W sprawach wszczętych, a niezakończonych wydaniem decyzji ostatecznej przed
  dniem wejścia w życie ustawy w zakresie opłat:
   1) za szczególne korzystanie z wód, z wyłączeniem opłat za pobór wody i
     odprowadzanie ścieków,
   2) za korzystanie ze stanowiących własność Skarbu Państwa urządzeń wodnych
 - stosuje się przepisy dotychczasowe.
3. W sprawach opłat należnych za okres sprzed wejścia w życie ustawy, stosuje
  się przepisy dotychczasowe.
4. Jeżeli decyzje ostateczne w sprawach, o których mowa w ust. 2, zostały
  uchylone, zmienione lub stwierdzono ich nieważność, w trybie przepisów działu
  II rozdziału 12 i 13 Kodeksu postępowania administracyjnego, do postępowań w
  tych sprawach stosuje się przepisy dotychczasowe.
                                    Art. 205.
1. Pozwolenia wodnoprawne na szczególne korzystanie z wód do celów rybackich,
  wydane na podstawie ustawy z dnia 24 października 1974 r. - Prawo wodne
  (Dz.U. Nr 38, poz. 230, z 1980 r. Nr 3, poz. 6, z 1983 r. Nr 44, poz. 201, z
  1989 r. Nr 26, poz. 139 i Nr 35, poz. 192, z 1990 r. Nr 34, poz. 198 i Nr 39,
  poz. 222, z 1991 r. Nr 32, poz. 131 i Nr 77, poz. 335, z 1993 r. Nr 40, poz.
  183, z 1994 r. Nr 27, poz. 96, z 1995 r. Nr 47, poz. 243, z 1996 r. Nr 106,
  poz. 496, z 1997 r. Nr 47, poz. 299, Nr 88, poz. 554, Nr 133, poz. 885, z
  1998 r. Nr 106, poz. 668 oraz z 2000 r. Nr 12, poz. 136, Nr 89, poz. 891, Nr
  109, poz. 1157, Nr 120, poz. 1268 oraz z 2001 r. Nr 5, poz. 43 i Nr 72, poz.
  747) wygasają w terminie trzech lat od dnia wejścia w życie ustawy;
  wygaśnięcie pozwolenia wodnoprawnego stwierdza, w drodze decyzji, wojewoda.
2. Zakłady posiadające pozwolenie wodnoprawne na pobór wody oraz pozwolenie
  wodnoprawne na wprowadzanie ścieków do wód lub do ziemi, są obowiązane
  wystąpić z wnioskiem o wydanie pozwolenia wodnoprawnego, o którym mowa w art.
  129, w terminie do trzech miesięcy przed upływem okresu obowiązywania
  pozwolenia o najkrótszym terminie obowiązywania.
3. Organ właściwy do wydania pozwolenia wodnoprawnego, w decyzji, wydanej
  zgodnie z art. 129 zakładowi, o którym mowa w ust. 2, orzeka o wygaśnięciu
  pozostałych pozwoleń wodnoprawnych na pobór wody lub na wprowadzanie ścieków
  do wód albo do ziemi.
4. Zakłady wprowadzające do urządzeń kanalizacyjnych ścieki zawierające
  substancje szczególnie szkodliwe dla środowiska wodnego określone na
  podstawie art. 45 ust. 1 pkt 1, obowiązane są do uzyskania pozwoleń
  wodnoprawnych, o których mowa w art. 122 ust. 1 pkt 10, w okresie 3 lat od
  dnia wejścia w życie ustawy.
                                        
                                    Art. 206.
1. Organ właściwy do wydania pozwolenia wodnoprawnego, może, w terminie do 3
  lat od dnia wejścia w życie ustawy, w drodze decyzji, nałożyć na zakład
  posiadający urządzenia wodne wykonane przed dniem wejścia w życie ustawy, na
  podstawie decyzji lub dokumentów odpowiednich organów, innych niż pozwolenie
  wodnoprawne na wykonanie urządzenia wodnego, obowiązek dostosowania tych
  urządzeń do przepisów ustawy, ustalając rozmiar, sposób i termin wykonania
  obowiązku.
2. Jeżeli urządzenia wodne nie zostaną dostosowane do przepisów ustawy w
  ustalonym terminie, o którym mowa w ust. 1, lub w przypadku braku
  technicznych możliwości takiego dostosowania, zostaną rozebrane na koszt
  właściciela.
3. Przepisy ust. 1 i 2 stosuje się do istniejących w dniu wejścia w życie
  ustawy, obiektów, o których mowa w art. 9 ust. 2 pkt 1 lit. d) i e).
4. Zakład, który użytkuje system urządzeń melioracji wodnych szczegółowych,
  wykonany przed dniem wejścia w życie ustawy, jest obowiązany opracować
  instrukcję utrzymywania systemu tych urządzeń, o której mowa w art. 128 ust.
  4, i, w terminie do 5 lat od dnia wejścia w życie ustawy, przedłożyć ją do
  zatwierdzenia organowi właściwemu do wydania pozwolenia wodnoprawnego.
5. Dla zakładu, o którym mowa w ust. 4, do czasu zatwierdzenia instrukcji
  utrzymania systemu urządzeń melioracji wodnych szczegółowych, obowiązki, o
  których mowa w art. 77, ustala się na podstawie dokumentacji powykonawczej
  tego systemu.
                                        
                                    Art. 207.
Zakaz, o którym mowa w art. 39 pkt 4, dotyczy obiektów wybudowanych po dniu
wejścia w życie ustawy.
                                    Art. 208.
1. Obowiązek, o którym mowa w art. 43, aglomeracje zrealizują:
   1) do dnia 31 grudnia 2015 r., w przypadku aglomeracji o równoważnej liczbie
     mieszkańców od 2000 do 15000,
   2) do dnia 31 grudnia 2010 r., w przypadku aglomeracji o równoważnej liczbie
     mieszkańców powyżej 15000.
2. Rada Ministrów zatwierdzi krajowy program oczyszczania ścieków komunalnych,
  o którym mowa w art. 43, w terminie 2 lat od dnia wejścia w życie ustawy.
                                        
                                    Art. 209.
Statki, o których mowa w art. 48, nieposiadające urządzeń zabezpieczających wody
przed zanieczyszczeniem, zostaną dostosowane do wymagań określonych w ustawie w
terminie dwóch lat od dnia wejścia w życie ustawy.
                                        
                                    Art. 210.
Wymagania dotyczące jakości wody w kąpieliskach określone w przepisach wydanych
na podstawie art. 50 ust. 3 muszą być, w odniesieniu do kąpielisk specjalnie
wyposażonych w tym celu, spełnione w okresie 2 lat od dnia wejścia w życie
ustawy.
                                        
                                    Art. 211.
1. Projekty planów, o których mowa w art. 113 ust. 1 pkt 1 i 2, Prezes
  Krajowego Zarządu opracuje w terminie do 5 lat od dnia wejścia w życie
  ustawy.
2. W terminie 2 lat od dnia wejścia w życie ustawy dyrektorzy regionalnych
  zarządów gospodarki wodnej sporządzą wykazy:
     1) wód powierzchniowych i podziemnych, które są lub mogą być w przyszłości
       wykorzystywane do zaopatrzenia ludności w wodę przeznaczoną do spożycia,
     2) wód powierzchniowych wykorzystywanych do celów rekreacyjnych, a w
       szczególności do kąpieli,
     3) wód powierzchniowych przeznaczonych do bytowania ryb, skorupiaków i
       mięczaków lub innych organizmów w warunkach naturalnych oraz
       umożliwiających migracje ryb,
     4) wód wrażliwych na zanieczyszczenie związkami azotu ze źródeł rolniczych
       oraz obszarów szczególnie narażonych, z których odpływ azotu ze źródeł
       rolniczych do tych wód należy ograniczyć.
3. W terminie 3 lat od dnia wejścia w życie ustawy dyrektorzy regionalnych
  zarządów sporządzą:
   1) analizy stanów zasobów wodnych w regionach wodnych,
   2) analizy ekonomiczne gospodarowania wodami w regionach wodnych.
4. W terminie 3 lat od dnia wejścia w życie ustawy utworzony zostanie kataster
  wodny uwzględniający treść istniejącego w dniu wejścia w życie ustawy
  katastru gospodarki wodnej oraz treść ksiąg wodnych.
5. Wojewodowie, niezwłocznie po wejściu w życie ustawy, przekażą księgi wodne
  właściwym terytorialnie dyrektorom regionalnych zarządów gospodarki wodnej.
                                        
                                    Art. 212.
Spółki wodne, które w dniu wejścia w życie ustawy wykonywały działalność, o
której mowa w art. 164 ust. 3, mogą prowadzić tę działalność nie dłużej niż 12
miesięcy od dnia wejścia w życie ustawy.
                                        
                                    Art. 213.
1. Z dniem wejścia w życie ustawy pracownicy zatrudnieni w dotychczasowym
  Biurze Gospodarki Wodnej stają się pracownikami Krajowego Zarządu. Do
  pracowników tych z dniem wejścia w życie ustawy stosuje się przepisy ustawy z
  dnia 18 grudnia 1998 r. o służbie cywilnej (Dz.U. z 1999 r. Nr 49, poz. 483,
  Nr 70, poz. 778 i Nr 110, poz. 1255).
2. Wynagrodzenia pracowników, o których mowa w ust. 1, z dniem wejścia w życie
  ustawy ustalone zostaną przez zastosowanie mnożników kwoty bazowej służącej
  do ustalenia wysokości wynagrodzenia zasadniczego członków korpusu służby
  cywilnej, określonych w przepisach wydanych na podstawie ustawy, o której
  mowa w ust. 1.
3. Z dniem wejścia w życie ustawy z pracownikami świadczącymi dotychczas pracę
  na innej podstawie niż umowa o pracę stosunek pracy nawiązany zostanie na
  podstawie umowy o pracę.
4. Z dniem wejścia w życie ustawy mienie znajdujące się w użytkowaniu Biura
  Gospodarki Wodnej staje się mieniem Krajowego Zarządu.
                                    Art. 214.
1. Do dnia wejścia w życie rozporządzenia wydanego na podstawie art. 3 ust. 3
  zadania dyrektorów regionalnych zarządów określone w ustawie, wykonują
  dyrektorzy dotychczasowych regionalnych zarządów gospodarki wodnej.
2. Z dniem wejścia w życie rozporządzenia, o którym mowa w ust. 1, mienie, o
  którym mowa w ustawie, stanowiące własność Skarbu Państwa, związane z
  gospodarką wodną, pozostające w trwałym zarządzie istniejących w dniu wejścia
  w życie ustawy regionalnych zarządów gospodarki wodnej, staje się mieniem
  będącym w trwałym zarządzie właściwych terytorialnie regionalnych zarządów
  utworzonych na podstawie tego rozporządzenia.
3. Mienie, wykorzystywane w dniu wejścia w życie rozporządzenia, o którym mowa
  w ust. 1, przez istniejące w dniu wejścia w życie ustawy regionalne zarządy
  gospodarki wodnej, staje się z tym dniem mieniem wykorzystywanym przez
  regionalne zarządy utworzone na podstawie tego rozporządzenia.
4. Podziału mienia, o którym mowa w ust. 2 i 3, pomiędzy utworzone regionalne
  zarządy dokona Prezes Krajowego Zarządu, stosownie do art. 3 ust. 3.
5. Przejęcie mienia, o którym mowa w ust. 2 i 3, następuje na podstawie
  protokołu zdawczo-odbiorczego.
                                        
                                    Art. 215.
1. Zobowiązania i wierzytelności dotychczasowych regionalnych zarządów
  gospodarki wodnej, stają się z dniem wejścia w życie rozporządzenia, o którym
  mowa art. 3 ust. 3, zobowiązaniami i wierzytelnościami regionalnych zarządów
  utworzonych na podstawie tego rozporządzenia.
2. W toczących się postępowaniach administracyjnych i sądowych, których stroną
  jest dyrektor istniejącego w dniu wejścia w życie ustawy regionalnego zarządu
  gospodarki wodnej stroną staje się dyrektor regionalnego zarządu utworzonego
  na podstawie rozporządzenia, o którym mowa w art. 3 ust. 3.
                                    Art. 216.
Pracownicy dotychczasowych regionalnych zarządów gospodarki wodnej stają się, z
dniem wejścia w życie rozporządzenia, o którym mowa w art. 3 ust. 3,
pracownikami utworzonych regionalnych zarządów na zasadach określonych w art.
23{1} Kodeksu pracy.
                                    Art. 217.
1. Z dniem wejścia w życie ustawy stanowiące własność Skarbu Państwa wody oraz
  grunty pokryte tymi wodami, przechodzą w trwały zarząd odpowiednio - urzędów
  morskich, regionalnych zarządów gospodarki wodnej, parków narodowych,
  stosownie do art. 11 ust. 1 pkt 1-3.
2. Przejście mienia, o którym mowa w ust. 1, stwierdza, na wniosek
  zainteresowanego, właściwy starosta wykonujący zadanie z zakresu
  administracji rządowej.
3. Przepisy ust. 1 i 2 nie dotyczą mienia w stosunku, do którego zostało
  ustanowione prawo użytkowania wieczystego.
4. Jeżeli mienie, o którym mowa w ust. 1, zostało przed dniem wejścia w życie
  ustawy oddane w użytkowanie, wydzierżawione lub wynajęte, z dniem wejścia w
  życie ustawy w prawa i obowiązki oddającego w użytkowanie, wydzierżawiającego
  lub wynajmującego, wstępują odpowiednio organy, o których mowa w art. 11 ust.
  1, z zastrzeżeniem ust. 5 i 6.
5. W terminie 10 lat od dnia wejścia w życie ustawy w stosunku do jezior
  zaliczonych do wód, o których mowa w art. 11 ust. 1 pkt 2 i 4, uprawnienia
  Skarbu Państwa w zakresie rybactwa śródlądowego, oraz wynikające z art. 14
  ust. 5, wykonuje Agencja Własności Rolnej Skarbu Państwa, na warunkach
  określonych przepisami ustawy z dnia 19 października 1991 r. o gospodarowaniu
  nieruchomościami rolnymi Skarbu Państwa (Dz.U. z 2001 r. Nr 57, poz. 603).
6. Po upływie terminu, o którym mowa w ust. 5, organy, o których mowa w art. 11
  ust. 1 pkt 2 i 4, wstępują z mocy prawa w miejsce Agencji Własności Rolnej
  Skarbu Państwa w umowy dzierżawy i inne, dotyczące wykonywania rybactwa
  śródlądowego.
7. Posiadacze gruntów służących do przedsięwzięć, o których mowa w art. 20 ust.
  1, nieposiadający do dnia wejścia w życie ustawy umów, o których mowa w ust.
  4, są obowiązani, w terminie 12 miesięcy od dnia wejścia w życie ustawy,
  wystąpić do właściwego organu o zawarcie umowy użytkowania.
                                    Art. 218.
Do czasu wydania przepisów wykonawczych przewidzianych w ustawie, nie dłużej
jednak niż przez 12 miesięcy od dnia wejścia w życie ustawy, stosuje się
dotychczasowe przepisy wykonawcze, o ile nie są z nią sprzeczne.
 
                                    Art. 219.
Traci moc ustawa z dnia 24 października 1974 r. - Prawo wodne (Dz.U. Nr 38, poz.
230, z 1980 r. Nr 3, poz. 6, z 1983 r. Nr 44, poz. 201, z 1989 r. Nr 26, poz.
139 i Nr 35, poz. 192, z 1990 r. Nr 34, poz. 198 i Nr 39, poz. 222, z 1991 r. Nr
32, poz. 131 i Nr 77, poz. 335, z 1993 r. Nr 40, poz. 183, z 1994 r. Nr 27, poz.
96, z 1995 r. Nr 47, poz. 243, z 1996 r. Nr 106, poz. 496, z 1997 r. Nr 47, poz.
299, Nr 88, poz. 554 i Nr 133, poz. 885, z 1998 r. Nr 106, poz. 668, z 2000 r.
Nr 12, poz. 136, Nr 89, poz. 991, Nr 109, poz. 1157 i Nr 120, poz. 1268 oraz z
2001 r. Nr 5, poz. 43 i Nr 72, poz. 747).
                                    Art. 220.
Ustawa wchodzi w życie z dniem 1 stycznia 2002 r., z wyjątkiem art. 2 ust. 3,
który wchodzi w życie z dniem 1 stycznia 2003 r.
