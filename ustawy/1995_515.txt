



                                    
Dz.U. z 1995 r. Nr 104, poz, 515                                 
                                    
                                    
                                    
                                    
                                USTAWA
                        z dnia 21 lipca 1995 r.
                                    
  o zmianie ustaw: o urzędzie Ministra Spraw Wewnętrznych, o Policji,
            o Urzędzie Ochrony Państwa, o Straży Granicznej
                      oraz niektórych innych ustaw
                                    
                                    
                                    
                                Art. 1.
W ustawie z dnia 6 kwietnia 1990 r. o urzędzie Ministra Spraw Wewnętrznych 
(Dz.U. Nr 30, poz. 181) wprowadza się następujące zmiany:
 1) w art. 1 ust. 3 otrzymuje brzmienie:
      "3. Minister Spraw Wewnętrznych wykonuje swoje uprawnienie naczelnego
         organu administracji państwowej w stosunku do właściwych 
         terenowych organów rządowej administracji ogólnej w dziedzinie 
         spraw społeczno-administracyjnych określonych w odrębnych 
         ustawach oraz w stosunku do organów samorządu terytorialnego - 
         w zakresie zleconych im zadań z tej dziedziny.";
 2) w art. 2 w ust. 1 po pkt 1 dodaje się pkt 1a w brzmieniu:
      "1a) podejmowanie rozstrzygnięć w zakresie powierzania Policji, 
          Urzędowi Ochrony Państwa i Straży Granicznej zadań w dziedzinie
          ochrony bezpieczeństwa państwa oraz bezpieczeństwa i 
          porządku publicznego określonych w odrębnych ustawach w razie
          wątpliwości dotyczących ich właściwości rzeczowej, z wyjątkiem
          czynności dochodzeniowo-śledczych,";
 3) w art. 6 wyrazy ", wywiad i kontrwywiad" zastępuje się wyrazami "i Wojskowe
   Służby Informacyjne";
 4) w art. 7 w ust. 2 po wyrazie "Policji" wyraz "oraz" zastępuje się przecinkiem,
   na końcu zdania skreśla się kropkę i dodaje wyrazy "oraz w art. 9a 
   ustawy z dnia 12 października 1990 r. o Straży Granicznej (Dz.U. Nr 78, 
   poz. 462, z 1991 r. Nr 94, poz. 422, z 1992 r. Nr 54, poz. 254, z 1993 r. Nr 
   12, poz. 52, z 1994 r. Nr 53, poz. 214 oraz z 1995 r. Nr 4, poz. 17, Nr 34, 
   poz. 163 i Nr 104, poz. 515).";
 5) po art. 7 dodaje się art. 7a w brzmieniu:
   "Art. 7a. W razie odmowy zwolnienia pracownika, funkcjonariusza,
             żołnierza resortu spraw wewnętrznych lub osoby udzielającej
             im pomocy w wykonywaniu czynności operacyjno-rozpoznawczych
             od obowiązku zachowania tajemnicy państwowej albo odmowy
             zezwolenia na udostępnienie dokumentów lub materiałów
             objętych tajemnicą państwową, pomimo żądania prokuratora
             lub sądu, zgłoszonego w związku z postępowaniem karnym
             o przestępstwo wymienione w art. 109 Kodeksu karnego lub
             o zbrodnię godzącą w życie ludzkie albo o występek
             przeciwko życiu i zdrowiu, gdy jego następstwem była
             śmierć człowieka, Minister Spraw Wewnętrznych przedstawia
             żądane dokumenty i materiały oraz wyjaśnienie Pierwszemu
             Prezesowi Sądu Najwyższego. Jeżeli Pierwszy Prezes Sądu
             Najwyższego stwierdzi, że uwzględnienie żądania prokuratora
             lub sądu jest konieczne dla prawidłowości postępowania
             karnego, Minister Spraw Wewnętrznych jest obowiązany zwolnić
             od zachowania tajemnicy lub udostępnić dokumenty i
             materiały objęte tajemnicą.";
 6) użyte w art. 2 w ust. 1 w pkt 1, w art. 2 w ust. 4, w art. 3 w ust. 3, w art. 6 
   i w art. 8 w ust. 3 w różnych przypadkach wyrazy "Straży Pożarnej" zastępuje
   się użytymi w odpowiednich przypadkach wyrazami "Państwowej 
   Straży Pożarnej".
                                    
                                Art. 2.
W ustawie z dnia 6 kwietnia 1990 r. o Policji (Dz.U. Nr 30, poz. 179, z 1991 r. 
Nr 94, poz. 422 i Nr 107, poz. 461, z 1992 r. Nr 54, poz. 254, z 1994 r. Nr 53, 
poz. 214 oraz z 1995 r. Nr 4, poz. 17 i Nr 34, poz. 163) wprowadza się następujące
zmiany:
 1) w art. 1:
    a) ust. 1 otrzymuje brzmienie:
      "1. Tworzy się Policję jako umundurowaną i uzbrojoną formację służącą
         społeczeństwu i przeznaczoną do ochrony bezpieczeństwa 
         ludzi oraz do utrzymywania bezpieczeństwa i porządku publicznego.",
    b) po ust. 1 dodaje się ust. 1a w brzmieniu:
      "1a. Nazwa "Policja" przysługuje wyłącznie formacji, o której mowa w 
          ust. 1.",
    c) w ust. 2:
       - w pkt 1 wyraz "obywateli" zastępuje się wyrazem "ludzi",
       - pkt 2 otrzymuje brzmienie:
          "2) ochrona bezpieczeństwa i porządku publicznego, w tym zapewnienie
             spokoju w miejscach publicznych oraz w środkach 
             publicznego transportu i komunikacji publicznej, w ruchu 
             drogowym i na wodach przeznaczonych do powszechnego 
             korzystania,",
       - w pkt 3 skreśla się wyraz "zainteresowanymi",
       - pkt 5 otrzymuje brzmienie:
          "5) nadzór nad strażami gminnymi (miejskimi) tworzonymi na 
             podstawie ustawy oraz nad specjalistycznymi uzbrojonymi 
             formacjami ochronnymi w zakresie określonym w odrębnych 
             przepisach,";
 2) w art. 3 wyrazy "Organy terenowej administracji państwowej" zastępuje się 
   wyrazami "Terenowe organy rządowej administracji ogólnej";
 3) art. 4 otrzymuje brzmienie:
    "Art. 4. 1. Policja składa się z następujących rodzajów służb: 
                kryminalnej, prewencyjnej oraz wspomagającej działalność
                Policji w zakresie organizacyjnym, logistycznym i
                technicznym.
              2. W skład Policji wchodzi policja sądowa. Szczegółowy zakres
                zadań i zasady organizacji policji sądowej określa, 
                w drodze rozporządzenia, Minister Spraw Wewnętrznych,
                w porozumieniu z Ministrem Sprawiedliwości.
              3. W skład Policji wchodzą również:
                 1) Wyższa Szkoła Policji, ośrodki szkolenia i szkoły policyjne,
                 2) wyodrębnione oddziały prewencji i pododdziały antyterrorystyczne.
              4. Komendant Główny Policji, za zgodą Ministra Spraw 
                Wewnętrznych, może powoływać, w uzasadnionych 
                przypadkach, inne niż wymienione w ust. 1 rodzaje 
                służb, określając ich właściwość terytorialną, organizację 
                i zakres działania.";
 4) po art. 4 dodaje się art. 4a w brzmieniu:
   "Art. 4a. Pracownicy na stanowiskach administracyjnych, technicznych
             i gospodarczych w komendach i komisariatach Policji,
             z wyjątkiem stanowisk określonych przez Komendanta
             Głównego Policji, są zatrudniani na zasadach określonych
             w przepisach o pracownikach urzędów państwowych.";
 5) art. 5-7 otrzymują brzmienie:
    "Art. 5. 1. Centralnym organem administracji państwowej, właściwym
                w sprawach ochrony bezpieczeństwa ludzi oraz utrzymania
                bezpieczeństwa i porządku publicznego, jest Komendant
                Główny Policji podległy Ministrowi Spraw Wewnętrznych.
              2. Komendant Główny Policji jest przełożonym wszystkich 
                funkcjonariuszy Policji, zwanych dalej "policjantami".
              3. Komendanta Głównego Policji powołuje i odwołuje Prezes
                Rady Ministrów na wniosek Ministra Spraw Wewnętrznych,
                po zasięgnięciu opinii Politycznego Komitetu 
                Doradczego przy Ministrze Spraw Wewnętrznych.
              4. Zastępcę Komendanta Głównego Policji powołuje i odwołuje
                Minister Spraw Wewnętrznych na wniosek Komendanta
                Głównego Policji.
              5. W razie zwolnienia stanowiska Komendanta Głównego 
                Policji, Minister Spraw Wewnętrznych, do czasu powołania
                nowego komendanta, powierza pełnienie obowiązków
                Komendanta Głównego Policji, na okres nie dłuższy 
                niż 3 miesiące, jednemu z jego zastępców.
              6. W razie czasowej niemożności sprawowania funkcji 
                przez Komendanta Głównego Policji, Minister Spraw 
                Wewnętrznych, do czasu ustania przeszkody w sprawowaniu
                tej funkcji przez dotychczasowego komendanta, 
                jednak na okres nie dłuższy niż 6 miesięcy, powierza 
                pełnienie obowiązków Komendanta Głównego Policji 
                jednemu z jego zastępców.
     Art. 6. 1. Terenowymi organami Policji są:
                 1) komendanci wojewódzcy Policji,
                 2) komendanci rejonowi Policji,
                 3) komendanci komisariatów Policji.
              2. Komendantów wojewódzkich Policji powołuje i odwołuje 
                Minister Spraw Wewnętrznych na wniosek Komendanta 
                Głównego Policji, po zasięgnięciu opinii wojewody oraz 
                sejmiku samorządowego właściwego dla danego województwa.
              3. W razie zwolnienia stanowiska komendanta wojewódzkiego
                Policji, Minister Spraw Wewnętrznych, do czasu 
                powołania nowego komendanta, powierza pełnienie 
                obowiązków komendanta wojewódzkiego Policji, na 
                okres nie dłuższy niż 3 miesiące, jednemu z jego zastępców.
              4. W razie czasowej niemożności sprawowania funkcji 
                przez komendanta wojewódzkiego Policji, Minister 
                Spraw Wewnętrznych, do czasu ustania przeszkody w 
                sprawowaniu tej funkcji przez dotychczasowego komendanta,
                powierza pełnienie obowiązków komendanta wojewódzkiego
                Policji jednemu z jego zastępców.
              5. Komendantów rejonowych Policji powołuje i odwołuje 
                Komendant Główny Policji na wniosek komendanta wojewódzkiego,
                po zasięgnięciu opinii wojewody oraz sejmiku
                samorządowego właściwego dla danego województwa.
              6. W razie zwolnienia stanowiska komendanta rejonowego 
                Policji, Komendant Główny Policji, do czasu powołania 
                nowego komendanta, powierza pełnienie obowiązków 
                komendanta rejonowego Policji, na okres nie dłuższy niż 
                3 miesiące, jednemu z jego zastępców.
              7. W razie czasowej niemożności sprawowania funkcji 
                przez komendanta rejonowego Policji, Komendant Główny
                Policji, do czasu ustania przeszkody w sprawowaniu 
                tej funkcji przez dotychczasowego komendanta, powierza
                pełnienie obowiązków komendanta rejonowego Policji
                jednemu z jego zastępców.
              8. Komendantów komisariatów Policji powołuje i odwołuje 
                komendant wojewódzki Policji na wniosek komendanta 
                rejonowego Policji, po zasięgnięciu opinii właściwych rad 
                gmin.
              9. W razie zwolnienia stanowiska komendanta komisariatu, 
                komendant wojewódzki Policji, do czasu powołania nowego
                komendanta, powierza pełnienie obowiązków komendanta
                komisariatu, na okres nie dłuższy niż 3 miesiące,
                jednemu z jego zastępców, a w razie braku zastępców,
                innemu policjantowi.
             10. W razie czasowej niemożności sprawowania funkcji przez 
                komendanta komisariatu, komendant wojewódzki Policji, 
                do czasu ustania przeszkody w sprawowaniu tej funkcji 
                przez dotychczasowego komendanta, powierza pełnienie 
                obowiązków komendanta komisariatu jednemu z jego 
                zastępców, a w razie braku zastępców, innemu policjantowi.
             11. Komendanci wojewódzcy i rejonowi Policji są przełożonymi
                wszystkich policjantów na terenie swojego działania.
             12. Komendant Główny Policji oraz komendanci wojewódzcy 
                i rejonowi Policji wykonują swoje zadania przy pomocy 
                podległych im urzędów, zwanych "komendami", a komendanci
                komisariatów - przy pomocy podległych im komisariatów.
     Art. 7. 1. Komendant Główny Policji określa:
                 1) organizację i zakres działania komend, komisariatów 
                   i innych jednostek organizacyjnych Policji,
                 2) metody i formy wykonywania zadań przez poszczególne
                   służby policyjne, w zakresie nie objętym innymi
                   przepisami wydanymi na podstawie ustawy,
                 3) właściwość terytorialną komend rejonowych Policji,
                 4) szczegółowe zasady szkolenia policjantów, 
                 5) szczegółowe zasady szkolenia zwierząt wykorzystywanych
                   do realizacji zadań Policji, a także normy 
                   ich wyżywienia,
                 6) szczegółowe warunki bezpieczeństwa i higieny służby,
                   po konsultacji z Państwową Inspekcją Pracy.
              2. Komendant wojewódzki Policji określa właściwość terytorialną
                komisariatów Policji na terenie swojego działania.
              3. Komendant Główny Policji może tworzyć ośrodki szkolenia
                i szkoły policyjne oraz określa ich programy nauczania.";
 6) w art. 8:
    a) w ust. 1 wyrazy "Komendant Główny Policji" zastępuje się wyrazami 
      "Komendant wojewódzki Policji po uzgodnieniu z Komendantem 
      Głównym Policji",
    b) w ust. 2 wyraz "mianuje" zastępuje się wyrazem "powołuje",
    c) ust. 3 skreśla się;
 7) skreśla się art. 9;
 8) art. 10 i 11 otrzymują brzmienie:
   "Art. 10. 1. Komendanci Policji składają roczne sprawozdania ze swojej
                działalności, a także informacje o stanie porządku
                i bezpieczeństwa publicznego właściwym wojewodom, sejmikom
                samorządowym i radom gmin. W razie zagrożenia 
                bezpieczeństwa publicznego lub niebezpiecznego zakłócenia
                porządku publicznego, sprawozdania i informacje składa
                się tym organom niezwłocznie na każde ich żądanie.
              2. W zakresie wykrywania przestępstw i ścigania ich sprawców
                sprawozdania i informacje, o których mowa w ust. 
                1, mogą być przekazywane wyłącznie sądom i prokuratorom,
                na ich żądanie.
    Art. 11. Właściwe organy Policji, na żądanie wojewody, wójta lub 
             burmistrza (prezydenta) miasta, są obowiązane do przywrócenia
             stanu zgodnego z porządkiem prawnym lub podjęcia działań
             zapobiegających naruszaniu prawa.";
 9) w art. 12 dodaje się pkt 6 w brzmieniu:
      "6) wzór i tryb nadawania sztandaru jednostkom organizacyjnym Policji.";
10) w art. 13:
    a) w ust. 1 skreśla się wyraz "lokalnej",
    b) w ust. 2 skreśla się wyrazy "z rozdziałem na poszczególne korpusy";
11) po art. 13 dodaje się art. 13a i 13b w brzmieniu:
  "Art. 13a. 1. Środki finansowe w wysokości 20% wpływów uzyskanych
                przez Skarb Państwa tytułem przepadku rzeczy pochodzących
                z ujawnionych przez Policję przestępstw przeciwko
                mieniu, gospodarczych i skarbowych przeznacza się na
                usprawnienie funkcjonowania Policji i nagrody dla
                policjantów, którzy przyczynili się bezpośrednio do
                ujawnienia tych przestępstw.
              2. Minister Spraw Wewnętrznych, w porozumieniu z Ministrem
                Finansów i Ministrem Sprawiedliwości, określi, w 
                drodze rozporządzenia, tryb gospodarowania środkami, 
                o których mowa w ust. 1, oraz zasady przyznawania nagród
                wymienionych w ust. 1.
   Art. 13b. Dzień 24 lipca ustanawia się Świętem Policji.";
12) w art. 14:
    a) w ust. 1 skreśla się zdanie drugie,
    b) w ust. 3 wyraz "obywateli" zastępuje się wyrazem "ludzkiej",
    c) dodaje się ust. 4 i 5 w brzmieniu:
      "4. Policja może, w zakresie koniecznym do wykonywania jej ustawowych
         zadań, korzystać z informacji o osobie, uzyskanych przez 
         Urząd Ochrony Państwa i Straż Graniczną w czasie wykonywania 
         czynności operacyjno-rozpoznawczych. 
       5. Minister Spraw Wewnętrznych określi zakres, warunki i tryb przekazywania
         Policji informacji o osobie, uzyskanych przez Urząd 
         Ochrony Państwa i Straż Graniczną w czasie wykonywania czynności
         operacyjno-rozpoznawczych.";
 13) w art. 15:
    a) w ust. 1:
       - po pkt 2 dodaje się pkt 2a w brzmieniu:
          "2a) zatrzymywania osób pozbawionych wolności, które na podstawie
              zezwolenia właściwego organu opuściły areszt śledczy
              albo zakład karny i w wyznaczonym terminie nie powróciły
              do niego,",
       - pkt 6 otrzymuje brzmienie:
          "6) żądania niezbędnej pomocy od instytucji państwowych, organów
             administracji rządowej i samorządu terytorialnego oraz 
             jednostek gospodarczych prowadzących działalność w zakresie
             użyteczności publicznej; wymienione instytucje, organy i 
             jednostki obowiązane są, w zakresie swojego działania, do 
             udzielenia tej pomocy, w zakresie obowiązujących przepisów 
             prawa,",
       - dodaje się pkt 7 w brzmieniu:
          "7) zwracania się o niezbędną pomoc do innych jednostek gospodarczych
             i organizacji społecznych, jak również zwracania 
             się w nagłych wypadkach do każdej osoby o udzielenie doraźnej
             pomocy, w ramach obowiązujących przepisów prawa.",
    b) w ust. 8 wyrazy "ust. 1 pkt 1, 3, 5 i 6" zastępuje się wyrazami "ust. 1 
      pkt 1, 2a, 3 i 5-7",
    c) dodaje się ust. 9 i 10 w brzmieniu:
      "9. Minister Spraw Wewnętrznych oraz Minister Zdrowia i Opieki 
         Społecznej określą tryb przeprowadzania badań lekarskich, o których
         mowa w ust. 5.
      10. Minister Spraw Wewnętrznych określa warunki, jakim powinny 
         odpowiadać pomieszczenia w jednostkach organizacyjnych Policji, 
         przeznaczone dla osób zatrzymanych.";
14) w art. 16:
    a) w ust. 1 pkt 5 otrzymuje brzmienie:
       "5) pociski niepenetracyjne, miotane z  broni palnej.",
    b) skreśla się ust. 3;
15) w art. 17 ust. 1 otrzymuje brzmienie:
      "1. Jeżeli środki przymusu bezpośredniego, wymienione w art. 16 ust. 
         1, okazały się niewystarczające lub ich użycie, ze względu na okoliczności
         danego zdarzenia, nie jest możliwe, policjant ma prawo 
         użycia broni palnej wyłącznie:
          1) w celu odparcia bezpośredniego i bezprawnego zamachu na 
            życie, zdrowie lub wolność policjanta lub innej osoby oraz w 
            celu przeciwdziałania czynnościom zmierzającym bezpośrednio
            do takiego zamachu,
          2) przeciwko osobie nie podporządkowującej się wezwaniu do 
            natychmiastowego porzucenia broni lub innego niebezpiecznego
            narzędzia, którego użycie zagrozić może życiu, zdrowiu 
            lub wolności policjanta albo innej osoby,
          3) przeciwko osobie, która usiłuje bezprawnie, przemocą odebrać
            broń palną policjantowi lub innej osobie uprawnionej do 
            posiadania broni palnej,
          4) w celu odparcia niebezpiecznego bezpośredniego, gwałtownego
            zamachu na obiekty i urządzenia ważne dla bezpieczeństwa
            lub obronności państwa, na siedziby naczelnych organów 
            władzy, naczelnych i centralnych organów administracji państwowej
            albo wymiaru sprawiedliwości, na obiekty gospodarki 
            lub kultury narodowej oraz na przedstawicielstwa dyplomatyczne
            i urzędy konsularne państw obcych albo organizacji międzynarodowych,
            a także na obiekty dozorowane przez uzbrojoną
            formację ochronną utworzoną na podstawie odrębnych 
            przepisów,
          5) w celu odparcia zamachu na mienie, stwarzającego jednocześnie
            bezpośrednie zagrożenie dla życia, zdrowia lub wolności 
            człowieka,
          6) w bezpośrednim pościgu za osobą, wobec której użycie broni 
            było dopuszczalne w przypadkach określonych w pkt 1-3 i 5, 
            albo za osobą, wobec której istnieje uzasadnione podejrzenie 
            popełnienia zabójstwa, zamachu terrorystycznego, uprowadzenia
            osoby w celu wymuszenia okupu lub określonego zachowania,
            rozboju, kradzieży rozbójniczej, wymuszenia rozbójniczego,
            umyślnego ciężkiego uszkodzenia ciała, zgwałcenia, 
            podpalenia lub umyślnego sprowadzenia w inny sposób niebezpieczeństwa
            powszechnego dla życia albo zdrowia,
          7) w celu ujęcia osoby, o której mowa w pkt 6, jeśli schroniła się 
            ona w miejscu trudno dostępnym, a z okoliczności towarzyszących
            wynika, że może użyć broni palnej lub innego niebezpiecznego
            narzędzia, którego użycie zagrozić może życiu lub 
            zdrowiu,
          8) w celu odparcia gwałtownego, bezpośredniego i bezprawnego 
            zamachu na konwój ochraniający osoby, dokumenty zawierające
            wiadomości stanowiące tajemnicę państwową, pieniądze 
            albo inne przedmioty wartościowe,
          9) w celu ujęcia lub udaremnienia ucieczki osoby zatrzymanej, 
            tymczasowo aresztowanej lub odbywającej karę pozbawienia 
            wolności, jeśli:
             a) ucieczka osoby pozbawionej wolności stwarza zagrożenie 
               dla życia albo zdrowia ludzkiego,
             b) istnieje uzasadnione podejrzenie, że osoba pozbawiona 
               wolności może użyć broni palnej, materiałów wybuchowych
               lub niebezpiecznego narzędzia,
             c) pozbawienie wolności nastąpiło w związku z uzasadnionym
               podejrzeniem lub stwierdzeniem popełnienia przestępstw,
               o których mowa w pkt 6.";
16) w art. 18 w ust. 1 pkt 3 otrzymuje brzmienie:
      "3) bezpośredniego zagrożenia obiektów lub urządzeń, o których mowa
         w art. 17 ust. 1 pkt 4,";
17) art. 19 otrzymuje brzmienie:
   "Art. 19. 1. Przy wykonywaniu czynności operacyjno-rozpoznawczych,
                w zakresie nie objętym przepisami Kodeksu postępowania
                karnego, podejmowanych przez Policję w celu zapobieżenia
                lub wykrycia przestępstw umyślnych, ściganych z 
                oskarżenia publicznego:
                 1) przeciwko życiu,
                 2) spowodowania ciężkiego uszkodzenia ciała lub ciężkiego
                   rozstroju zdrowia, 
                 3) pozbawienia człowieka wolności w celu wymuszenia 
                   okupu lub zachowania określonego w art. 211 Kodeksu
                   karnego,
                 4) przeciwko bezpieczeństwu powszechnemu, określonych
                   w art. 136 § 1, art. 138 § 1 i art. 140 § 1 Kodeksu
                   karnego, a także przygotowania do przestępstw
                   określonych w tych przepisach,
                 5) nielegalnego wytwarzania, posiadania lub obrotu 
                   bronią, amunicją, materiałami wybuchowymi, środkami
                   odurzającymi lub psychotropowymi oraz materiałami
                   jądrowymi i promieniotwórczymi,
                 6) gospodarczych, powodujących znaczną szkodę majątkową,
                   przeciwko mieniu znacznej wartości lub 
                   skarbowych, polegających na uszczupleniu podatku 
                   lub innej należności Skarbu Państwa w znacznej 
                   wartości,
                 7) przyjmowania lub wręczania korzyści majątkowej w 
                   wielkich rozmiarach w związku z pełnioną funkcją 
                   publiczną lub związaną ze szczególną odpowiedzialnością,
                 8) podrabiania, przerabiania pieniędzy i papierów wartościowych
                   oraz puszczania ich w obieg,
                 9) określonych w art. 276 Kodeksu karnego,
                10) ściganych na mocy umów i porozumień międzynarodowych
              - Minister Spraw Wewnętrznych, po uzyskaniu pisemnej 
                zgody Prokuratora Generalnego, może zarządzić, na 
                czas określony, kontrolę korespondencji, a także stosowanie
                środków technicznych umożliwiających uzyskiwanie
                w sposób tajny informacji oraz utrwalanie dowodów. 
                Minister Spraw Wewnętrznych bieżąco informuje Prokuratora
                Generalnego o przeprowadzanych czynnościach 
                oraz o ich wyniku.
              2. W przypadkach nie cierpiących zwłoki, gdy mogłoby to 
                spowodować utratę informacji lub zatarcie dowodów 
                przestępstwa, Minister Spraw Wewnętrznych może, na 
                czas określony, zarządzić kontrolę korespondencji lub 
                stosowanie środków technicznych, o których mowa w 
                ust. 1, jednocześnie zwracając się do Prokuratora Generalnego
                o wyrażenie na to zgody.
              3. W razie nie wyrażenia przez Prokuratora Generalnego w 
                ciągu 24 godzin zgody, o której mowa w ust. 2, Minister 
                Spraw Wewnętrznych nakazuje natychmiastowe wstrzymanie
                kontroli korespondencji lub stosowania środków 
                technicznych oraz zarządza protokolarne, komisyjne zniszczenie
                zgromadzonych w ten sposób materiałów.
              4. Czynności określone w ust. 1 i 2 mogą być podjęte tylko 
                wówczas, gdy inne środki okazały się bezskuteczne albo 
                zachodzi wysokie prawdopodobieństwo, że będą nieskuteczne
                lub nieprzydatne do wykrycia przestępstwa, ujawnienia
                jego sprawców i ujawnienia oraz zabezpieczenia 
                dowodów.
              5. W przypadku potwierdzenia informacji o przestępstwie 
                określonym w ust. 1, Minister Spraw Wewnętrznych 
                przekazuje Prokuratorowi Generalnemu materiały uzyskane
                w wyniku czynności, o których mowa w ust. 1 i 2, z 
                wnioskiem o wszczęcie postępowania karnego.
              6. Materiały uzyskane w wyniku czynności, o których mowa 
                w ust. 1, które nie stanowią informacji potwierdzających 
                zaistnienie przestępstwa, podlegają niezwłocznemu, protokolarnemu,
                komisyjnemu zniszczeniu.
              7. Minister Spraw Wewnętrznych, w porozumieniu z Ministrem
                Sprawiedliwości i Ministrem Łączności, określa 
                sposób przeprowadzania i dokumentowania czynności 
                oraz rodzaje środków technicznych, o których mowa w 
                ust. 1 i 2.";
 18) po art. 19 dodaje się art. 19a i 19b w brzmieniu:
  "Art. 19a. 1. W sprawach o przestępstwa umyślne:
                 1) pozbawienia człowieka wolności w celu wymuszenia 
                   okupu lub zachowania określonego w art. 211 Kodeksu
                   karnego,
                 2) przeciwko bezpieczeństwu powszechnemu, określone
                   w art. 136 § 1, art. 138 § 1 i art. 140 § 1 Kodeksu
                   karnego, a także przygotowania do przestępstw 
                   określonych w tych przepisach,
                 3) nielegalnego wytwarzania, posiadania lub obrotu 
                   bronią, amunicją, materiałami wybuchowymi, środkami
                   odurzającymi lub psychotropowymi oraz materiałami
                   jądrowymi i promieniotwórczymi,
                 4) gospodarcze, powodujące znaczną szkodę majątkową,
                   przeciwko mieniu znacznej wartości lub skarbowe,
                   polegające na uszczupleniu podatku lub innej 
                   należności Skarbu Państwa w znacznej wartości,
                 5) przyjmowania lub wręczania korzyści majątkowej w 
                   wielkich rozmiarach w związku z pełnioną funkcją 
                   publiczną lub związaną ze szczególną odpowiedzialnością,
                 6) podrabiania, przerabiania pieniędzy i papierów wartościowych
                   oraz puszczania ich w obieg,
                 7) określone w art. 276 Kodeksu karnego
              - czynności operacyjno-rozpoznawcze zmierzające do 
                sprawdzenia uzyskanych wcześniej, wiarygodnych informacji
                o przestępstwie oraz wykrycia sprawców i uzyskania
                dowodów mogą polegać na dokonaniu w sposób niejawny
                nabycia lub przejęcia przedmiotów pochodzących 
                z przestępstwa, ulegających przepadkowi, albo których 
                wytwarzanie, posiadanie, przewożenie lub którymi obrót 
                są zabronione, a także przyjęciu lub wręczeniu korzyści 
                majątkowej.
              2. Minister Spraw Wewnętrznych bieżąco informuje Prokuratora
                Generalnego o przeprowadzanych czynnościach 
                oraz o ich wyniku.
              3. W czasie wykonywania czynności, o których mowa w ust. 
                1, mogą być stosowane kontrola korespondencji i środki 
                techniczne na zasadach określonych w art. 19.
              4. Czynności określone w ust. 1 nie mogą polegać na kierowaniu
                działaniami wyczerpującymi znamiona czynu 
                zabronionego ustawą. W odniesieniu do czynów dotyczących
                przyjęcia lub wręczenia korzyści majątkowej nie 
                mogą również polegać na nakłanianiu do udzielenia lub 
                przyjęcia takiej korzyści.
              5. Przepisy art. 19 ust. 2-6 stosuje się odpowiednio.
              6. Minister Spraw Wewnętrznych, w porozumieniu z Ministrem
                Sprawiedliwości, określi sposób przeprowadzania i 
                dokumentowania czynności, o których mowa w ust. 1.
   Art. 19b. 1. Przy wykonywaniu czynności operacyjno-rozpoznawczych,
                podejmowanych w celu udokumentowania przestępstw
                określonych w art. 19 ust. 1 pkt 5, 6, 8 i 10 albo w celu
                ustalenia tożsamości osób uczestniczących w tych
                przestępstwach lub przejęcia przedmiotów przestępstwa,
                Minister Spraw Wewnętrznych może przed wszczęciem 
                postępowania karnego zarządzić niejawne nadzorowanie
                przemieszczania, przechowywania i obrotu przedmiotami
                przestępstwa, jeżeli nie stworzy to zagrożenia dla życia
                lub zdrowia ludzkiego.
              2. O wydanym w trybie ust. 1 zarządzeniu należy niezwłocznie
                poinformować Prokuratora Generalnego, którego 
                także informuje się o przebiegu i wynikach podjętych 
                czynności. Prokurator Generalny może nakazać zaniechanie
                tych czynności.
              3. Stosownie do zarządzenia, o którym mowa w ust. 1, organy
                i instytucje państwowe są obowiązane dopuścić do 
                dalszego przewozu przesyłki zawierające przedmioty 
                przestępstwa w stanie nienaruszonym lub po ich usunięciu,
                albo zastąpieniu w całości lub w części.
              4. Minister Spraw Wewnętrznych, w porozumieniu z Ministrem
                Sprawiedliwości, określi sposób przeprowadzania i 
                dokumentowania czynności, o których mowa w ust. 1.";
19) w art. 20:
    a) skreśla się wyrazy "ust. 1",
    b) dotychczasową treść oznacza się jako ust. 1,
    c) dodaje się ust. 2 i 3 w brzmieniu:
      "2. Policja może pobierać, gromadzić i wykorzystywać w celach wykrywczych
         i identyfikacyjnych odciski linii papilarnych, zdjęcia oraz 
         inne dane o osobach podejrzanych o popełnienie przestępstw 
         umyślnych, ściganych z oskarżenia publicznego, a także o osobach 
         o nie ustalonej tożsamości lub usiłujących ukryć swoją tożsamość.
       3. Komendant Główny Policji określa sposób prowadzenia zbiorów 
         danych identyfikacyjnych, o których mowa w ust. 2.";
20) po art. 20 dodaje się art. 20a i 20b w brzmieniu:
  "Art. 20a. 1. W związku z wykonywaniem zadań wymienionych w art. 1 
                ust. 2 Policja zapewnia ochronę form i metod realizacji
                zadań, informacji oraz własnych obiektów i danych
                identyfikujących policjantów.
              2. Przy wykonywaniu czynności operacyjno-rozpoznawczych 
                policjanci mogą posługiwać się dokumentami, które 
                uniemożliwiają ustalenie danych identyfikujących policjanta
                oraz środków, którymi posługuje się przy wykonywaniu
                zadań służbowych.
              3. W szczególnie uzasadnionych przypadkach przepis ust. 2 
                może mieć zastosowanie do osób, o których mowa w 
                art. 22 ust. 1.
              4. Minister Spraw Wewnętrznych określi szczegółowe zasady
                i tryb wydawania, posługiwania się, a także przechowywania
                dokumentów, o których mowa w ust. 2.
   Art. 20b. Udzielenie informacji o szczegółowych formach, zasadach
             i organizacji czynności operacyjno-rozpoznawczych, a także 
             o prowadzonych czynnościach oraz o stosowanych środkach i
             metodach ich realizacji może nastąpić wyłącznie w przypadku, 
             gdy istnieje uzasadnione podejrzenie popełnienia przestępstwa
             ściganego z oskarżenia publicznego w związku z wykonywaniem
             tych czynności. W takim przypadku udzielenie informacji
             następuje w trybie określonym w art. 7a ustawy o urzędzie
             Ministra Spraw Wewnętrznych.";
21) w art. 21:
    a) ust. 1 otrzymuje brzmienie:
      "1. Udzielanie informacji o osobie, uzyskanych w czasie wykonywania 
         czynności operacyjno-rozpoznawczych oraz w trybie, o którym 
         mowa w art. 14 ust. 4, dozwolone jest wyłącznie na żądanie sądu 
         lub  prokuratora, a wykorzystanie tych informacji może nastąpić 
         tylko w celu ścigania karnego.",
    b) w ust. 2 po wyrazach "określonemu organowi" dodaje się wyrazy "albo 
      obowiązek taki wynika z umów lub porozumień międzynarodowych.";
22) w art. 22:
    a) w ust. 1 wyraz "obywateli" zastępuje się wyrazem "osób" oraz dodaje 
      się zdanie w brzmieniu: "Zabronione jest ujawnianie danych o osobie 
      udzielającej pomocy Policji, w zakresie czynności operacyjno-rozpoznawczych.",
    b) po ust. 1 dodaje się ust. 1a i 1b w brzmieniu:
         "1a. Ujawnienie danych o osobie, o której mowa w ust. 1, może 
             nastąpić jedynie w przypadkach i trybie określonych w art. 
             7a ustawy o urzędzie Ministra Spraw Wewnętrznych.
          1b. Dane o osobie, o której mowa w ust. 1, mogą być ujawnione 
             na żądanie prokuratora, także w razie uzasadnionego podejrzenia
             popełnienia przez tę osobę przestępstwa ściganego z 
             oskarżenia publicznego w związku z wykonywaniem czynności
             operacyjno-rozpoznawczych; ujawnienie tych danych następuje
             w trybie określonym w art. 7a ustawy o urzędzie Ministra
             Spraw Wewnętrznych.",
    c) w ust. 2 wyraz "obywatelom" zastępuje się wyrazem "osobom";
 23) po rozdziale 3 dodaje się rozdział 3a w brzmieniu:
                              "Rozdział 3a
                      Bandera i znaki rozpoznawcze
   Art. 22a. Jednostki pływające Policji podnoszą jako banderę flagę
             państwową z godłem Rzeczypospolitej Polskiej, określoną
             w odrębnych przepisach.
   Art. 22b. 1. W czasie wykonywania zadań określonych w ustawie 
                jednostki pływające Policji podnoszą, niezależnie od
                bandery, flagę Policji.
              2. Minister Spraw Wewnętrznych określi wzór flagi Policji, 
                okoliczności i warunki jej podnoszenia oraz sposób 
                oznakowania jednostek pływających i statków  powietrznych,
                a także znaki rozpoznawcze używane na nich 
                przez Policję w nocy.";
 24) rozdział 4 otrzymuje brzmienie:
                       "Straże gminne (miejskie)
    Art. 23. 1. W gminach mogą być tworzone umundurowane  straże 
                gminne (miejskie). O utworzeniu straży stanowi rada 
                gminy w drodze uchwały, po uprzednim porozumieniu z 
                właściwym komendantem wojewódzkim Policji.
              2. Gminy sąsiadujące mogą zawrzeć, po uzgodnieniu z 
                właściwym komendantem wojewódzkim Policji, porozumienie
                o utworzeniu wspólnej straży gminnej (miejskiej). 
                W porozumieniu ustala się w szczególności zasięg terytorialny
                działania straży i sposób jej finansowania przez 
                zainteresowane gminy oraz wyznacza się radę gminy, 
                która nada statut straży i której straż będzie podlegać.
              3. W mieście, które jest obligatoryjnym związkiem komunalnym,
                straż miejska może być utworzona tylko przez radę
                miasta. Przepisy ust. 1 i art. 24 ust. 1 stosuje się odpowiednio.
              4. Rada Ministrów, w drodze rozporządzenia, określa 
                szczegółowe zasady współpracy Policji ze strażami 
                gminnymi (miejskimi) oraz zakres, w jakim Komendant 
                Główny Policji sprawuje fachowy nadzór nad tymi strażami
                i udziela im pomocy.
              5. Minister Łączności, w porozumieniu z Ministrem Spraw 
                Wewnętrznych, ustala zasady korzystania z częstotliwości 
                radiowych przez straże gminne (miejskie).
    Art. 24. 1. Szczegółowy zakres zadań, obowiązków i uprawnień straży
                gminnych (miejskich), a także ich strukturę, umundurowanie,
                dystynkcje i uzbrojenie określa statut straży, nadawany 
                przez radę gminy, po porozumieniu z Ministrem Spraw 
                Wewnętrznych.
              2. Minister Spraw Wewnętrznych, w porozumieniu z Ministrem
                - Szefem Urzędu Rady Ministrów, ustali wzorcowy 
                statut straży gminnych (miejskich).
              3. Funkcjonariusze straży gminnych (miejskich) wykonują 
                wyłącznie czynności administracyjno-porządkowe oraz 
                niezbędne czynności mające na celu fizyczne zabezpieczenie
                miejsca zdarzenia.
              4. Funkcjonariusze straży gminnych (miejskich), wykonując 
                czynności, o których mowa w ust. 3, mają prawo do 
                oskarżania przed kolegium do spraw wykroczeń oraz 
                dokonywania czynności sprawdzających, ale tylko w zakresie
                spraw, w których wnioski o ukaranie do kolegium 
                złożyła straż gminna (miejska).
              5. Funkcjonariusze straży gminnych (miejskich) mogą stosować
                następujące środki przymusu bezpośredniego:
                 1) fizyczne, techniczne i chemiczne środki służące do 
                   obezwładniania bądź konwojowania osób,
                 2) pałki służbowe,
                 3) psy służbowe obronne.
              6. Do straży gminnych (miejskich), w zakresie wykonywania 
                czynności, o których mowa w ust. 3, stosuje się odpowiednio
                przepisy rozdziałów 1-3 niniejszej ustawy dotyczące
                Policji, z wyjątkiem art. 15 ust. 1 pkt 6, art. 16 ust. 
                1 oraz art. 17 i 18.
   Art. 24a. 1. Koszty związane z funkcjonowaniem straży gminnych 
                (miejskich) są pokrywane ze środków samorządu terytorialnego.
              2. Prawa i obowiązki funkcjonariuszy straży gminnych 
                (miejskich) regulują przepisy o pracownikach samorządowych.
                Funkcjonariusz straży gminnej (miejskiej) korzysta
                z ochrony prawnej przysługującej funkcjonariuszom
                publicznym";
25) w art. 25:
    a) dotychczasowa treść otrzymuje oznaczenie ust. 1 i brzmienie:
      "1. Służbę w Policji może pełnić obywatel polski o nieposzlakowanej 
         opinii, nie karany, korzystający z pełni praw publicznych, posiadający
         co najmniej średnie wykształcenie oraz zdolność fizyczną i 
         psychiczną do służby w formacjach uzbrojonych, podległych szczególnej
         dyscyplinie służbowej, której gotów jest się podporządkować.",
    b) dodaje się ust. 2 i 3 w brzmieniu:
      "2. Komendant Główny Policji może wyrazić zgodę na przyjęcie do 
         służby w oddziałach prewencji Policji kandydata, który nie ma wykształcenia
         średniego, jeżeli w toku postępowania kwalifikacyjnego 
         stwierdzono, że kandydat wykazuje szczególne predyspozycje do 
         służby w Policji.
       3. Minister Spraw Wewnętrznych określa, w drodze rozporządzenia, 
         zasady przeprowadzania postępowania kwalifikacyjnego, o którym 
         mowa w ust. 2.";
26) w art. 32 w ust. 1 po wyrazach "rejonowi Policji" dodaje się wyrazy "oraz 
   komendanci szkół policyjnych";
27) w art. 36 dodaje się ust. 4 w brzmieniu:
      "4. Komendant Główny Policji może oddelegować policjanta, za jego 
         zgodą, do pełnienia zadań służbowych poza Policją na czas określony.
         Warunki i tryb oddelegowania, przyznawania uposażenia 
         oraz innych świadczeń przysługujących policjantowi w czasie oddelegowania,
         określa Minister Spraw Wewnętrznych.";
28) w art. 38 w ust. 2 pkt 4 otrzymuje brzmienie:
      "4) likwidacji zajmowanego stanowiska służbowego lub z innych przyczyn
         uzasadnionych potrzebami organizacyjnymi, gdy nie ma możliwości
         mianowania go na inne równorzędne stanowisko.";
29) w art. 39 w ust. 3 wyrazy "12 miesięcy" zastępuje się wyrazami "czasu 
   ukończenia postępowania karnego";
30) w art. 41:
    a) w ust. 1 dodaje się pkt 5 w brzmieniu:
      "5) utraty obywatelstwa polskiego lub nabycia obywatelstwa innego 
         państwa.",
    b) w ust. 2 dodaje się pkt 6 w brzmieniu:
      "6) likwidacji jednostki Policji lub jej reorganizacji połączonej ze 
         zmniejszeniem obsady etatowej, jeżeli przeniesienie policjanta do 
         innej jednostki lub na niższe stanowisko służbowe nie jest możliwe.",
    c) w ust. 3 wyrazy "od chwili zgłoszenia przez niego pisemnego żądania 
      takiego zwolnienia" zastępuje się wyrazami "od dnia pisemnego zgłoszenia
      przez niego wystąpienia ze służby",
    d) dodaje się ust. 4 w brzmieniu:
      "4. W przypadkach określonych w ust. 2 pkt 6 zwolnienie następuje po 
         upływie 6 miesięcy, a w przypadku służby przygotowawczej, po 
         upływie 3 miesięcy od dnia podjęcia decyzji o likwidacji jednostki 
         Policji lub jej reorganizacji.";
31) art. 42 otrzymuje brzmienie:
   "Art. 42. 1. W razie uchylenia prawomocnego wyroku skazującego lub
                prawomocnego orzeczenia o warunkowym umorzeniu postępowania
                karnego i wydania orzeczenia o umorzeniu postępowania
                karnego albo w razie uchylenia kary dyscyplinarnej
                wyznaczenia na niższe stanowisko służbowe, obniżenia
                stopnia lub kary wydalenia ze służby, ulegają uchyleniu
                skutki, jakie wynikły dla policjanta w związku z
                wyznaczeniem na niższe stanowisko lub obniżeniem stopnia.
                O uchyleniu innych skutków decyduje Minister Spraw
                Wewnętrznych.
              2. W razie uchylenia prawomocnego wyroku skazującego 
                lub prawomocnego orzeczenia o warunkowym umorzeniu
                postępowania karnego i wydania prawomocnego wyroku
                uniewinniającego, ulegają uchyleniu wszystkie skutki,
                jakie wynikły dla policjanta w postępowaniu dyscyplinarnym,
                przeprowadzonym w związku z oskarżeniem o 
                popełnienie przestępstwa, stanowiącego przedmiot rozstrzygnięcia
                sądu.
              3. Jeżeli w przypadku, o którym mowa w ust. 2, podstawę    
                orzeczenia kary dyscyplinarnej stanowiły przesłanki inne    
                niż tylko oskarżenie o popełnienie przestępstwa, o uchyleniu
                skutków, jakie wynikły dla policjanta w wyniku postępowania
                dyscyplinarnego, decyduje Minister Spraw 
                Wewnętrznych. Przepis ust. 1 stosuje się odpowiednio.";
32) w art. 43 w ust. 1 i 2 wyrazy "prosi o zwolnienie" zastępuje się wyrazami 
   "zgłosi pisemnie wystąpienie ze służby";
33) w art. 44:
    a) w ust. 1 wyrazy "Kobiety - policjanta" zastępuje się wyrazami "Policjanta
      - kobiety" oraz wyrazy "pkt 2, 3 i 5" zastępuje się wyrazami 
      "pkt 2, 3, 5 i 6",
    b) w ust. 2 po wyrazach "art. 41 ust. 2 pkt 5" dodaje się wyrazy "i 6";
34) po art. 44 dodaje się art. 44a w brzmieniu:
  "Art. 44a. Policjantowi - kobiecie zwolnionej na podstawie art. 41
             ust. 2 pkt 5 i 6 w czasie urlopu wychowawczego przysługują
             do końca okresu, na który ten urlop został udzielony:
                 1) świadczenie pieniężne, wypłacane na zasadach obowiązujących
                   przy wypłacaniu zasiłku wychowawczego,
                 2) inne uprawnienia przewidziane dla pracownic zwalnianych
                   z pracy w czasie urlopu wychowawczego z 
                   przyczyn dotyczących zakładu pracy.";
35) w art. 47:
    a) ust. 1 otrzymuje brzmienie:
      "1. Ustanawia się korpusy Policji i stopnie policyjne w następującym 
         porządku:
          1) w korpusie oficerów Policji:
              a) generalny inspektor Policji,
              b) nadinspektor Policji,
              c) inspektor Policji,
              d) młodszy inspektor Policji,
              e) podinspektor Policji,
              f) nadkomisarz Policji,
              g) komisarz Policji,
              h) podkomisarz Policji,
          2) w korpusie aspirantów Policji:
              a) aspirant sztabowy Policji,
              b) starszy aspirant Policji,
              c) aspirant Policji,
              d) młodszy aspirant Policji,
          3) w korpusie podoficerów Policji:
              a) sierżant sztabowy Policji,
              b) starszy sierżant Policji,
              c) sierżant Policji,
          4) w korpusie szeregowych Policji:
              a) starszy posterunkowy,
              b) posterunkowy.",
    b) skreśla się ust. 2;
36) w art. 48 :
    a) ust. 2 otrzymuje brzmienie:
          "2. Na stopnie w korpusie aspirantów mianuje Komendant Główny
             Policji.",
    b) skreśla się ust. 3;
37) w art. 49 skreśla się ust. 2 oraz oznaczenie ust. 1;
38) skreśla się art. 51;
39) w art. 52:
    a) w ust. 1 zdanie drugie otrzymuje brzmienie:
     "Nadanie tego stopnia nie może jednak nastąpić wcześniej niż po  
      przesłużeniu w dotychczasowym stopniu:
          - posterunkowego           - 1 roku,
          - starszego posterunkowego - 1 roku,
          - sierżanta                - 2 lat,
          - starszego sierżanta      - 2 lat,
          - sierżanta sztabowego     - 2 lat,
          - młodszego aspiranta      - 3 lat,
          - aspiranta                - 3 lat,
          - starszego aspiranta      - 2 lat,
          - aspiranta sztabowego     - 4 lat,
          - podkomisarza             - 3 lat,
          - komisarza                - 4 lat,
          - nadkomisarza             - 4 lat,
          - podinspektora            - 3 lat,
          - młodszego inspektora     - 4 lat,
          - inspektora               - 4 lat.",
    b) skreśla się ust. 2;
40) w art. 64 po wyrazach "wyjeździe zagranicznym" dodaje się wyrazy "na 
   więcej niż 3 dni";
41) skreśla się art. 65;
42) art. 71 otrzymuje brzmienie:
   "Art. 71. 1. Jednostki i komórki organizacyjne Policji oraz policjanci
                otrzymują wyposażenie niezbędne do wykonywania czynności
                służbowych.
              2. Normy wyposażenia, o którym mowa w ust. 1, szczegółowe
                zasady jego przyznawania i użytkowania określa 
                Komendant Główny Policji.";
43) w art. 73:
    a) dotychczasowy ust. 3 oznacza się jako ust. 4,
    b) dodaje się nowy ust. 3 w brzmieniu:
      "3. Zwrot kosztów przejazdu lub zryczałtowany równoważnik pieniężny,
         o których mowa w ust. 1 i 2, nie przysługują policjantowi w 
         roku kalendarzowym, w którym wykupiono uprawnienia do bezpłatnych
         przejazdów państwowymi środkami komunikacji, na podstawie
         odrębnych przepisów.";
44) art. 81 otrzymuje brzmienie:
   "Art. 81. 1. Minister Spraw Wewnętrznych w granicach ustalonych 
                ustawą określa szczegółowo prawa i obowiązki oraz przebieg
                służby policjantów.
              2. Sposób pełnienia służby policjantów określają zarządzenia,
                regulaminy i rozkazy Komendanta Głównego Policji.";
45) w art. 89 w pkt 2 po wyrazie "własne" dodaje się wyrazy "lub małżonka";
46) w art. 90 w ust. 1 wyrazy "terenowych organów administracji państwowej" 
   zastępuje się wyrazami "terenowych organów rządowej administracji ogólnej,
   stanowiące własność gmin,";
47) w art. 91 w ust. 2 wyraz "wypłacania" zastępuje się wyrazami "przyznawania
   i zwracania";
48) w art. 92 w ust. 2 wyraz "wypłaty" zastępuje się wyrazem "zwracania";
49) w art. 93:
    a) dotychczasową treść oznacza się jako ust. 1,
    b) dodaje się ust. 2 w brzmieniu:
      "2. Zwrot kosztów, o których mowa w ust. 1, nie przysługuje w roku 
         kalendarzowym, w którym wykupiono uprawnienia do bezpłatnych 
         przejazdów państwowymi środkami komunikacji, na podstawie odrębnych
         przepisów.";
50) w art. 94:
    a) w ust. 1 skreśla się wyrazy "z funduszu mieszkaniowego",
    b) w ust. 2 po wyrazach "przyznawania i" dodaje się wyrazy "zwrotu 
      oraz";
51) w art. 95 w pkt 1 wyrazy "z funduszu mieszkaniowego" zastępuje się wyrazami
   "o której mowa w art. 94,";
52) w art. 96 w ust. 2 skreśla się wyrazy "z funduszu mieszkaniowego";
53) w art. 97:
    a) ust. 2 otrzymuje brzmienie:
      "2. Minister Spraw Wewnętrznych, w porozumieniu z Ministrem Gospodarki
         Przestrzennej i Budownictwa oraz Ministrem Finansów, 
         określa warunki najmu lokali mieszkalnych znajdujących się w budynkach
         będących własnością Skarbu Państwa, pozostających w 
         zarządzie jednostek organizacyjnych resortu spraw wewnętrznych, 
         a także zasady obliczania czynszu najmu za te lokale.",
    b) dodaje się ust 4 i 5 w brzmieniu:
      "4. W sprawach spornych, wynikających ze stosunku najmu lokali, o 
         których mowa w ust. 2, rozstrzygają sądy powszechne.
       5. Przydział i opróżnianie mieszkań oraz załatwianie spraw, o których
         mowa w art. 91, 92 i 94, następuje w formie decyzji administracyjnej.";
54) w art. 108 w ust. 1 w pkt 4 wyraz "powierzonych" zastępuje się wyrazem 
   "zleconych";
55) w art. 109:
    a) dotychczasową treść oznacza się jako ust. 1,
    b) dodaje się ust. 2 w brzmieniu:
      "2. Zasiłek, o którym mowa w ust. 1, nie przysługuje policjantowi pełniącemu
         służbę w Policji po zwolnieniu z zawodowej służby wojskowej
         lub innej służby, w czasie której otrzymał taki zasiłek.";
56) art. 110 i 111 otrzymują brzmienie:
  "Art. 110. 1. Policjantowi mogą być przyznawane nagrody roczne,
                nagrody uznaniowe i zapomogi na warunkach określonych przez 
                Ministra Spraw Wewnętrznych.
              2. Wysokość funduszu na nagrody i zapomogi policjantów 
                określa Minister Spraw Wewnętrznych w porozumieniu 
                z Ministrem Pracy i Polityki Socjalnej.
   Art. 111. 1. Policjantowi przysługują nagrody jubileuszowe w wysokości:
                po 20 latach służby -  75%,
                po 25 latach służby - 100%,
                po 30 latach służby - 150%,
                po 35 latach służby - 200%,
                po 40 latach służby - 300%
                miesięcznego uposażenia zasadniczego, wraz z dodatkami
                o charakterze stałym.
              2. Okresy wliczane do okresu służby, od którego zależy nabycie
                prawa do nagrody jubileuszowej, oraz zasady jej 
                obliczania i wypłacania określa Minister Spraw Wewnętrznych
                w porozumieniu z Ministrem Pracy i Polityki Socjalnej.";
57) w art. 112 w ust. 1 wyraz "powierzonych" zastępuje się wyrazem "zleconych",
   a wyrazy "może otrzymać" zastępuje się wyrazem "otrzymuje";
58) w art. 114 w ust. 1:
    a) wyrazy "3-5" zastępuje się wyrazami "3-6",
    b) dodaje się pkt 5 w brzmieniu:
      "5) nie wykorzystane w danym roku świadczenia pieniężne przysługujące
         stosownie  do  przepisów  wydanych na podstawie art. 73 
         ust. 4.";
59) w art. 117 dodaje się ust. 3 w brzmieniu:
      "3. Policjantowi zwolnionemu ze służby na  podstawie art. 41 ust. 2 
         pkt 5 i 6, który z powodu nadal trwającej choroby nie może podjąć
         zatrudnienia, wypłaca się co miesiąc świadczenie pieniężne 
         określone w ust. 1 przez okres choroby, nie dłużej jednak niż 
         przez okres 3 miesięcy, chyba że wcześniej komisja lekarska wyda 
         orzeczenie o inwalidztwie stanowiące podstawę do ustalenia prawa
         do renty inwalidzkiej.";
60) w art. 134 w ust. 1 skreśla się pkt 8;
61) w art. 135 dodaje się ust. 3 w brzmieniu:
      "3. W przypadku gdy czyn, o którym mowa w ust. 1, stanowi jednocześnie
         przestępstwo, przedawnienie karalności dyscyplinarnej następuje
         dopiero z upływem okresu przedawnienia karalności przestępstwa.";
62) po art. 144 dodaje się art. 144a w brzmieniu:
 "Art. 144a. Nie popełnia przestępstwa, kto wykonuje czynności określone
             w art. 19a ust. 1, jeżeli zostały zachowane warunki określone
             w art. 19a ust. 4, a także kto wykonuje czynności określone
             w art. 19b ust. 1.".
                                Art. 3.
W ustawie z dnia 6 kwietnia 1990 r. o Urzędzie Ochrony Państwa (Dz.U. Nr 
30, poz. 180, z 1991 r. Nr 94, poz. 422 i Nr 107, poz. 461, z 1992 r. Nr 54, poz. 
254, z 1994 r. Nr 53, poz. 214 oraz z 1995 r. Nr 4, poz. 17 i Nr 34, poz. 163) 
wprowadza się następujące zmiany:
 1) w art. 1:
    a) po ust. 1 dodaje się ust. 1a w brzmieniu:
      "1a. Nazwa Urząd Ochrony Państwa i jej skrót UOP przysługuje wyłącznie
          urzędowi, o którym mowa w ust. 1.",
    b) w ust. 2:
       - pkt 1 i 2 otrzymują brzmienie:
          "1) rozpoznawanie i przeciwdziałanie zagrożeniom godzącym w 
             bezpieczeństwo, obronność, niezależność, całość i międzynarodową
             pozycję państwa,
           2) zapobieganie i wykrywanie przestępstw szpiegostwa i terroryzmu
             oraz innych przestępstw godzących w bezpieczeństwo 
             państwa, a także ściganie ich sprawców,",
       - po pkt 2 dodaje się pkt 2a i 2b w brzmieniu:
          "2a) rozpoznawanie i zapobieganie przestępstwom godzącym w 
              podstawy ekonomiczne państwa i ściganie ich sprawców,
           2b) zapobieganie i wykrywanie mających charakter lub zasięg 
              międzynarodowy przestępstw, w tym nielegalnego wytwarzania,
              posiadania i obrotu bronią, amunicją i materiałami 
              wybuchowymi, środkami odurzającymi lub psychotropowymi
              oraz materiałami jądrowymi i promieniotwórczymi, a 
              także ściganie ich sprawców,";
2) art. 2 otrzymuje brzmienie:
    "Art. 2. Przy zapobieganiu i zwalczaniu zbrodni szpiegostwa oraz
             innych przestępstw godzących w potencjał obronny państwa
             Urząd Ochrony Państwa współdziała z Wojskowymi Służbami
             Informacyjnymi.";
3) w art. 4:
    a) w ust. 2 po wyrazach "Szefa Urzędu Ochrony Państwa powołuje" dodaje
      się wyrazy "i odwołuje",
    b) dodaje się ust. 3-5 w brzmieniu:
      "3. W razie zwolnienia stanowiska Szefa Urzędu Ochrony Państwa, 
         Minister Spraw Wewnętrznych, do czasu powołania nowego Szefa, 
         powierza pełnienie obowiązków Szefa Urzędu Ochrony Państwa, 
         na czas nie dłuższy niż 3 miesiące, jednemu z jego zastępców lub 
         innej osobie.
       4. W razie czasowej niemożności sprawowania funkcji przez Szefa 
         Urzędu Ochrony Państwa, Minister Spraw Wewnętrznych, do czasu
         ustania przeszkody w sprawowaniu tej funkcji przez dotychczasowego
         Szefa, powierza pełnienie obowiązków Szefa Urzędu 
         Ochrony Państwa jednemu z jego zastępców lub innej osobie.
       5. Zastępcę Szefa Urzędu Ochrony Państwa, Szefów Delegatur 
         Urzędu Ochrony Państwa oraz Dyrektorów Zarządów i Biur powołuje
         i odwołuje Minister Spraw Wewnętrznych na wniosek Szefa
         Urzędu Ochrony Państwa.";
 4) art. 5 otrzymuje brzmienie:
    "Art. 5. Minister Spraw Wewnętrznych, na wniosek Szefa Urzędu Ochrony
             Państwa i po zasięgnięciu opinii Politycznego Komitetu
             Doradczego, może tworzyć i rozwiązywać Delegatury Urzędu 
             Ochrony Państwa, określając ich zakres działania i właściwość
             terytorialną.";
 5) po art. 5 dodaje się art. 5a w brzmieniu:
   "Art. 5a. Szef Urzędu Ochrony Państwa określa metody i formy wykonywania
             zadań przez podległe jednostki organizacyjne, w zakresie 
             nie objętym innymi przepisami wydanymi na podstawie ustawy.";
 6) w art. 6 ust. 1 otrzymuje brzmienie:
      "1. W granicach swoich zadań Urząd Ochrony Państwa wykonuje 
         czynności operacyjno-rozpoznawcze i dochodzeniowo-śledcze w 
         celu rozpoznania, zapobiegania i wykrywania przestępstw, a także 
         czynności operacyjno-rozpoznawcze, w celu uzyskania informacji 
         istotnych dla ochrony bezpieczeństwa państwa.";
 7) po art. 6 dodaje się art. 6a w brzmieniu:
   "Art. 6a. 1. Urząd Ochrony Państwa może, w zakresie koniecznym
                do wykonywania jego ustawowych zadań, korzystać z informacji
                o osobie, uzyskanych przez Policję i Straż Graniczną
                w czasie wykonywania czynności operacyjno-rozpoznawczych.
              2. Minister Spraw Wewnętrznych określi warunki i tryb 
                przekazywania Urzędowi Ochrony Państwa informacji o 
                osobie, uzyskanych przez Policję i Straż Graniczną w 
                czasie wykonywania czynności operacyjno-rozpoznawczych.";
 8) w art. 7:
    a) w ust. 1:
       - pkt 5 otrzymuje brzmienie:
          "5) żądania niezbędnej pomocy od instytucji państwowych, organów
             administracji rządowej i samorządu terytorialnego oraz 
             jednostek gospodarczych prowadzących działalność w zakresie
             użyteczności publicznej; wymienione instytucje, organy i 
             jednostki obowiązane są, w zakresie swojego działania, do 
             udzielenia tej pomocy, w zakresie obowiązujących przepisów 
             prawa,";
       - dodaje się pkt 6 w brzmieniu:
          "6) zwracania się o niezbędną pomoc do innych jednostek gospodarczych
             i organizacji społecznych, jak również zwracania 
             się w nagłych wypadkach do każdej osoby o udzielenie doraźnej
             pomocy, w ramach obowiązujących przepisów prawa.",
    b) w ust. 6 wyrazy "4 i 5" zastępuje się wyrazami "i 4-6";
 9) w art. 9 ust. 1 otrzymuje brzmienie:
      "1. Jeżeli środki przymusu bezpośredniego wymienione w art. 8 ust. 1 
         okazały się niewystarczające lub ich użycie ze względu na okoliczności
         danego zdarzenia nie jest możliwe, funkcjonariusz ma prawo 
         użycia broni palnej wyłącznie:
          1) w celu odparcia bezpośredniego i bezprawnego zamachu na 
            życie, zdrowie lub wolność funkcjonariusza lub innej osoby 
            oraz w celu przeciwdziałania czynnościom zmierzającym bezpośrednio
            do takiego zamachu,
          2) przeciwko osobie nie podporządkowującej się wezwaniu do 
            natychmiastowego porzucenia broni lub innego niebezpiecznego
            narzędzia, którego użycie zagrozić może życiu, zdrowiu 
            lub wolności funkcjonariusza albo innej osoby,
          3) przeciwko osobie, która usiłuje bezprawnie, przemocą odebrać
            broń palną funkcjonariuszowi lub innej osobie uprawnionej
            do posiadania broni palnej,
          4) w celu odparcia niebezpiecznego, bezpośredniego, gwałtownego
            zamachu na obiekty i urządzenia ważne dla bezpieczeństwa
            lub obronności państwa, na siedziby naczelnych organów 
            władzy, naczelnych i centralnych organów administracji państwowej
            albo wymiaru sprawiedliwości, na obiekty gospodarki 
            lub kultury narodowej oraz na przedstawicielstwa dyplomatyczne
            i urzędy konsularne państw obcych albo organizacji międzynarodowych,
            a także na obiekty dozorowane przez uzbrojoną
            formację ochronną, utworzoną na podstawie odrębnych 
            przepisów,
          5) w celu odparcia zamachu na mienie, stwarzającego jednocześnie
            bezpośrednie zagrożenie dla życia, zdrowia lub wolności 
            człowieka,
          6) w bezpośrednim pościgu za osobą, wobec której użycie broni 
            było dopuszczalne w przypadkach określonych w pkt 1-3 i 5, 
            albo za osobą, wobec której istnieje uzasadnione podejrzenie 
            popełnienia zabójstwa, zamachu terrorystycznego, uprowadzenia
            osoby w celu wymuszenia okupu lub określonego zachowania,
            rozboju, kradzieży rozbójniczej, wymuszenia rozbójniczego,
            umyślnego ciężkiego uszkodzenia ciała, zgwałcenia,
            podpalenia lub umyślnego sprowadzenia w inny sposób 
            niebezpieczeństwa powszechnego dla życia albo zdrowia,
          7) w celu ujęcia osoby, o której mowa w pkt 6, jeśli schroniła się 
            ona w miejscu trudno dostępnym, a z okoliczności towarzyszących
            wynika, że może użyć broni palnej lub innego niebezpiecznego
            narzędzia, którego użycie zagrozić może życiu lub 
            zdrowiu,
          8) w celu odparcia gwałtownego, bezpośredniego i bezprawnego 
            zamachu na konwój ochraniający osoby, dokumenty zawierające
            wiadomości stanowiące tajemnicę państwową, pieniądze 
            albo inne przedmioty wartościowe,
          9) w celu ujęcia lub udaremnienia ucieczki osoby zatrzymanej, 
            tymczasowo aresztowanej lub odbywającej karę pozbawienia 
            wolności, jeśli:
             a) ucieczka osoby pozbawionej wolności stwarza zagrożenie 
               dla życia albo zdrowia ludzkiego,
             b) istnieje uzasadnione podejrzenie, że osoba pozbawiona 
               wolności może użyć broni palnej, materiałów wybuchowych
               lub niebezpiecznego narzędzia,
             c) pozbawienie wolności nastąpiło w związku z uzasadnionym
               podejrzeniem lub stwierdzeniem popełnienia przestępstw,
               o których mowa w pkt 6.";
10) art. 10 otrzymuje brzmienie:
   "Art. 10. 1. Przy wykonywaniu czynności operacyjno-rozpoznawczych,
                w zakresie nie objętym przepisami Kodeksu postępowania
                karnego, podejmowanych przez Urząd Ochrony Państwa w
                celu realizacji zadań określonych w art. 1 ust. 2 pkt 1-3,
                a także w celu zapobieżenia lub wykrycia przestępstw
                ściganych na mocy umów i porozumień międzynarodowych,
                Minister Spraw Wewnętrznych, po uzyskaniu pisemnej
                zgody Prokuratora Generalnego, może zarządzić na czas
                określony kontrolę korespondencji, a także stosowanie
                środków technicznych, umożliwiających uzyskiwanie w
                sposób tajny informacji oraz utrwalanie dowodów. Minister
                Spraw Wewnętrznych bieżąco informuje Prokuratora
                Generalnego o wynikach przeprowadzanych czynności.
              2. W wypadkach nie cierpiących zwłoki, gdy mogłoby to 
                spowodować utratę informacji lub zatarcie dowodów 
                przestępstwa, Minister Spraw Wewnętrznych może zarządzić
                kontrolę korespondencji lub stosowanie środków 
                technicznych, o których mowa w ust. 1, jednocześnie 
                zwracając się do Prokuratora Generalnego o wyrażenie 
                na to zgody.
              3. W razie nie wyrażenia przez Prokuratora Generalnego w 
                ciągu 24 godzin zgody, o której mowa w ust. 2, Minister 
                Spraw Wewnętrznych nakazuje natychmiastowe wstrzymanie
                kontroli korespondencji lub stosowania środków 
                technicznych oraz zarządza prokolarne, komisyjne zniszczenie
                zgromadzonych w ten sposób materiałów.
              4. Czynności określone w ust. 1 i 2 mogą być podjęte tylko 
                wówczas, gdy inne środki okazały się bezskuteczne albo 
                zachodzi wysokie prawdopodobieństwo, że będą nieskuteczne
                lub nieprzydatne do wykrycia przestępstwa, ujawnienia
                jego sprawców i ujawnienia oraz zabezpieczenia 
                dowodów.
              5. W przypadku potwierdzenia informacji o przestępstwie 
                określonym w ust. 1, Minister Spraw Wewnętrznych 
                przekazuje Prokuratorowi Generalnemu materiały uzyskane
                w wyniku czynności, o których mowa w ust. 1 i 2, z 
                wnioskiem o wszczęcie postępowania karnego.
              6. Materiały uzyskane w wyniku czynności, o których mowa 
                w ust. 1, które nie stanowią informacji potwierdzających 
                zaistnienie przestępstwa podlegają niezwłocznemu, protokolarnemu,
                komisyjnemu zniszczeniu.
              7. Minister Spraw Wewnętrznych, w porozumieniu z Ministrami
                Sprawiedliwości, Obrony Narodowej i Łączności, 
                określa sposób przeprowadzania i dokumentowania 
                czynności oraz rodzaje środków technicznych, o których 
                mowa w ust. 1 i 2.";
11) po art. 10 dodaje się art. 10a i 10b w brzmieniu:
  "Art. 10a. 1. W sprawach o przestępstwa:
                 1) określone w art. 122-133 Kodeksu karnego,
                 2) nielegalnego wytwarzania, posiadania albo obrotu 
                   bronią, amunicją lub materiałami wybuchowymi, 
                   środkami odurzającymi oraz psychotropowymi lub 
                   materiałami jądrowymi i promieniotwórczymi, mającymi
                   charakter lub zasięg międzynarodowy, pozostającymi
                   w związku z działalnością terrorystyczną, 
                   godzącą w bezpieczeństwo państwa,
                 3) przyjmowania lub wręczania korzyści majątkowej w 
                   celu podjęcia lub zaniechania czynności służbowej, 
                   którego następstwem może być zagrożenie bezpieczeństwa
                   państwa lub jego podstaw ekonomicznych,
              - czynności operacyjno-rozpoznawcze zmierzające do 
                sprawdzenia uzyskanych wcześniej wiarygodnych informacji
                o przestępstwie oraz wykrycia sprawców i uzyskania
                dowodów mogą polegać na dokonaniu w sposób niejawny
                nabycia lub przejęcia przedmiotów pochodzących 
                z przestępstwa, ulegających przepadkowi albo których 
                wytwarzanie, posiadanie, przewożenie lub którymi obrót 
                są zabronione, a także przyjęciu lub wręczeniu korzyści 
                majątkowej.
              2. Minister Spraw Wewnętrznych zarządza, na czas określony,
                czynności wymienione w ust. 1, po uzyskaniu zgody 
                Prokuratora Generalnego oraz informuje Prokuratora 
                Generalnego o wynikach tych czynności.
              3. W czasie wykonywania czynności, o których mowa w ust. 
                1, może być stosowana kontrola korespondencji i środki 
                techniczne na zasadach określonych w art. 10.
              4. Czynności określone w ust. 1 nie mogą polegać na kierowaniu
                działaniami wyczerpującymi znamiona czynu 
                zabronionego prawem. W odniesieniu do czynów dotyczących
                przyjęcia lub wręczenia korzyści majątkowej nie 
                mogą również polegać na nakłanianiu do udzielenia lub 
                przyjęcia takiej korzyści.
              5. Przepisy art. 10 ust. 2-6 stosuje się odpowiednio.
              6. Minister Spraw Wewnętrznych, w porozumieniu z Ministrem
                Sprawiedliwości, określi sposób przeprowadzania i 
                dokumentowania czynności, o których mowa w ust. 1.
   Art. 10b. 1. Przy wykonywaniu czynności operacyjno-rozpoznawczych 
                podejmowanych w celu udokumentowania przestępstw 
                określonych w art. 1 ust. 2 pkt 2-2b albo w celu ustalenia
                tożsamości osób uczestniczących w tych przestępstwach
                lub przejęcia przedmiotów przestępstwa Minister
                Spraw Wewnętrznych może przed wszczęciem postępowania
                karnego zarządzić niejawne nadzorowanie przemieszczania,
                przechowywania i obrotu przedmiotami przestępstwa,
                jeżeli nie stworzy to zagrożenia dla życia lub zdrowia
                ludzkiego.
              2. O wydanym w trybie ust. 1 zarządzeniu należy niezwłocznie
                poinformować Prokuratora Generalnego, którego 
                także informuje się o przebiegu i wynikach podjętych 
                czynności. Prokurator Generalny może nakazać zaniechanie
                tych czynności.
              3. Stosownie do zarządzenia, o którym mowa w ust. 1, organy
                i instytucje państwowe są obowiązane dopuścić do 
                dalszego przewozu przesyłki zawierające przedmioty 
                przestępstwa w stanie nienaruszonym lub po ich usunięciu,
                albo zastąpieniu w całości lub w części.
              4. Minister Spraw Wewnętrznych, w porozumieniu z Ministrem
                Sprawiedliwości, określi sposób przeprowadzania i 
                dokumentowania czynności, o których mowa w ust. 1.";
12) po art. 11 dodaje się art. 11a i 11b w brzmieniu:
  "Art. 11a. 1. W związku z wykonywaniem zadań wymienionych w art. 1
                ust. 2 Urząd Ochrony Państwa zapewnia ochronę form 
                i metod realizacji zadań, informacji oraz własnych
                obiektów i danych identyfikujących funkcjonariuszy.
              2. Przy wykonywaniu czynności operacyjno-rozpoznawczych 
                funkcjonariusze mogą posługiwać się dokumentami, które
                uniemożliwiają ustalenie danych identyfikujących funkcjonariusza
                oraz środków, którymi posługuje się przy 
                wykonywaniu zadań służbowych.
              3. W szczególnie uzasadnionych wypadkach, przepis ust. 2 
                może mieć zastosowanie do osób, o których mowa w 
                art. 13 ust. 1.
              4. Minister Spraw Wewnętrznych określi szczegółowe zasady
                i tryb wydawania, posługiwania się, a także przechowywania
                dokumentów, o których mowa w ust. 2.
   Art. 11b. Udzielenie informacji o szczegółowych formach, zasadach i
             organizacji, a także o prowadzonych czynnościach
             operacyjno-rozpoznawczych oraz o stosowanych środkach i metodach
             ich realizacji może nastąpić wyłącznie w przypadku, gdy
             istnieje uzasadnione podejrzenie popełnienia przestępstwa
             ściganego z oskarżenia publicznego w związku z wykonywaniem
             tych czynności. W takim przypadku udzielenie informacji
             następuje w trybie określonym w art. 7a ustawy o
             urzędzie Ministra Spraw Wewnętrznych.";
13) w art. 12 ust. 1 otrzymuje brzmienie:
      "1. Udzielanie informacji o osobie, uzyskanych w czasie wykonywania 
         czynności operacyjno-rozpoznawczych oraz w trybie, o którym 
         mowa w art. 6a ust. 1, dozwolone jest wyłącznie na żądanie sądu 
         lub prokuratora, a wykorzystanie tych informacji może nastąpić 
         tylko w celu ścigania karnego.";
14) w art. 13:
    a) w ust. 1 wyraz "obywateli" zastępuje się wyrazem "osób" oraz dodaje 
      się zdanie w brzmieniu: "Zabronione jest ujawnianie danych o osobie 
      udzielającej pomocy Urzędowi Ochrony Państwa, w zakresie czynności 
      operacyjno-rozpoznawczych.",
    b) po ust. 1 dodaje się ust. 1a i 1b w brzmieniu:
      "1a. Ujawnienie danych o osobie, o której mowa w ust. 1, może nastąpić
          jedynie w przypadkach i trybie określonych w art. 7a 
          ustawy o urzędzie Ministra Spraw Wewnętrznych.
       1b. Dane o osobie, o której mowa w ust. 1, mogą być ujawnione na 
          żądanie prokuratora, także w razie uzasadnionego podejrzenia 
          popełnienia przez tę osobę przestępstwa ściganego z oskarżenia 
          publicznego w związku z wykonywaniem czynności operacyjno-rozpoznawczych;
          ujawnienie tych danych następuje w trybie 
          określonym w art. 7a ustawy o urzędzie Ministra Spraw Wewnętrznych.",
    c) w ust. 2 wyraz "obywatelom" zastępuje się wyrazem "osobom";
15) po art. 16 dodaje się art. 16a w brzmieniu:
  "Art. 16a. Szef Urzędu Ochrony Państwa określa szczegółowe warunki
             bezpieczeństwa i higieny służby.";
16) w art. 18:
    a) w ust. 5 skreśla się wyrazy "i znaków identyfikacyjnych",
    b) dodaje się ust. 6 w brzmieniu:
      "6. Szef Urzędu Ochrony Państwa określa znaki i inne dokumenty 
         identyfikacyjne funkcjonariuszy.";
17) w art. 25 w ust. 2 wyrazy "resortem spraw wewnętrznych" zastępuje się 
  wyrazami "Urzędem Ochrony Państwa";
18) w art. 26 w ust. 2 pkt 4 otrzymuje brzmienie:
      "4) likwidacji zajmowanego stanowiska służbowego lub z innych przyczyn
         uzasadnionych potrzebami organizacyjnymi, gdy nie ma możliwości
         mianowania go na inne równorzędne stanowisko.";
19) w art. 29:
    a) w ust. 1 dodaje się pkt 5 w brzmieniu:
      "5) utraty obywatelstwa polskiego lub nabycia obywatelstwa innego 
         państwa.",
    b) w ust. 2 dodaje się pkt 6 w brzmieniu:
      "6) likwidacji jednostki Urzędu Ochrony Państwa lub jej reorganizacji 
         połączonej ze zmniejszeniem obsady etatowej, jeżeli przeniesienie 
         funkcjonariusza do innej jednostki lub na niższe stanowisko służbowe
         nie jest możliwe.",
    c) w ust. 3 wyrazy "od chwili zgłoszenia przez niego pisemnego żądania 
      takiego zwolnienia" zastępuje się wyrazami "od dnia pisemnego zgłoszenia
      przez niego wystąpienia ze służby",
    d) dodaje się ust. 4 w brzmieniu:
      "4. W wypadkach określonych w ust. 2 pkt 6, zwolnienie następuje po 
         upływie 6 miesięcy, a w wypadku służby przygotowawczej - po 
         upływie 3 miesięcy od dnia podjęcia decyzji o likwidacji jednostki 
         Urzędu Ochrony Państwa lub jej reorganizacji.";
20) art. 30 otrzymuje brzmienie:
   "Art. 30. 1. W razie uchylenia prawomocnego wyroku skazującego lub
                prawomocnego orzeczenia o warunkowym umorzeniu postępowania
                karnego i wydania orzeczenia o umorzeniu postŠpowania
                karnego albo w razie uchylenia kary dyscyplinarnej
                wyznaczenia na niższe stanowisko służbowe, obniženia
                stopnia lub kary wydalenia ze służby, ulegają uchyleniu
                skutki, jakie wynikły dla funkcjonariusza w związku
                z wyznaczeniem na niższe stanowisko lub obniżeniem
                stopnia. O uchyleniu innych skutków decyduje Minister
                Spraw Wewnętrznych.
              2. W razie uchylenia prawomocnego wyroku skazującego 
                lub prawomocnego orzeczenia o warunkowym umorzeniu
                postępowania karnego i wydania prawomocnego wyroku
                uniewinniającego, ulegają uchyleniu wszystkie skutki,
                jakie wynikły dla funkcjonariusza w postępowaniu dyscyplinarnym
                przeprowadzonym w związku z oskarżeniem
                o popełnienie przestępstwa stanowiącego przedmiot
                rozstrzygnięcia sądu.
              3. Jeżeli w przypadku, o którym mowa w ust. 2, podstawę 
                orzeczenia kary dyscyplinarnej stanowiły przesłanki inne 
                niż tylko oskarżenie o popełnienie przestępstwa, o uchyleniu
                skutków, jakie wynikły dla funkcjonariusza w wyniku
                postępowania dyscyplinarnego, decyduje Minister 
                Spraw Wewnętrznych. Przepis ust. 1 stosuje się odpowiednio.";
21) w art. 31 w ust. 1 i 2 wyrazy "prosi o zwolnienie" zastępuje się wyrazami
   "zgłosi pisemnie wystąpienie ze służby";
22) w art. 32:
    a) w ust. 1 wyrazy "i 5" zastępuje się wyrazami "5 i 6",
    b) w ust. 2 po wyrazach "pkt 5" dodaje się wyrazy "i 6";
23) po art. 32 dodaje się art. 32a w brzmieniu:
  "Art. 32a. Funkcjonariuszowi - kobiecie zwolnionej na podstawie 
             art. 29 ust. 2 pkt 5 i 6 w czasie urlopu wychowawczego
             przysługują do końca okresu, na który ten urlop został
             udzielony:
              1) świadczenie pieniężne, wypłacane na zasadach obowiązujących
                przy wypłacaniu zasiłku wychowawczego,
              2) inne uprawnienia przewidziane dla pracownic zwalnianych
                z pracy w czasie urlopu wychowawczego z przyczyn 
                dotyczących zakładu pracy.";
24) w art. 33:
    a) dotychczasowe brzmienie oznacza się jako ust. 1,
    b) dodaje się ust. 2 w brzmieniu:
      "2. Od decyzji Szefa Urzędu Ochrony Państwa o zwolnieniu funkcjonariusza
         ze służby na podstawie art. 29 ust. 2 pkt 5 przysługuje 
         odwołanie do Ministra Spraw Wewnętrznych.";
25) w art. 37 w ust. 1:
    a) w pkt 1 i 2 skreśla się wyrazy "ukończenia szkoły podoficerskiej albo",
    b) w pkt 3 skreśla się wyrazy "ukończenia szkoły chorążych albo";
26) w art. 38:
    a) ust. 1 otrzymuje brzmienie:
      "1. Warunkiem mianowania na pierwszy stopień oficerski jest pozytywna
         opinia służbowa, zajmowanie stanowiska, z którym związany 
         jest stopień oficerski, posiadanie wyższego wykształcenia oraz 
         zdanie egzaminu na oficera.",
    b) w ust. 2 skreśla się wyrazy "ukończenia szkoły lub";
27) po art. 38 dodaje się art. 38a w brzmieniu:
  "Art. 38a. 1. Szef Urzędu Ochrony Państwa tworzy i znosi ośrodki szkolenia
                funkcjonariuszy oraz określa szczegółowe zasady ich
                funkcjonowania.
              2. Szef Urzędu Ochrony Państwa określa szczegółowe zasady
                odbywania przeszkolenia zawodowego funkcjonariuszy
                oraz zasady i tryb składania egzaminów, o których 
                mowa w art. 37.";
28) w art. 50 w ust. 1 na końcu dodaje się wyrazy "ani uczestniczyć w działalności
   tych partii lub na ich rzecz";
29) skreśla się art. 52;
30) w art. 55 wyrazy "w odrębnej ustawie" zastępuje się  wyrazami  "dla policjantów";
31) po art. 57 dodaje się art. 57a w brzmieniu:
  "Art. 57a. Minister Spraw Wewnętrznych ustanawia odznaki oraz określa:
              1) wzory, kolory i normy umundurowania funkcjonariuszy,
              2) zasady i sposób noszenia umundurowania, medali i odznak.";
32) art. 58 otrzymuje brzmienie:
   "Art. 58. 1. Funkcjonariusze otrzymują uzbrojenie i wyposażenie 
                niezbędne do wykonywania czynności służbowych.
              2. Normy wyposażenia i uzbrojenia oraz szczegółowe zasady
                jego przyznawania i użytkowania określa Minister 
                Spraw Wewnętrznych.";
33) w art. 60:
    a) dodaje się nowy ust. 3 w brzmieniu:
      "3. Zwrot kosztów przejazdu lub zryczałtowany równoważnik pieniężny,
         o których mowa w ust. 1 i 2, nie przysługują funkcjonariuszowi 
         w roku kalendarzowym, w którym wykupiono uprawnienia do 
         bezpłatnych przejazdów państwowymi środkami komunikacji, na 
         podstawie odrębnych przepisów.",
    b) dotychczasowy ust. 3 oznacza się jako ust. 4;
34) art. 68 otrzymuje brzmienie:
   "Art. 68. 1. Minister Spraw Wewnętrznych, w granicach ustalonych ustawą,
                określa szczegółowo prawa i obowiązki oraz przebieg służby 
                funkcjonariuszy.
              2. Sposób pełnienia służby określa Szef Urzędu Ochrony 
                Państwa.";
35) w art. 76 w pkt 2 po wyrazie "własne" dodaje się wyrazy "lub małżonka";
36) w art. 77 w ust. 1 wyrazy "terenowych organów administracji państwowej" 
   zastępuje się wyrazami "terenowych organów rządowej administracji ogólnej,
   stanowiące własność gmin,";
37) w art. 78 w ust. 2 wyraz "wypłacania" zastępuje się wyrazami "przyznawania
   i zwracania";
38) w art. 79 w ust. 2 wyraz "wypłaty" zastępuje się wyrazem "zwracania";
39) w art. 80:
    a) dotychczasową treść oznacza się jako ust. 1,
    b) dodaje się ust. 2 w brzmieniu:
      "2. Zwrot kosztów, o których mowa w ust. 1, nie przysługuje w roku 
         kalendarzowym, w którym wykupiono uprawnienia do bezpłatnych 
         przejazdów państwowymi środkami komunikacji, na podstawie odrębnych
         przepisów.";
40) w art. 81:
    a) w ust. 1 skreśla się wyrazy "z funduszu mieszkaniowego",
    b) w ust. 2 po wyrazach "przyznawania i" dodaje się wyrazy "zwrotu 
      oraz";
41) w art. 82 w pkt 1 wyrazy "z funduszu mieszkaniowego" zastępuje się wyrazami
   ",o której mowa w art. 81,";
42) w art. 83 w ust. 2 skreśla się wyrazy "z funduszu mieszkaniowego";
43) w art. 84:
    a) ust. 2 otrzymuje brzmienie:
      "2. Minister Spraw Wewnętrznych, w porozumieniu z Ministrem Gospodarki
         Przestrzennej i Budownictwa oraz Ministrem Finansów, 
         określa warunki najmu lokali mieszkalnych, znajdujących się w 
         budynkach będących własnością Skarbu Państwa, pozostających w 
         zarządzie jednostek organizacyjnych resortu spraw wewnętrznych, 
         a także zasady obliczania czynszu najmu za te lokale.",
    b) dodaje się ust. 4 i 5 w brzmieniu:
      "4. W sprawach spornych, wynikających ze stosunku najmu lokali, o 
         których mowa w ust. 2, rozstrzygają sądy powszechne.
       5. Przydział i opróżnianie mieszkań oraz załatwianie spraw, o których
         mowa w art. 78, 79 i 81, następuje w formie decyzji administracyjnej.";
44) w art. 95 w ust. 1  w pkt 4 wyraz "powierzonych" zastępuje się wyrazem 
   "zleconych";
45) w art. 96:
    a) dotychczasową treść oznacza się jako ust. 1,
    b) dodaje się ust. 2 w brzmieniu:
      "2. Zasiłek, o którym mowa w ust. 1, nie przysługuje  funkcjonariuszowi
         pełniącemu służbę w Urzędzie Ochrony Państwa po zwolnieniu
         z zawodowej służby wojskowej lub innej służby, w czasie 
         której otrzymał taki zasiłek.";
46) art. 97 i 98 otrzymują brzmienie:
   "Art. 97. 1. Funkcjonariuszowi mogą być przyznawane nagrody roczne,
                nagrody uznaniowe i zapomogi na warunkach określonych 
                przez Ministra Spraw Wewnętrznych.
              2. Wysokość funduszu na nagrody i zapomogi dla funkcjonariuszy
                określa Minister Spraw Wewnętrznych, w porozumieniu
                z Ministrem Pracy i Polityki Socjalnej.
    Art. 98. 1. Funkcjonariuszowi przysługują nagrody jubileuszowe
                w wysokości:
                po 20 latach służby -  75%
                po 25 latach służby - 100%
                po 30 latach służby - 150%
                po 35 latach służby - 200%
                po 40 latach służby - 300%
                miesięcznego uposażenia zasadniczego, wraz z dodatkami
                o charakterze stałym.
              2. Okresy wliczane do okresu służby, od którego zależy nabycie
                prawa do nagrody jubileuszowej, oraz zasady jej 
                obliczania i wypłacania określa Minister Spraw Wewnętrznych,
                w porozumieniu z Ministrem Pracy i Polityki 
                Socjalnej.";
47) w art. 99 w ust. 1 wyraz "powierzonych" zastępuje się wyrazem 
   "zleconych", a wyrazy "może otrzymać" zastępuje się wyrazem "otrzymuje";
48) w art. 101 w ust. 1:
    a) wyrazy "3-5" zastępuje się wyrazami "3-6",
    b) dodaje się pkt 5 w brzmieniu:
      "5) nie wykorzystane w danym roku świadczenia pieniężne przysługujące
         stosownie  do  przepisów  wydanych na podstawie art. 60 
         ust. 4.";
49) w art. 104 dodaje się ust. 3 w brzmieniu:
      "3. Funkcjonariuszowi zwolnionemu ze służby na podstawie art. 29 ust. 
         2 pkt 5 i 6, który z powodu nadal trwającej choroby nie może 
         podjąć zatrudnienia, wypłaca się co miesiąc świadczenie pieniężne 
         określone w ust. 1 przez okres choroby, nie dłużej jednak niż 
         przez okres 3 miesięcy, chyba że wcześniej komisja lekarska wyda 
         orzeczenie o inwalidztwie stanowiące podstawę do ustalenia prawa
         do renty inwalidzkiej.";
50) w art. 108 w ust. 2 i w art. 114 w ust. 4 wyrazy "Minister Spraw Wewnętrznych"
   zastępuje się wyrazami "Szef Urzędu Ochrony Państwa.";
51) w art. 120 dodaje się ust. 3 w brzmieniu:
      "3. W przypadku gdy czyn, o którym mowa w ust. 1, stanowi jednocześnie
         przestępstwo, przedawnienie karalności dyscyplinarnej następuje
         dopiero z upływem okresu przedawnienia karalności przestępstwa.";
52) po art. 127 dodaje się art. 127a w brzmieniu:
 "Art. 127a. Nie popełnia przestępstwa, kto wykonuje czynności określone
             w art. 10a ust. 1, jeżeli zostały zachowane warunki
             określone w art. 10a ust. 4, a także kto wykonuje czynności
             określone w art. 10b ust. 1.".
                                Art. 4.
W ustawie z dnia 12 października 1990 r. o Straży Granicznej (Dz.U. Nr 78, 
poz. 462, z 1991 r. Nr 94, poz. 422, z 1992 r. Nr 54, poz. 254, z 1993 r. Nr 12, 
poz. 52, z 1994 r. Nr 53, poz. 214 oraz z 1995 r. Nr 4, poz. 17 i Nr 34, poz. 
163) wprowadza się następujące zmiany:
 1) w art. 1 w ust. 2:
    a) pkt 5 otrzymuje brzmienie:
          "5) zapewnienie porządku publicznego w zasięgu terytorialnym 
             przejścia granicznego, a w zakresie właściwości tej Straży - 
             także w strefie nadgranicznej,",
    b) w pkt 12 :
       - po wyrazie "transportowaniu" dodaje się wyrazy "bez zezwolenia  
         wymaganego w myśl odrębnych przepisów,",
       - wyraz "i" zastępuje się przecinkiem,
       - po wyrazach "oraz materiałów" dodaje się wyrazy "jądrowych i",
       
    c) w pkt 13:
       - po wyrazie "przemieszczaniu" dodaje się wyrazy "bez zezwolenia 
         wymaganego w myśl odrębnych przepisów",
       - po wyrazach "przez granicę państwową" skreśla się wyraz "narkotyków"
         i dodaje się wyrazy "środków odurzających",
       - na końcu dodaje się wyrazy "oraz broni, amunicji i materiałów wybuchowych.";
 2) w art. 3:
  a) ust. 2 i 3 otrzymują brzmienie:
      "2. Komendanta Głównego Straży Granicznej powołuje i odwołuje 
         Prezes Rady Ministrów na wniosek Ministra Spraw Wewnętrznych,
         po zasięgnięciu opinii Politycznego Komitetu Doradczego 
         przy Ministrze Spraw Wewnętrznych.
       3. Zastępcę Komendanta Głównego Straży Granicznej powołuje i 
         odwołuje Minister Spraw Wewnętrznych na wniosek Komendanta 
         Głównego Straży Granicznej.",
    b) dodaje się ust. 4-6 w brzmieniu:
      "4. Komendant Główny Straży Granicznej jest przełożonym wszystkich 
         funkcjonariuszy Straży Granicznej, zwanych dalej "funkcjonariuszami."
       5. W razie zwolnienia stanowiska Komendanta Głównego Straży 
         Granicznej, Minister Spraw Wewnętrznych do czasu powołania 
         nowego komendanta powierza pełnienie obowiązków Komendanta
         Głównego Straży Granicznej, na okres nie dłuższy niż 3 miesiące,
         jednemu z jego zastępców.
       6. W razie czasowej niemożności sprawowania funkcji przez Komendanta
         Głównego Straży Granicznej, Minister Spraw Wewnętrznych,
         do czasu ustania przeszkody w sprawowaniu tej funkcji 
         przez dotychczasowego komendanta, nie dłużej jednak niż na 6 
         miesięcy, powierza pełnienie obowiązków Komendanta Głównego 
         Straży Granicznej jednemu z jego zastępców.";
 3) w art. 4 dotychczasową treść oznacza się jako ust. 1 i dodaje się ust. 2 w 
   brzmieniu:
      "2. Warunki i sposób włączenia Straży Granicznej w skład Sił Zbrojnych
         Rzeczypospolitej Polskiej określają odrębne przepisy.";
 4) w art. 5:
    a) w ust. 2 i 3 wyraz "mianuje" zastępuje się wyrazem "powołuje",
    b) dodaje się ust. 6 w brzmieniu:
      "6. W komendach, strażnicach, granicznych placówkach kontrolnych i 
         dywizjonach Straży Granicznej pracownicy są zatrudniani na zasadach
         określonych w przepisach o pracownikach urzędów państwowych.";
 5) w art. 6:
    a) dotychczasową treść oznacza się jako ust. 1 i:
       - po wyrazach "oraz organizację" dodaje się wyrazy "wchodzących w 
         skład Straży Granicznej",
       - po wyrazach "granicznych placówek kontrolnych" wyraz "oraz" zastępuje
         się przecinkiem,
       - po wyrazie "dywizjonów" dodaje się wyrazy "i pododdziałów odwodowych.",
    b) dodaje się ust. 2 w brzmieniu:
      "2. Komendant Główny Straży Granicznej określa szczegółowe zasady 
         szkolenia funkcjonariuszy, a także może tworzyć i znosić ośrodki 
         szkolenia.";
 6) po art. 7 dodaje się art. 7a i 7b w brzmieniu:
   "Art. 7a. Minister Spraw Wewnętrznych określa, w drodze rozporządzenia:
              1) wzór i tryb nadawania sztandaru jednostkom organizacyjnym
                Straży Granicznej oraz tryb nadawania tym jednostkom
                imion,
              2) wzór i tryb nadawania odznak resortowych funkcjonariuszom.
    Art. 7b. Dzień 16 maja ustanawia się Świętem Straży Granicznej.";
 7) w art. 9:
    a) w ust. 1 wyraz "administracyjne" zastępuje się wyrazami "administracyjno-porządkowe",
      a po  wyrazach "sądu i prokuratury" dodaje się wyrazy
      "oraz innych właściwych organów państwowych",
    b) po ust. 1 dodaje się ust. 1a i 1b w brzmieniu:
      "1a. Straż Graniczna może, w zakresie koniecznym do wykonywania 
          jej ustawowych zadań, korzystać z informacji o osobie, uzyskanych
          przez Policję i Urząd Ochrony Państwa w czasie wykonywania
          czynności operacyjno-rozpoznawczych. 
       1b. Minister Spraw Wewnętrznych określi zakres, warunki i tryb 
          przekazywania Straży Granicznej informacji o osobie, uzyskanych
          przez Policję i Urząd Ochrony Państwa w czasie wykonywania
          czynności operacyjno-rozpoznawczych.",
    c) skreśla się ust. 3 i 4,
    d) ust. 7 otrzymuje brzmienie:
          "7. Komendant Główny Straży Granicznej określa:
              1) metody i formy wykonywania zadań związanych z 
                ochroną granicy państwowej w zakresie nie objętym innymi
                przepisami wydanymi na podstawie ustawy,
              2) sposób pełnienia służby granicznej i prowadzenia działań
                granicznych,
              3) szczegółowy tryb wydawania zezwoleń na przekraczanie 
                granicy państwowej, w tym wiz, przez komendantów 
                granicznych placówek kontrolnych Straży Granicznej,
              4) szczegółowy sposób wykonywania przez graniczne placówki
                kontrolne Straży Granicznej czynności zleconych 
                w trybie ust. 1 przez właściwe organy państwowe,
              5) sposób i tryb gromadzenia i przetwarzania informacji z 
                zakresu ochrony granicy państwowej i kontroli ruchu 
                granicznego,
              6) sposób gospodarowania mieniem będącym w zarządzie 
                Straży Granicznej,
              7) szczegółowe zasady szkolenia przewodników zwierząt, 
                które wykorzystywane są do realizacji zadań Straży Granicznej,
                szkolenia tych zwierząt, a także normy wyżywienia
                zwierząt,
              8) szczegółowe warunki bezpieczeństwa i higieny służby.";
 8) po art. 9 dodaje się art. 9a-9e w brzmieniu:
   "Art. 9a. 1. Udzielanie informacji o osobie, uzyskanych w czasie 
                wykonywania czynności operacyjno-rozpoznawczych oraz w
                trybie, o którym mowa w art. 9 ust. 1a, dozwolone jest
                wyłącznie na żądanie sądu lub prokuratora; wykorzystanie
                tych informacji może nastąpić tylko w celu ścigania
                karnego.
              2. Zakazu określonego w ust. 1 nie stosuje się, jeżeli ustawa
                nakłada obowiązek udzielania takich informacji 
                określonemu organowi albo obowiązek taki wynika z 
                umów lub porozumień międzynarodowych, a także w 
                przypadkach, gdy zatajenie takiej informacji prowadziłoby
                do zagrożenia życia lub zdrowia innych osób.
    Art. 9b. 1. Straż Graniczna przy wykonywaniu swoich zadań może
                korzystać z pomocy osób nie będących jej funkcjonariuszami.
                Zabronione jest ujawnianie danych o osobie udzielającej
                pomocy Straży Granicznej, w zakresie czynności
                operacyjno-rozpoznawczych.
              2. Ujawnienie danych o osobie, o której mowa w ust. 1, 
                może nastąpić jedynie w przypadkach i w trybie określonych
                w art. 7a ustawy o urzędzie Ministra Spraw 
                Wewnętrznych.
              3. Dane o osobie, o której mowa w ust. 1, mogą być ujawnione
                na żądanie prokuratora, także w razie uzasadnionego
                podejrzenia popełnienia przez tę osobę przestępstwa
                ściganego z oskarżenia publicznego w związku z wykonywaniem
                czynności operacyjno-rozpoznawczych; 
                ujawnienie tych danych następuje w trybie określonym w 
                art. 7a ustawy o urzędzie Ministra Spraw Wewnętrznych.
              4. Za udzielenie pomocy, o której mowa w ust. 1, osobom 
                nie będącym funkcjonariuszami może być przyznane 
                wynagrodzenie wypłacane z funduszu operacyjnego.
              5. Minister Spraw Wewnętrznych określa zasady tworzenia 
                i gospodarowania funduszem operacyjnym.
              6. Jeżeli w czasie korzystania i w związku z korzystaniem 
                przez Straż Graniczną z pomocy osób, o których mowa 
                w ust. 1, osoby te utraciły życie lub poniosły uszczerbek 
                na zdrowiu albo szkodę w mieniu, odszkodowanie przysługuje
                na zasadach i w trybie określonych w rozporządzeniu
                Ministra Spraw Wewnętrznych.
    Art. 9c. 1. W związku z wykonywaniem zadań wymienionych w art. 1
                ust. 2 Straż Graniczna zapewnia ochronę form i metod
                realizacji zadań, informacji oraz własnych obiektów i 
                danych identyfikujących funkcjonariuszy.
              2. Przy wykonywaniu czynności operacyjno-rozpoznawczych 
                funkcjonariusze mogą posługiwać się dokumentami, które
                uniemożliwiają ustalenie danych identyfikujących funkcjonariusza
                Straży Granicznej oraz środków, którymi 
                posługuje się przy wykonywaniu zadań służbowych.
              3. Minister Spraw Wewnętrznych określi szczegółowe zasady
                i tryb wydawania, posługiwania się, a także przechowywania
                dokumentów, o których mowa w ust. 2.
    Art. 9d. Udzielenie informacji o szczegółowych formach, zasadach
             i organizacji, a także o prowadzonych czynnościach 
             operacyjno-rozpoznawczych oraz o stosowanych środkach i
             metodach ich realizacji może nastąpić wyłącznie w przypadku, 
             gdy istnieje uzasadnione podejrzenie popełnienia przestępstwa
             ściganego z oskarżenia publicznego w związku z wykonywaniem
             tych czynności. W takim przypadku udzielenie informacji
             następuje w trybie określonym w art. 7a ustawy o urzędzie
             Ministra Spraw Wewnętrznych.
    Art. 9e. 1. Przy wykonywaniu czynności operacyjno-rozpoznawczych
                podejmowanych w celu udokumentowania przestępstw 
                określonych w art. 1 ust. 2 pkt 4 albo w celu ustalenia
                tożsamości osób uczestniczących w tych przestępstwach, lub
                przejęcia przedmiotów przestępstwa Minister Spraw 
                Wewnętrznych, przed wszczęciem postępowania karnego,
                może zarządzić niejawne nadzorowanie przemieszczania,
                przechowywania i obrotu przedmiotami przestępstwa,
                jeśli nie stwarza to zagrożenia dla życia lub zdrowia
                ludzkiego.
              2. O wydanym w trybie ust. 1 zarządzeniu należy niezwłocznie
                poinformować Prokuratora Generalnego, którego 
                informuje się także o przebiegu i wynikach podjętych 
                czynności. Prokurator Generalny może nakazać zaniechanie
                tych czynności.
              3. Stosownie do zarządzenia, o którym mowa w ust. 1, organy
                i instytucje państwowe są obowiązane dopuścić do 
                dalszego przewozu przesyłki zawierającej przedmioty 
                przestępstwa, w stanie nienaruszonym lub po ich usunięciu,
                albo zastąpieniu w całości lub w części.
              4. Minister Spraw Wewnętrznych określi, w porozumieniu z 
                Ministrem Sprawiedliwości, sposób przeprowadzania i 
                dokumentowania czynności, o których mowa w ust. 1.";
9) w art. 11:
    a) w ust. 1:
       - w pkt 5 po wyrazach "popełniających przestępstwo" dodaje się 
         przecinek i wyrazy "poszukiwanych przez organy ścigania," oraz 
         wyrazy "strażnicy lub granicznej placówki kontrolnej" zastępuje się 
         wyrazami "właściwego terenowego organu",
       - w pkt 7 po wyrazach "i cofania" dodaje się wyrazy "z granicy państwowej",
         po wyrazach "szkodliwych materiałów" dodaje się wyrazy 
         "jądrowych i", po wyrazie "biologicznych" dodaje się wyrazy "jak 
         również odpadów", a wyrazy "z granicy państwa" na końcu punktu 
         skreśla się,
       - pkt 9 otrzymuje brzmienie:
          "9) żądania niezbędnej pomocy od instytucji państwowych, organów
             administracji rządowej i samorządu terytorialnego oraz 
             jednostek gospodarczych prowadzących działalność w zakresie
             użyteczności publicznej; wymienione instytucje, organy i 
             jednostki obowiązane są, w zakresie swojego działania, do 
             udzielenia tej pomocy, w zakresie obowiązujących przepisów 
             prawa",
       - dodaje się pkt 10 w brzmieniu:
          "10) zwracania się o niezbędną pomoc do innych jednostek gospodarczych
             i organizacji społecznych, jak również zwracania 
             się w nagłych wypadkach do każdej osoby o udzielenie doraźnej
             pomocy, w ramach obowiązujących przepisów prawa.",
    b) po ust. 2 dodaje się ust. 2a-2d w brzmieniu:
      "2a. Osobę zatrzymaną należy niezwłocznie poddać - w razie uzasadnionej
          potrzeby - badaniu lekarskiemu lub udzielić jej pierwszej 
          pomocy medycznej.
       2b. Minister Spraw Wewnętrznych oraz Minister Zdrowia i Opieki 
          Społecznej określą, w drodze rozporządzenia, tryb przeprowadzania
          badań lekarskich, o których mowa w ust. 2a.
       2c. Przy legitymowaniu lub ustalaniu tożsamości osób, o których 
          mowa w ust. 1 pkt 4, funkcjonariuszom Straży Granicznej przysługują
          odpowiednio uprawnienia i obowiązki policjantów.
       2d. Minister Spraw Wewnętrznych określa, w drodze rozporządzenia, 
          warunki, jakim powinny odpowiadać pomieszczenia w jednostkach
          organizacyjnych Straży Granicznej przeznaczone dla osób 
          zatrzymanych.",
    c) dodaje się ust. 6 w brzmieniu:
       "6. Minister Spraw Wewnętrznych określa sposób doprowadzania 
          osób, o których mowa w ust. 1 pkt 5.";
10) po art. 11 dodaje się art. 11a w brzmieniu:
  "Art. 11a. 1. Środki finansowe w wysokości 20% wpływów uzyskanych
                przez Skarb Państwa tytułem przepadku rzeczy pochodzących
                z ujawnionych przez Straż Graniczną przestępstw celnych
                i dewizowych przeznacza się na usprawnienie funkcjonowania
                Straży Granicznej i nagrody dla funkcjonariuszy, którzy
                przyczynili się bezpośrednio do ujawnienia tych przestępstw.
              2. Minister Spraw Wewnętrznych, w porozumieniu z Ministrem
                Finansów i Ministrem Sprawiedliwości, określi, 
                w drodze rozporządzenia, tryb gospodarowania środkami,
                o których mowa w ust. 1, oraz zasady przyznawania 
                nagród wymienionych w ust. 1.
              3. W przypadkach wspólnego ujawnienia przestępstw, o 
                których mowa w ust. 1, przez funkcjonariuszy Straży 
                Granicznej i celnych, szczegółowe zasady podziału środków
                wymienionych w ust. 1 określa Komendant Główny 
                Straży Granicznej w porozumieniu z Prezesem Głównego
                Urzędu Ceł.";
11) w art. 13 po wyrazach "korzystać nieodpłatnie" wyraz "z" zastępuje się wyrazem
"ze" oraz skreśla się wyraz "państwowych";
12) w art. 23 w ust. 1 dodaje się pkt 4 w brzmieniu:
      "4) pałek służbowych.";
13) w art. 24:
    a) ust. 1 otrzymuje brzmienie:
      "1. Jeżeli środki przymusu bezpośredniego wymienione w art. 23 ust. 1 
         okazały się niewystarczające lub ich użycie ze względu na okoliczności
         danego zdarzenia nie jest możliwe, funkcjonariusz ma prawo 
         użycia broni palnej wyłącznie:
          1) w celu odparcia bezpośredniego i bezprawnego zamachu na 
            życie, zdrowie lub wolność funkcjonariusza lub innej osoby 
            oraz w celu przeciwdziałania czynnościom zmierzającym bezpośrednio
            do takiego zamachu,
          2) przeciwko osobie nie podporządkowującej się wezwaniu do 
            natychmiastowego porzucenia broni lub innego niebezpiecznego
            narzędzia, którego użycie zagrozić może życiu, zdrowiu 
            lub wolności funkcjonariusza albo innej osoby,
          3) przeciwko osobie, która usiłuje bezprawnie, przemocą odebrać
            broń palną funkcjonariuszowi lub innej osobie uprawnionej
            do posiadania broni palnej,
          4) w celu odparcia bezpośredniego, bezprawnego zamachu na 
            obiekty służące obronności państwa lub ważne dla gospodarki 
            narodowej, a także na obiekty Straży Granicznej lub służące 
            ochronie granicy państwowej,
          5) w celu odparcia bezpośredniego zamachu na nienaruszalność 
            granicy państwowej ze strony osób działających w sposób zorganizowany,
            które przemocą wymuszają przekroczenie granicy 
            państwowej przy użyciu broni lub pojazdu,
          6) w celu odparcia zamachu na mienie, stwarzającego jednocześnie
            bezpośrednie zagrożenie dla życia, zdrowia lub wolności 
            człowieka,
          7) w bezpośrednim pościgu za osobą, wobec której użycie broni 
            było dopuszczalne w przypadkach określonych w pkt 1-6, albo
            za osobą, wobec której istnieje uzasadnione podejrzenie 
            popełnienia zabójstwa, zamachu terrorystycznego, uprowadzenia
            osoby w celu wymuszenia okupu lub określonego zachowania,
            rozboju, kradzieży rozbójniczej, wymuszenia rozbójniczego,
            umyślnego ciężkiego uszkodzenia ciała, zgwałcenia,
            podpalenia lub umyślnego sprowadzenia w inny sposób 
            niebezpieczeństwa powszechnego dla życia albo zdrowia,
          8) w celu ujęcia osoby, o której mowa w pkt 7, jeśli schroniła się 
            ona w miejscu trudno dostępnym, a z okoliczności towarzyszących
            wynika, że może użyć broni palnej lub innego niebezpiecznego
            narzędzia, którego użycie zagrozić może życiu lub 
            zdrowiu,
          9) w celu odparcia gwałtownego, bezpośredniego i bezprawnego 
            zamachu na konwój ochraniający osoby, dokumenty zawierające
            wiadomości stanowiące tajemnicę państwową, pieniądze 
            albo inne przedmioty wartościowe,
         10) w celu ujęcia lub udaremnienia ucieczki osoby zatrzymanej, 
            tymczasowo aresztowanej lub odbywającej karę pozbawienia 
            wolności, jeśli:
             a) ucieczka osoby pozbawionej wolności stwarza zagrożenie 
               dla życia albo zdrowia ludzkiego,
             b) istnieje uzasadnione podejrzenie, że osoba pozbawiona 
               wolności może użyć broni palnej, materiałów wybuchowych
               lub niebezpiecznego narzędzia,
             c) pozbawienie wolności nastąpiło w związku z uzasadnionym
               podejrzeniem lub stwierdzeniem popełnienia przestępstw,
               o których mowa w pkt 7.",
    b) po ust. 1 dodaje się ust. 1a w brzmieniu:
      "1a. W działaniach pododdziałów odwodowych w zasięgu terytorialnym
          przejścia granicznego oraz w strefie nadgranicznej użycie 
          broni palnej może nastąpić tylko na rozkaz ich dowódcy.",
    c) w ust. 3 skreśla się kropkę i dodaje  wyrazy "oraz zasady użycia broni 
      przez pododdziały odwodowe Straży Granicznej.";
14) w art. 30 ust. 2 otrzymuje brzmienie:
      "2. Minister Spraw Wewnętrznych określi wzór flagi Straży Granicznej, 
         okoliczności i warunki jej podnoszenia oraz sposób oznakowania 
         jednostek pływających i statków powietrznych, a także znaki rozpoznawcze
         używane na nich przez Straż Graniczną w nocy.";
15) w art. 31:
    a) dotychczasową treść oznacza się jako ust. 1 i nadaje się jej brzmienie:
      "1. Służbę w Straży Granicznej może pełnić obywatel polski o nieposzlakowanej
         opinii, nie karany, korzystający z pełni praw publicznych,
         posiadający co najmniej średnie wykształcenie oraz zdolność 
         fizyczną i psychiczną do służby w formacjach uzbrojonych, podległych
         szczególnej dyscyplinie służbowej, której gotów jest się podporządkować.",
    b) dodaje się ust. 2 i 3 w brzmieniu:
      "2. Komendant Główny Straży Granicznej może wyrazić zgodę na 
         przyjęcie do służby w Straży Granicznej kandydata, który nie ma 
         wykształcenia średniego, jeżeli w toku postępowania kwalifikacyjnego
         stwierdzono, że kandydat wykazuje szczególne predyspozycje 
         do tej służby.
      3. Minister Spraw Wewnętrznych, w drodze rozporządzenia, określa 
         zasady przeprowadzania postępowania kwalifikacyjnego, o którym 
         mowa w ust. 2.";
16) w art. 33 w ust. 1 po wyrazie "dochować" skreśla się wyraz "zasad";
17) w art. 34:
    a) w ust. 2 po wyrazach "w rozkazie" dodaje się wyraz "personalnym",
    b) w ust. 4:
       - wyrazy "kobiet, funkcjonariuszy" zastępuje się wyrazami "funkcjonariuszy-kobiet",
       - po wyrazach "organów wojskowych" przecinek zastępuje się kropką,
         a pozostałe wyrazy skreśla się;
18) w art. 35 w ust. 3 po wyrazach "komendanta oddziału" dodaje się wyrazy 
   "lub ośrodka szkolenia";
19) w art. 36 w ust. 1 po wyrazach "Komendant Główny Straży Granicznej" 
   wyraz "i" zastępuje się przecinkiem i dodaje się na końcu wyrazy "oraz 
   komendanci ośrodków szkolenia Straży Granicznej.";
20) w art. 41 w ust. 2 wyrazy "resortem spraw wewnętrznych" zastępuje się 
  wyrazami "Strażą Graniczną";
21) w art. 42 w ust. 2 pkt 4 otrzymuje brzmienie:
      "4) likwidacji zajmowanego stanowiska służbowego lub z przyczyn uzasadnionych
         potrzebami organizacyjnymi, gdy nie ma możliwości 
         mianowania go na inne równorzędne stanowisko.";
22) w art. 43 w ust. 3 wyrazy "12 miesięcy" zastępuje się wyrazami "czasu 
   ukończenia postępowania karnego";
23) w art. 45:
    a) w ust. 1 dodaje się pkt 5 w brzmieniu:
      "5) utraty obywatelstwa polskiego lub nabycia obywatelstwa innego 
         państwa.",
    b) w ust. 2 dodaje się pkt 7 w brzmieniu:
      "7) rozformowania jednostki organizacyjnej, w której funkcjonariusz 
         pełni służbę, lub zmniejszenia jej stanu etatowego, jeżeli przeniesienie
         funkcjonariusza do innej jednostki lub na niższe stanowisko 
         nie jest możliwe.",
    c) w ust. 3 wyrazy "od chwili zgłoszenia przez niego pisemnego żądania 
      takiego zwolnienia" zastępuje się wyrazami "od dnia pisemnego zgłoszenia
      przez niego wystąpienia ze służby.",
    d) dodaje się ust. 4 w brzmieniu:
      "4. W przypadkach określonych w ust. 2 pkt 7 zwolnienie następuje po 
         upływie 6 miesięcy, a w przypadku służby przygotowawczej - po 
         upływie 3 miesięcy od dnia podjęcia decyzji o likwidacji jednostki 
         organizacyjnej, jej rozformowania lub zmniejszenia stanu etatowego.";
24) art. 46 otrzymuje brzmienie:
   "Art. 46. 1. W razie uchylenia prawomocnego wyroku skazującego lub
                prawomocnego orzeczenia o warunkowym umorzeniu postępowania
karnego i wydania orzeczenia o umorzeniu
                postępowania karnego, albo w razie uchylenia kary 
                dyscyplinarnej wyznaczenia na niższe stanowisko służbowe, 
                obniżenia stopnia lub kary wydalenia ze służby, ulegają 
                uchyleniu skutki, jakie wynikły dla funkcjonariusza 
                w związku z wyznaczeniem na niższe stanowisko lub 
                obniżeniemstopnia. O uchyleniu innych skutków decyduje 
                Minister Spraw Wewnętrznych.
              2. W razie uchylenia prawomocnego wyroku skazującego 
                lub prawomocnego orzeczenia o warunkowym umorzeniu
                postępowania karnego i wydania prawomocnego wyroku
                uniewinniającego, ulegają uchyleniu wszystkie skutki,
                jakie wynikły dla funkcjonariusza w postępowaniu dyscyplinarnym,
                przeprowadzonym w związku z oskarżeniem
                o popełnienie przestępstwa stanowiącego przedmiot
                rozstrzygnięcia sądu.
              3. Jeżeli w przypadku, o którym mowa w ust. 2, podstawę    
                orzeczenia kary dyscyplinarnej stanowiły przesłanki inne    
                niż tylko oskarżenie o popełnienie przestępstwa, o uchyleniu
                skutków, jakie wynikły dla funkcjonariusza w wyniku
                postępowania dyscyplinarnego, decyduje Minister 
                Spraw Wewnętrznych. Przepis ust. 1 stosuje się odpowiednio.";
25) w art. 47 w ust. 1 i 2 wyrazy "prosi o zwolnienie" zastępuje się wyrazami 
   "zgłosi pisemnie wystąpienie ze służby.";
26) w art. 48:
    a) w ust. 1 wyrazy "ust. 2 pkt 2, 3 i 5" zastępuje się wyrazami "ust. 2 pkt 
      2, 3, 5 i 7",
    b) w ust. 2 po wyrazach "ust. 2 pkt 5" dodaje się wyrazy "i 7",
    c) dodaje się ust. 3 w brzmieniu:
      "3. Funkcjonariuszowi - kobiecie zwolnionej na podstawie art. 45 ust. 
         2 pkt 5 i 7 w czasie urlopu wychowawczego przysługują do końca 
         okresu, na który ten urlop został udzielony:
          1) świadczenia pieniężne, wypłacane na zasadach obowiązujących
            przy wypłacaniu zasiłku wychowawczego,
          2) inne uprawnienia przewidziane dla pracownic zwalnianych z 
            pracy w czasie urlopu wychowawczego z przyczyn dotyczących 
            zakładu pracy.";
27) art. 49 otrzymuje brzmienie:
   "Art. 49. 1. Funkcjonariuszy zwalniają ze służby właściwi przełożeni 
                z zastrzeżeniem ust. 2.
              2. Komendant Główny Straży Granicznej zwalnia ze służby 
                funkcjonariuszy:
                 1) posiadających stopnie oficerskie,
                 2) którym wymierzono karę dyscyplinarną wydalenia ze 
                   służby,
                 3) w przypadkach określonych w art. 45 ust. 2 pkt 5.";
28) w art. 55 ust. 1 otrzymuje brzmienie:
      "1. Na pierwszy stopień oficerski Straży Granicznej może być mianowany
         funkcjonariusz, który posiada wykształcenie wyższe i odbył 
         przeszkolenie specjalistyczne lub zdał egzamin oficerski bez odbycia
         przeszkolenia.";
29) w art. 57 ust. 1 otrzymuje brzmienie:
      "1. W przypadkach zasługujących na szczególne wyróżnienie funkcjonariusza
         posiadającego pozytywną opinię służbową oraz szczególne
         kwalifikacje zawodowe lub umiejętności do pełnienia służby 
         można mianować na wyższy stopień przed upływem okresów ustalonych
         w art. 56. Okresy te nie mogą być jednak skrócone więcej 
         niż o połowę.";
30) w art. 61 dodaje się ust. 3 w brzmieniu:
      "3. Przy przyjmowaniu do służby osoby posiadającej inny niż wymieniony
         w ust. 2 stopień w korpusie oficerów Policji, Urzędu 
         Ochrony Państwa lub Sił Zbrojnych Rzeczypospolitej Polskiej na 
         równorzędny stopień w Straży Granicznej mianuje Komendant 
         Główny Straży Granicznej.";
31) w art. 65:
    a) w ust. 2 skreśla się drugie zdanie,
    b) ust. 9 otrzymuje brzmienie:
      "9. Minister Spraw Wewnętrznych określa wzory i normy oraz zasady 
         noszenia umundurowania, a także wzory odznak i emblematów.";
32) art. 69 otrzymuje brzmienie:
   "Art. 69. Funkcjonariusz jest obowiązany powiadomić bezpośredniego 
             przełożonego o zamiarze wyjazdu za granicę. Jeżeli wyjazd 
             jest planowany na więcej niż 3 dni, powiadomienie następuje 
             w formie pisemnej.";
33) skreśla się art. 70;
34) w art. 77:
    a) dodaje się nowy ust. 3 w brzmieniu:
      "3. Zwrot kosztów przejazdu lub zryczałtowany równoważnik pieniężny,
         o których mowa w ust. 1 i 2, nie przysługują funkcjonariuszowi 
         w roku kalendarzowym, w którym wykupiono uprawnienia do 
         bezpłatnych przejazdów państwowymi środkami komunikacji, na 
         podstawie odrębnych przepisów.",
    b) dotychczasowy ust. 3 oznacza się jako ust. 4;
35) art. 85 otrzymuje brzmienie:
   "Art. 85. 1. Minister Spraw Wewnętrznych, w granicach ustalonych
                w ustawie, określa szczegółowo prawa i obowiązki oraz 
                przebieg służby funkcjonariuszy.
              2. Sposób pełnienia służby określają zarządzenia, regulaminy
                i rozkazy Komendanta Głównego Straży Granicznej.";
36) w art. 93 w pkt 2 po wyrazie "własne" dodaje się wyrazy "lub małżonka";
37) w art. 94 ust. 1 otrzymuje brzmienie:
      "1. Na lokale mieszkalne dla funkcjonariuszy przeznacza się lokale 
         będące w dyspozycji Ministra Spraw Wewnętrznych lub podległych
         mu organów, uzyskane w wyniku ich działalności inwestycyjnej
         albo od terenowych organów rządowej administracji ogólnej, 
         stanowiące własność gmin lub zakładów pracy, a także zwalniane 
         przez osoby, które decyzje o przydziale uzyskały z jednostek podległych
         Ministrowi Spraw Wewnętrznych.";
38) w art. 95 w ust. 2 wyraz "wypłacania" zastępuje się wyrazami "przyznawania
i zwracania";
39) w art. 96 w ust. 2 wyraz "wypłaty" zastępuje się wyrazem "zwracania";
40) w art. 97:
    a) dotychczasową treść oznacza się jako ust. 1,
    b) dodaje się ust. 2 w brzmieniu:
      "2. Zwrot kosztów, o których mowa w ust. 1, nie przysługuje w roku 
         kalendarzowym, w którym wykupiono uprawnienia do bezpłatnych 
         przejazdów państwowymi środkami komunikacji, na podstawie odrębnych
         przepisów.";
41) w art. 98 w ust. 2 po wyrazach "przyznawania i" dodaje się wyrazy "zwrotu 
   oraz";
42) w art. 99 w pkt 1 wyrazy "z funduszu mieszkaniowego" zastępuje się wyrazami
   "o której mowa w art. 98,";
43) w art. 100:
    a) w ust. 1  w pkt 1 wyraz "albo" zastępuje się przecinkiem,
    b) w ust. 2 skreśla się wyrazy "z funduszu mieszkaniowego";
44) w art. 101:
    a) ust. 2 otrzymuje brzmienie:
      "2. Minister Spraw Wewnętrznych, w porozumieniu z Ministrem Gospodarki
         Przestrzennej i Budownictwa oraz Ministrem Finansów, 
         określa warunki najmu lokali mieszkalnych znajdujących się w budynkach
         będących własnością Skarbu Państwa, pozostających w 
         zarządzie jednostek organizacyjnych resortu spraw wewnętrznych, 
         a także zasady obliczania czynszu najmu za te lokale.",
    b) dodaje się ust. 4 i 5 w brzmieniu:
      "4. W sprawach spornych wynikających ze stosunku najmu lokali, o 
         których mowa w ust. 2, rozstrzygają sądy powszechne.
       5. Przydział i opróżnianie mieszkań oraz załatwianie spraw, o których
         mowa w art. 95, 96 i 98, następuje w formie decyzji administracyjnej.";
45) w art. 112 w ust. 1 w pkt 4 wyraz "powierzonych" zastępuje się wyrazem 
   "zleconych";
46) w art. 113:
    a) dotychczasową treść oznacza się jako ust. 1,
    b) dodaje się ust. 2 w brzmieniu:
      "2. Zasiłek, o którym mowa w ust. 1, nie przysługuje funkcjonariuszowi
         pełniącemu służbę w Straży Granicznej po zwolnieniu z zawodowej
         służby wojskowej lub innej służby, w czasie której otrzymał 
         taki zasiłek.";
47) art. 114 i 115 otrzymują brzmienie:
  "Art. 114. 1. Funkcjonariuszowi mogą być przyznawane nagrody roczne,
                nagrody uznaniowe i zapomogi na warunkach określonych,
                w drodze zarządzenia, przez Ministra Spraw Wewnętrznych.
              2. Wysokość funduszu na nagrody i zapomogi dla funkcjonariuszy
                określa Minister Spraw Wewnętrznych w porozumieniu
                z Ministrem Pracy i Polityki Socjalnej.
   Art. 115. 1. Funkcjonariuszowi przysługują nagrody jubileuszowe
                w wysokości:
                po 20 latach służby - 75%,
                po 25 latach służby - 100%,
                po 30 latach służby - 150%,
                po 35 latach służby - 200%,
                po 40 latach służby - 300%
                miesięcznego uposażenia zasadniczego, wraz z dodatkami
                o charakterze stałym.
              2. Okresy wliczane do okresu służby, od którego zależy nabycie
                prawa do nagrody jubileuszowej, oraz zasady jej 
                obliczania i wypłacania określa Minister Spraw Wewnętrznych
                w porozumieniu z Ministrem Pracy i Polityki Socjalnej.";
48) w art. 116 w ust. 1 wyraz "powierzonych" zastępuje się wyrazem "zleconych",
   a wyrazy "funkcjonariusz może otrzymać" zastępuje się wyrazami 
   "funkcjonariusz otrzymuje";
49) w art. 118 w ust. 1:
    a) wyrazy "oraz ust. 2 pkt 1 i 3-5" zastępuje się wyrazami "oraz ust. 2 pkt 
      1, 3-7",
    b) dodaje się pkt 5 w brzmieniu:
      "5) nie wykorzystane w danym roku świadczenia pieniężne przysługujące
         stosownie  do  przepisów  wydanych na podstawie art. 77 
         ust. 4.";
50) w art. 121 dodaje się ust. 3 w brzmieniu:
      "3. Funkcjonariuszowi zwolnionemu ze służby na podstawie art. 45 ust. 
         2 pkt 5 i 7, który z powodu nadal trwającej choroby nie może 
         podjąć zatrudnienia, wypłaca się co miesiąc świadczenia pieniężne 
         określone w ust. 1 przez okres choroby, nie dłużej jednak niż 
         przez okres 3 miesiący, chyba że wcześniej komisja lekarska wyda 
         orzeczenie o inwalidztwie stanowiące podstawę do ustalenia prawa
         do renty inwalidzkiej.";
51) w art. 136 ust. 1 otrzymuje brzmienie:
      "1. Funkcjonariuszowi mogą być wymierzane kary dyscyplinarne:
          1) upomnienie,
          2) nagana,
          3) surowa nagana,
          4) nagana z ostrzeżeniem,
          5) ostrzeżenie o niepełnej przydatności do służby na zajmowanym
            stanowisku,
          6) wyznaczenie na niższe stanowisko służbowe,
          7) obniżenie stopnia,
          8) ostrzeżenie o niepełnej przydatności do służby,
          9) wydalenie ze służby.";
52) w art. 137 dodaje się ust. 3 w brzmieniu:
      "3. W przypadku gdy czyn, o którym mowa w ust. 1, stanowi jednocześnie
         przestępstwo, przedawnienie karalności dyscyplinarnej następuje
         dopiero z upływem okresu przedawnienia karalności przestępstwa.";
53) art. 143 otrzymuje brzmienie:
  "Art. 143. Szczegółową organizację sądów honorowych, ich właściwość
             oraz zasady i tryb postępowania, a także rodzaje stosowanych
             przez sądy honorowe środków wychowawczych, określa 
             Komendant Główny Straży Granicznej w porozumieniu ze 
             związkiem zawodowym funkcjonariuszy Straży Granicznej.";
54) po art. 146 dodaje się art. 146a w brzmieniu:
 "Art. 146a. Nie popełnia przestępstwa, kto wykonuje czynności określone
             w art. 9e ust. 1.";
55) po art. 147 dodaje się art. 147a w brzmieniu:
 "Art. 147a. 1. Kto odbywając służbę kandydacką w Straży Granicznej
                uporczywie nie wykonuje poleceń w sprawach służbowych,
                    podlega karze pozbawienia wolności do lat 3.
              2. Kto odbywając służbę kandydacką w Straży Granicznej 
                samowolnie opuszcza wyznaczone miejsce wykonywania 
                obowiązków służbowych na czas powyżej czternastu dni 
                kalendarzowych lub przez taki czas samowolnie poza 
                nim pozostaje,
                  podlega karze pozbawienia wolności do lat 3.
              3. Kto odbywając służbę kandydacką w Straży Granicznej 
                opuszcza wyznaczone miejsce wykonywania obowiązków 
                służbowych na czas powyżej dwóch dni kalendarzowych 
                lub przez taki czas samowolnie poza nim pozostaje,
                  podlega karze pozbawienia wolności do roku.
              4. Kto odbywając służbę kandydacką w Straży Granicznej 
                w celu trwałego uchylenia się od służby opuszcza wyznaczone
                miejsce wykonywania obowiązków służbowych lub 
                w takim celu poza nim pozostaje,
                  podlega karze pozbawienia wolności do lat 5.";
56) w art. 153:
    a) ust. 2 otrzymuje brzmienie:
      "2. Funkcjonariusze w służbie kandydackiej  mogą pełnić służbę graniczną,
         prowadzić działania graniczne i wykonywać czynności administracyjno-porządkowe.
         Funkcjonariusze ci pełnią służbę w systemie
         skoszarowanym.",
    b) ust. 5 otrzymuje brzmienie:
      "5. Przepisy rozdziałów 8, 10, 11, 13 i 14, dotyczące funkcjonariuszy w 
         służbie przygotowawczej, stosuje się również do funkcjonariuszy w 
         służbie kandydackiej, z wyjątkiem przepisów art. 72, 86, 87 ust. 4, 
         art. 112, 117, 118 i 119 ust. 4 oraz art. 124 i 142.",
    c) dodaje się ust. 6 i 7 w brzmieniu:
      "6. Funkcjonariuszowi w służbie kandydackiej przysługuje w okresie tej 
         służby prawo do płatnego urlopu wypoczynkowego w wymiarze 
         łącznie 30 dni kalendarzowych.
       7. Minister Spraw Wewnętrznych określa organizację służby w systemie
         skoszarowanym oraz sposób jej pełnienia.";
57) art. 154 otrzymuje brzmienie:
  "Art. 154. 1. Osobne kwatery stałe pozostające w dyspozycji Ministra 
                Spraw Wewnętrznych lub podległych mu organów, przydzielone
                żołnierzom zawodowym Wojsk Ochrony Pogranicza,
                którzy zostali przyjęci do służby w Straży Granicznej,
                stają się, z mocy prawa, lokalami mieszkalnymi w 
                rozumieniu niniejszej ustawy.
              2. Jeżeli norma zaludnienia przydzielonej osobnej kwatery 
                stałej, o której mowa w ust. 1, jest wyższa od normy zaludnienia
                przysługującej osobie wymienionej w ust. 1 jako
                funkcjonariuszowi, osoba ta zachowuje prawo do tej 
                normy w zajmowanym dotychczas lokalu mieszkalnym.
              3. Uprawnienia nabyte na podstawie ustawy z dnia 20 maja 
                1976 r. o zakwaterowaniu sił zbrojnych (Dz.U. z 1992 r. 
                Nr 5, poz. 19 i z 1994 r. Nr 10, poz. 36) przez żołnierzy 
                zawodowych Wojsk Ochrony Pogranicza, którzy zostali 
                przyjęci do służby w Straży Granicznej, stają się, z mocy 
                prawa, uprawnieniami mieszkaniowymi funkcjonariuszy 
                Straży Granicznej w rozumieniu niniejszej ustawy.
              4. Przepisy ust. 2 i 3 stosuje się także do osób, o których 
                mowa w ust. 1, jeżeli osoby te uzyskały policyjne zaopatrzenie
                emerytalne.
              5. W stosunku do funkcjonariuszy, którzy poprzednio byli 
                żołnierzami zawodowymi i otrzymali osobne kwatery stałe,
                z zastrzeżeniem ust. 1-4, stosuje się przepisy o zakwaterowaniu
                sił zbrojnych w zakresie sprzedaży osobnych
                kwater stałych.".
       
                                Art. 5.
W ustawie z dnia 1 lutego 1983 r.  -  Prawo o ruchu drogowym (Dz.U. z  
1992 r. Nr 11, poz. 41 i Nr 26, poz. 114) w art. 70 ust. 6 otrzymuje brzmienie:
      "6. Ministrowie Obrony Narodowej i Spraw Wewnętrznych, w porozumieniu
         z Ministrem Transportu i Gospodarki Morskiej, mogą 
         określać odmiennie od przepisów ust. 2-5 oraz art. 71 uprawnienia
         kierowców do kierowania pojazdami Policji i Straży Granicznej
         oraz kierowców w czynnej służbie wojskowej do kierowania 
         pojazdami Sił Zbrojnych Rzeczypospolitej Polskiej.".
      
                                Art. 6.
W ustawie z dnia 10 kwietnia 1986 r. - Prawo atomowe (Dz.U. Nr 12, poz. 70, 
z 1987 r. Nr 33, poz. 180, z 1991 r. Nr 8, poz. 28 oraz z 1994 r. Nr 90, poz. 
418) wprowadza się następujące zmiany:
 1) w art. 4:
    a) ust. 4 otrzymuje brzmienie:
      "4. Prezes Państwowej Agencji Atomistyki, zwany dalej "Prezesem 
         Agencji", może określić szczegółowe wymagania oraz warunki 
         bezpieczeństwa jądrowego i ochrony radiologicznej, dotyczące poszczególnych
         rodzajów działalności związanej z wykorzystywaniem 
         energii atomowej i źródeł promieniowania jonizującego.",
    b) dodaje się ust. 5 w brzmieniu:
      "5. Prezes Agencji może określić wypadki, w których działalność związana
         ze źródłami promieniowania jonizującego nie wymaga zezwolenia,
         o którym mowa w ust. 1.";
 
 2) tytuł rozdziału 11 otrzymuje brzmienie: "Przepisy karne";
 
 3) po art. 61 dodaje się nowy art. 62 w brzmieniu:
   "Art. 62. 1. Kto bez wymaganego zezwolenia wytwarza, przetwarza,
                wprowadza do obrotu, przewozi, posiada lub stosuje
                materiały jądrowe, źródła lub odpady promieniotwórcze
                albo je porzuca, podlega karze pozbawienia wolności
                od roku do lat 10 i grzywny.
              2. W razie skazania za przestępstwo określone w ust. 1, 
                orzeka się przepadek przedmiotów przestępstwa, choćby 
                nie były własnością sprawcy.";
 
 4) dotychczasowy art. 62 oznacza się jako art. 62a i w ust. 1 pkt 1 otrzymuje 
   brzmienie:
      "1) bez wymaganego zezwolenia lub wbrew jego warunkom podejmuje 
         działalność, o której mowa w art. 4 ust. 1 pkt 2-9 oraz w przepisach
         wydanych na podstawie art. 4 ust. 3 pkt 2, albo dokonuje 
         przywozu lub wywozu, o których mowa w art. 6 ust. 2, albo zatrudnia
         pracowników bez uprawnień, kwalifikacji lub umiejętności 
         określonych w przepisach o bezpieczeństwie jądrowym i ochronie 
         radiologicznej,".
                                Art. 7.
W ustawie z dnia 19 listopada 1987 r. o dozorze technicznym (Dz.U. Nr 36, 
poz. 202) w art. 28 w ust. 3 dodaje się na końcu wyrazy "i w Straży Granicznej".
                                Art. 8.
W ustawie z dnia 11 maja 1995 r. o Naczelnym Sądzie Administracyjnym 
(Dz.U. Nr 74, poz. 368) w art. 19 po pkt 3 dodaje się pkt 3a w brzmieniu:
      "3a) zwolnienia ze służby funkcjonariuszy Urzędu Ochrony Państwa, 
          gdy wymaga tego ważny interes służby,".
      
                                Art. 9.
Minister Spraw Wewnętrznych zorganizuje policję sądową w okresie 6 miesięcy
od dnia wejścia w życie ustawy.
                                    
                                Art. 10.
Do czasu wydania przepisów wykonawczych przewidzianych w niniejszej ustawie,
zachowują moc przepisy dotychczasowe, jeżeli nie są z nią sprzeczne, nie 
dłużej jednak niż przez 6 miesięcy.
                                    
                                Art. 11.
Minister Spraw Wewnętrznych ogłosi w Dzienniku Ustaw Rzeczypospolitej 
Polskiej, w drodze obwieszczenia, jednolite teksty ustaw:
    1) z dnia 6 kwietnia 1990 r. o urzędzie Ministra Spraw Wewnętrznych,
    2) z dnia 6 kwietnia 1990 r. o Policji,
    3) z dnia 6 kwietnia 1990 r. o Urzędzie Ochrony Państwa,
    4) z dnia 12 października 1990 r. o Straży Granicznej,
z uwzględnieniem zmian wynikających z niniejszej ustawy i ustaw ogłoszonych 
przed dniem wydania tekstu jednolitego.
 
                                Art. 12.
Ustawa wchodzi w życie po upływie 30 dni od dnia ogłoszenia.
 
