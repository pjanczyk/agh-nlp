



Dz.U. z 1997 r. Nr 60, poz. 369 
                                    
                                    
                                    
                                    
                                    
                                 USTAWA
                       z dnia 24 kwietnia 1997 r.
                                    
o zwalczaniu chorób zakaźnych zwierząt, badaniu zwierząt rzeźnych i mięsa 
               oraz o Państwowej Inspekcji Weterynaryjnej
                                    
                                    
                               Rozdział 1
                            Przepisy ogólne
                                    
                                Art. 1.
Ustawa określa zasady zwalczania chorób zakaźnych zwierząt, badania zwierząt
rzeźnych i mięsa oraz organizację, zasady i tryb działania Państwowej Inspekcji
Weterynaryjnej.
                                    
                                Art. 2.
Użyte w ustawie określenia oznaczają:
    1) zwierzęta - zwierzęta gospodarskie, zwierzęta domowe i udomowione, 
      zwierzęta laboratoryjne, zwierzęta łowne i inne wolno żyjące zwierzęta,
      znajdujące się w parkach zwierzęcych, w ogrodach zoologicznych, 
      cyrkach i w obrocie,
    2) zwierzęta rzeźne - bydło, świnie, owce, kozy, zwierzęta jednokopytne, 
      drób, króliki i nutrie,
    3) choroby zakaźne - wywołane przez chorobotwórcze czynniki biologiczne
      choroby zwierząt, które ze względu na charakter, sposób powstawania
      i szerzenia się stanowią zagrożenie dla zdrowia zwierząt lub 
      ludzi,
    4) zwierzę chore - zwierzę, u którego organ Państwowej Inspekcji Weterynaryjnej
      stwierdził chorobę zakaźną lub inną chorobę mającą wpływ 
      na ocenę przydatności mięsa do spożycia,
    5) zwierzę podejrzane o zakażenie - zwierzę, u którego występują objawy
      wskazujące na chorobę zakaźną, lub zwierzę bez objawów takiej 
      choroby, które mogło się zetknąć ze zwierzętami chorymi, albo zwierzę
      będące nosicielem zarazka lub podejrzane o takie nosicielstwo,
    6) niejadalne surowce zwierzęce - nie przeznaczone do spożycia przez 
      ludzi produkty w stanie naturalnym pochodzące ze zwierząt lub od 
      zwierząt inne niż materiał biologiczny, pasze i surowce paszowe,
    7) materiał biologiczny - nasienie, komórki jajowe, zarodki, jaja zapłodnione
      i ikra,
    8) ubój - oszołomienie i zabicie zwierzęcia rzeźnego poprzez wykrwawienie
      w celu uzyskania mięsa do spożycia,
    9) ubój z konieczności - ubój zwierzęcia rzeźnego w następstwie wypadku
      lub nagłego zagrożenia jego życia, nie związany z chorobą zakaźną,
   10) ubój sanitarny - ubój zwierzęcia chorego na chorobę zakaźną lub podejrzanego
      o zakażenie,
   11) mięso - części jadalne zwierząt rzeźnych, zwierząt łownych, a także 
      ryb, mięczaków i skorupiaków,
   12) zwłoki zwierzęce - zwierzęta padłe lub zabite nie w celu spożycia 
      przez ludzi,
   13) zwalczanie - zgłaszanie, zapobieganie, wykrywanie i likwidowanie chorób
      zakaźnych zwierząt,
   14) rzeźnia - zakład, w którym dokonuje się uboju zwierząt i obróbki poubojowej
      w celu uzyskania mięsa do spożycia przez ludzi.
   15) kwarantanna - odosobnienie zwierząt, ich obserwacja i badanie w celu 
      wykluczenia możliwości przeniesienia się choroby zakaźnej na inne 
      zwierzęta.
   16) towary - zwierzęta, mięso, środki spożywcze pochodzenia zwierzęcego, 
      materiał biologiczny, niejadalne surowce zwierzęce, pasze, surowce 
      paszowe.
                                    
                                Art. 3.
 1. Obowiązkowi zwalczania podlegają choroby zakaźne zwierząt wyszczególnione
   w wykazie stanowiącym załącznik do ustawy.
 2. Minister Rolnictwa i Gospodarki Żywnościowej może określić, w drodze 
   rozporządzenia, inne choroby zakaźne zwierząt nie wymienione w załączniku,
   o którym mowa w ust. 1, podlegające zwalczaniu na obszarze całego 
   kraju lub jego części.
                                    
                                Art. 4.
Do postępowania w sprawach indywidualnych rozstrzyganych w drodze decyzji 
organów Państwowej Inspekcji Weterynaryjnej stosuje się przepisy Kodeksu 
postępowania administracyjnego, jeżeli przepisy ustawy nie stanowią inaczej.
                                    
                               Rozdział 2
                Zapobieganie chorobom zakaźnym zwierząt
                                    
                                Art. 5.
 1. Podmioty zajmujące się:
    1) zarobkowym przewozem zwierząt, niejadalnych surowców zwierzęcych 
      i ich skupem,
    2) organizowaniem lub urządzaniem targów, spędów i wystaw zwierząt,
    3) produkcją lub przechowywaniem środków spożywczych pochodzenia 
      zwierzęcego,
    4) zarobkowym wytwarzaniem, przetwarzaniem, obrotem lub składowaniem
      niejadalnych surowców zwierzęcych, pasz oraz dodatków do 
      pasz,
    5) pozyskiwaniem, konserwacją, obróbką, przechowywaniem, wprowadzaniem
      do obrotu lub wykorzystywaniem materiału biologicznego,
    6) prowadzeniem punktów kopulacyjnych,
    7) wylęgiem drobiu i narybku,
    8) prowadzeniem schronisk dla zwierząt,
    9) zbieraniem, przetwarzaniem, grzebaniem lub spalaniem zwłok zwierzęcych
      i ich części oraz odpadów poubojowych,
   10) hodowlą zwierząt laboratoryjnych,
   11) lecznictwem zwierząt
  - są obowiązane zgłosić właściwemu rejonowemu lekarzowi weterynarii 
   zamiar rozpoczęcia działalności w terminie co najmniej 7 dni przed jej 
   rozpoczęciem i zaprzestanie działalności w terminie 7 dni od jej zaprzestania.
 2. Podmioty, o których mowa w ust. 1, obowiązane są zawiadomić właściwego 
   rejonowego lekarza weterynarii o czasie i miejscu organizowania lub urządzania
   targów, spędów i wystaw oraz załadunku i wyładunku zwierząt.
 3. Prowadzenie działalności, o której mowa w ust. 1, jest dozwolone po zapewnieniu
   warunków lokalizacyjnych, technicznych, sanitarnych, technologicznych
   i organizacyjnych zabezpieczających przed zagrożeniem epizootycznym
   lub epidemicznym i zapewniających właściwą jakość zdrowotną środków
   żywności pochodzenia zwierzęcego oraz jakość materiału biologicznego,
   zwanych dalej "warunkami weterynaryjnymi".
 4. Minister Rolnictwa i Gospodarki Żywnościowej określi, w drodze rozporządzenia,
   szczegółowe warunki weterynaryjne wymagane przy prowadzeniu
   poszczególnych rodzajów działalności wymienionych w ust. 1 pkt 1-9.
                                    
                                Art. 6.
 1. W razie stwierdzenia, że działalność, o której mowa w art. 5 ust. 1 pkt 
   1-10, jest prowadzona niezgodnie z warunkami weterynaryjnymi, rejonowy 
   lekarz weterynarii może wydać decyzję nakazującą usunięcie uchybień lub 
   wstrzymującą prowadzenie działalności do czasu usunięcia uchybień.
 2. W razie stwierdzenia, że prowadzenie działalności, o której mowa w art. 5 
   ust. 1 pkt 11, stwarza zagrożenie epizootyczne lub epidemiczne, rejonowy 
   lekarz weterynarii nakazuje niezwłoczne usunięcie uchybień, zawiadamiając
   o tym właściwą okręgową izbę lekarsko-weterynaryjną.
                                    
                                Art. 7.
 1. Bydło, owce, kozy i świnie mogą być wprowadzone do obrotu, jeżeli są zaopatrzone
   w świadectwo miejsca pochodzenia i oznakowane, a konie zaopatrzone
   w świadectwo miejsca pochodzenia lub inny dokument identyfikacyjny.
 2. Zwierzęta wymienione w ust. 1 oraz inne zwierzęta przeznaczone do obrotu
   i wywozu poza granice województwa - powinny być zaopatrzone w 
   świadectwa zdrowia. Przesyłki drobiu do uboju powinny być zaopatrzone 
   w świadectwo zdrowia bez względu na terytorialne usytuowanie rzeźni.
 3. Świadectwa miejsca pochodzenia wydaje wójt (burmistrz, prezydent miasta),
   który może upoważnić sołtysów lub inne osoby do wykonywania tych 
   czynności oraz do znakowania zwierząt.
 4. Koszty znakowania zwierząt i wystawiania świadectw miejsca pochodzenia 
   ponoszą właściciele zwierząt.
 5. Wysokość opłat za znakowanie zwierząt i wystawianie świadectw miejsca 
   pochodzenia określa rada gminy w drodze uchwały.
 6. Świadectwa zdrowia wystawia rejonowy lekarz weterynarii na każdą przewożoną
   partię zwierząt oddzielnie lub na poszczególne zwierzęta, po 
   uprzednim ich zbadaniu w miejscu załadowania.
 7. Minister Rolnictwa i Gospodarki Żywnościowej, w drodze rozporządzenia, 
   określi:
    1) sposób oraz wymagane kwalifikacje do znakowania zwierząt, wzory 
      znaków identyfikacyjnych, wzór świadectwa miejsca pochodzenia zwierząt,
    2) wzór świadectwa zdrowia zwierząt.
 8. Minister Rolnictwa i Gospodarki Żywnościowej może, w drodze rozporządzenia,
   wprowadzić obowiązek znakowania zwierząt innych gatunków oraz 
   zaopatrywania w świadectwo miejsca pochodzenia i świadectwo zdrowia, 
   jeżeli zwierzęta te będą wywożone poza granice województwa.
                                    
                                Art. 8.
 1. Psy w wieku powyżej dwóch miesięcy żyjące na obszarze całego kraju oraz 
   lisy wolno żyjące na obszarach określonych przez Ministra Rolnictwa i 
   Gospodarki Żywnościowej podlegają obowiązkowemu ochronnemu szczepieniu
   przeciwko wściekliźnie.
 2. Posiadacze psów obowiązani są doprowadzać psy na smyczy do wyznaczonych
   przez rejonowego lekarza weterynarii punktów szczepień:
    1) w terminie dwóch miesięcy od dnia ukończenia przez psa wieku 
      dwóch miesięcy lub
    2) w terminie określonym przez lekarza weterynarii podczas poprzedniego
      szczepienia.
 3. Psy poddane szczepieniu podlegają wpisowi do rejestru. Po przeprowadzeniu
   szczepienia posiadaczowi psa wydaje się zaświadczenie, a informacje
   o dokonaniu tej czynności zamieszcza się w rejestrze psów zaszczepionych
   przeciwko wściekliźnie.
 4. Minister Rolnictwa i Gospodarki Żywnościowej, w drodze rozporządzenia: 
    1) określi:
       a) szczegółowe zasady przeprowadzania ochronnych szczepień lisów 
         wolno żyjących przeciwko wściekliźnie, a w szczególności obszary, 
         o których mowa w ust. 1, rodzaj szczepionki i sposób jej podania,
       b) szczegółowe zasady prowadzenia rejestru i wzór zaświadczenia, o 
         których mowa w ust. 3,
    2) może wprowadzić obowiązek ochronnego szczepienia kotów przeciwko
      wściekliźnie.
                                    
                                Art. 9.
 1. Zwłoki zwierzęce i ich części, jeżeli nie zachodzi podejrzenie o chorobę 
   zakaźną, należy niezwłocznie dostarczyć podmiotom zajmującym się zbieraniem
   lub przetwarzaniem zwłok zwierzęcych albo na grzebowisko lub w 
   wyznaczone miejsce spalania zwłok zwierzęcych.
 2. Obowiązek określony w ust. 1 ciąży na posiadaczu zwłok zwierzęcych, a 
   jeżeli posiadacza takiego nie można ustalić - na jednostce organizacyjnej 
   utworzonej w tym celu lub upoważnionej przez gminę.
 3. Tworzenie i utrzymywanie grzebowisk i miejsc spalania zwłok zwierzęcych 
   i ich części określają przepisy o utrzymaniu czystości i porządku w gminie.
 4. Koszty budowy grzebowisk i miejsc spalania zwłok zwierzęcych są refendowane
   gminie ze środków budżetu państwa.
                                    
                               Rozdział 3
           Zapobieganie przenoszeniu z zagranicy i za granicę
                       chorób zakaźnych zwierząt
                                    
                                Art. 10.
Zabrania się:
    1) przywozu z zagranicy lub przewozu przez terytorium Rzeczypospolitej 
      Polskiej zwierząt chorych, podejrzanych o zakażenie, zwłok zwierzęcych
      i ich części oraz innych rzeczy, które mogą przenosić chorobę 
      zakaźną,
    2) przywozu z zagranicy mięsa mechanicznie odkostnionego, mięsa niezdatnego
      lub o ograniczonej przydatności do spożycia,
    3) przywozu z zagranicy mięsa przez inne przejścia graniczne niż określone
      w trybie przewidzianym w art. 14 ust. 6.
                                    
                                Art. 11.
 1. Zwierzęta mogą być przywożone z zagranicy, jeżeli:
    1) są zaopatrzone w świadectwa zdrowia wystawione w języku polskim i 
      kraju ich pochodzenia oraz w języku angielskim przez właściwego 
      urzędowego lekarza weterynarii państwa, z którego pochodzą, oraz w 
      świadectwo transportowe,
    2) w dniu wystawienia świadectwa zdrowia pochodzą z państw wpisanych 
      do rejestru prowadzonego przez Głównego Lekarza Weterynarii,
    3) importer uzyska decyzję rejonowego lekarza weterynarii o ustaleniu 
      miejsca kwarantanny albo uboju zwierząt,
    4) kopie świadectw zdrowia zwierząt będą dostarczone przez właściwego 
      urzędowego lekarza weterynarii kraju wywozu właściwemu polskiemu 
      granicznemu lekarzowi weterynarii oraz Głównemu Lekarzowi Weterynarii,
      nie później niż na 48 godzin przed przywozem.
 2. Mięso, środki spożywcze pochodzenia zwierzęcego i materiał biologiczny 
   mogą być przywożone z zagranicy, jeżeli:
    1) są zaopatrzone w świadectwo zdrowia wystawione w języku polskim i 
      kraju pochodzenia towaru oraz w języku angielskim przez właściwego 
      urzędowego lekarza weterynarii państwa, z którego pochodzą,
    2) w dniu wystawienia świadectwa zdrowia pochodzą z zakładów wpisanych
      do rejestru prowadzonego przez Głównego Lekarza Weterynarii 
      oraz z państw wpisanych do rejestru, o którym mowa w ust. 1 pkt 2,
    3) importer uzyska decyzję rejonowego lekarza weterynarii o ustaleniu 
      ich miejsca składowania, 
    4) kopie świadectw zdrowia mięsa chłodzonego i mrożonego będą dostarczone
      właściwemu polskiemu granicznemu lekarzowi weterynarii oraz 
      Głównemu Lekarzowi Weterynarii nie później niż na 48 godzin przed 
      przywozem.
 3. Niejadalne surowce zwierzęce, pasze i surowce paszowe mogą być przywożone
   z zagranicy, jeżeli:
    1) są zaopatrzone w świadectwo zdrowia wystawione w języku polskim i 
      kraju pochodzenia towaru oraz w języku angielskim przez właściwego 
      urzędowego lekarza weterynarii państwa, z którego pochodzą,
    2) w dniu wystawienia świadectwa zdrowia pochodzą z państw wpisanych 
      do rejestru, o którym mowa w ust. 1 pkt 2,
    3) importer uzyska decyzję rejonowego lekarza weterynarii o ustaleniu 
      ich miejsca składowania.
 4. Przywóz z zagranicy towarów pochodzących z państw i zakładów nie wpisanych
   do rejestrów, o których mowa w ust. 1 pkt 2, ust. 2 pkt 2 i ust. 3 
   pkt 2, wymaga zezwolenia Głównego Lekarza Weterynarii. Zezwolenie 
   określa szczegółowe wymagania, jakim powinno odpowiadać świadectwo 
   zdrowia, w które towar ma być zaopatrzony, oraz w zależności od rodzaju 
   towaru inne wymagania, o których mowa w ust. 1-3, po spełnieniu których 
   towar może być przywieziony.
 5. Główny Lekarz Weterynarii ogłasza w Dzienniku Urzędowym Ministerstwa
   Rolnictwa i Gospodarki Żywnościowej:
    1) rejestry państw i zakładów, o których mowa w ust. 1 pkt 2, ust. 2 pkt 
      2 i ust. 3 pkt 2,
    2) wzory świadectw zdrowia, o których mowa w ust. 1 pkt 1, ust. 2 pkt 1 
      i ust. 3 pkt 1, oraz wzór świadectwa transportowego.
                                    
                                Art. 12.
 1. Towary mogą być przewożone przez terytorium Rzeczypospolitej Polskiej, 
   jeżeli zostały spełnione warunki:
    1) o których mowa w art. 11 ust. 1 pkt 1 i 2, ust. 2 pkt 1 i 2 i ust. 3 pkt 1 
      i 2, lub
    2) określone w zezwoleniu wydanym przez Głównego Lekarza Weterynarii.
 2. Główny Lekarz Weterynarii może uzależnić wydanie zezwolenia na przewóz
   towarów, o którym mowa w ust. 1 pkt 2, od dostarczenia przez przewoźnika
   deklaracji przyjęcia towarów przez kraj tranzytowy sąsiadujący z 
   Rzecząpospolitą Polską.
                                    
                                Art. 13.
Towary przewożone nie mogą być na terytorium Rzeczypospolitej Polskiej wyładowywane
lub przeładowywane bez zgody właściwego rejonowego lekarza 
weterynarii.
                                    
                                Art. 14.
 1. Towary przywożone z zagranicy oraz przewożone przez terytorium Rzeczypospolitej
   Polskiej podlegają weterynaryjnej kontroli granicznej.
 2. Weterynaryjna kontrola graniczna obejmuje:
    1) sprawdzenie, czy nie zostały naruszone przepisy art. 10,
    2) sprawdzenie dokumentów, o których mowa w art. 11 i 12, wymaganych
      przy przywozie lub przewozie towaru,
    3) oględziny towaru, a w razie potrzeby jego badanie.
 3. Graniczny lekarz weterynarii dokonuje w świadectwie zdrowia wpisu o 
   przeprowadzeniu i wyniku kontroli.
 4. Graniczny lekarz weterynarii zakaże przywozu z zagranicy lub przewozu 
   towarów przez terytorium Rzeczypospolitej Polskiej albo nakaże zabicie 
   lub ubój sanitarny zwierząt, zniszczenie towarów lub innych rzeczy, jeżeli 
   kontrola wykaże, że:
    1) towary nie spełniają warunków określonych w art. 11 i 12,
    2) zostały naruszone przepisy art. 10, a w szczególności, jeżeli przywożone
      lub przewożone:
       a) zwierzęta są chore lub podejrzane o zakażenie,
       b) mięso jest niezdatne lub o ograniczonej przydatności do spożycia,
       c) towary i inne rzeczy przenoszą lub mogą przenosić chorobę zakaźną.
 5. W razie potrzeby graniczny lekarz weterynarii może:
    1) zastosować środki przewidziane w art. 22 pkt 1, 3-5, 9, 12 i 13,
    2) nakazać przeprowadzenie uboju z konieczności zwierząt, które ze 
      względu na stan zdrowia nie nadają się do dalszego transportu, a w 
      szczególności zwierząt, które doznały urazów lub zranień.
 6. Minister Rolnictwa i Gospodarki Żywnościowej w porozumieniu z Ministrami
   Spraw Wewnętrznych i Administracji oraz Transportu i Gospodarki 
   Morskiej określi, w drodze rozporządzenia, przejścia graniczne, na których 
   będzie dokonywana weterynaryjna kontrola graniczna.
 7. Minister Rolnictwa i Gospodarki Żywnościowej ogłosi w Dzienniku Urzędowym
   Ministerstwa Rolnictwa i Gospodarki Żywnościowej wykaz towarów
   podlegających weterynaryjnej kontroli granicznej. 
                                    
                                Art. 15.
 1. Towary przywiezione z zagranicy podlegają badaniom w wyznaczonych 
   miejscach, o których mowa w art. 11 ust. 1 pkt 3, ust. 2 pkt 3 i ust. 3 pkt 
   3, a zwierzęta przeznaczone do chowu lub hodowli podlegają kwarantannie.
 2. Uboju zwierząt rzeźnych dokonuje się nie później niż w ciągu 72 godzin 
   po przekroczeniu granicy.
 3. W zależności od wyników badań, o których mowa w ust. 1, rejonowy lekarz
   weterynarii wydaje decyzję:
    1) o dopuszczeniu towaru do obrotu w kraju,
    2) nakazującą wywóz towaru za granicę,
    3) nakazującą zniszczenie towaru,
    4) nakazującą zabicie zwierzęcia lub ubój sanitarny w wyznaczonej rzeźni.
 4. Przepisy ust. 1-3 stosuje się odpowiednio do towarów zaopatrzonych w 
   polskie świadectwo zdrowia wywiezionych za granicę i stamtąd cofniętych 
   do kraju.
 5. Towary przywiezione z zagranicy mogą być zwolnione od kwarantanny i 
   badań, o których mowa w ust. 1, jeżeli umowy międzynarodowe przewidują,
   na zasadach wzajemności, uproszczony tok postępowania w nadzorze 
   weterynaryjnym nad towarami w obrocie z zagranicą.
                                    
                                Art. 16.
W razie uzasadnionego niebezpieczeństwa przeniesienia z zagranicy choroby 
zakaźnej określonej w art. 3 lub innej choroby zwierząt stanowiącej szczególne 
zagrożenie dla zdrowia i życia zwierząt lub ludzi Minister Rolnictwa i Gospodarki
Żywnościowej może, w drodze rozporządzenia:
    1) zakazać przywozu do kraju i przewozu przez terytorium Rzeczypospolitej
      Polskiej towarów oraz innych rzeczy mogących przenosić chorobę 
      zakaźną,
    2) określić postępowanie organu weterynaryjnej kontroli granicznej w 
      stosunku do osób przybywających z zagranicy oraz ich rzeczy.
                                    
                                Art. 17.
 1. Główny Lekarz Weterynarii prowadzi rejestr krajowych zakładów produkujących
   i przetwarzających mięso, środki spożywcze pochodzenia zwierzęcego,
   niejadalne surowce zwierzęce oraz produkujących materiał biologiczny,
   spełniających warunki weterynaryjne i sanitarne, określone przez 
   właściwe władze weterynaryjne poszczególnych państw, do których jest 
   przeznaczony towar.
 2. Wpis zakładów do rejestru, o którym mowa w ust. 1, następuje na wniosek 
   właściciela zakładu, po uzyskaniu pozytywnej opinii wojewódzkiego lekarza
   weterynarii oraz po akceptacji zakładu przez właściwe władze weterynaryjne
   państwa, do którego mają być eksportowane towary, jeżeli taka 
   akceptacja jest wymagana.
 3. Nadzór nad przestrzeganiem przez producenta warunków, o których mowa
   w ust. 1, sprawuje rejonowy lekarz weterynarii, który wydaje świadectwa
   zdrowia potwierdzające, że przeznaczone do wywozu za granicę towary 
   odpowiadają tym warunkom.
                                    
                                Art. 18.
 1. Weterynaryjna kontrola graniczna przy wywozie towarów za granicę obejmuje
   sprawdzenie dokumentów wymaganych przez władze weterynaryjne 
   państwa, do którego towar jest wywożony, oględziny towaru, a w razie potrzeby
   jego badanie.
 2. Przy przeprowadzaniu kontroli, o której mowa w ust. 1, przepisy art. 14 
   ust. 4 pkt 2 i ust. 5 stosuje się odpowiednio.
                                    
                               Rozdział 4
    Zgłaszanie, wykrywanie i likwidowanie chorób zakaźnych zwierząt
                                    
                                Art. 19.
 1. W razie podejrzenia wystąpienia choroby zakaźnej u zwierzęcia jego posiadacz
   jest obowiązany do:
    1) niezwłocznego, nie później niż w ciągu 24 godzin, zawiadomienia o 
      tym właściwego miejscowo organu Państwowej Inspekcji Weterynaryjnej
      lub wójta (burmistrza, prezydenta) albo najbliższego zakładu leczniczego
      dla zwierząt,
    2) pozostawienia zwierząt w miejscu ich stałego przebywania i niewprowadzania
      tam innych zwierząt,
    3) uniemożliwienia osobom postronnym dostępu do pomieszczeń lub 
      miejsc, w których znajdują się zwierzęta podejrzane o zakażenie lub 
      zwłoki zwierzęce,
    4) wstrzymania się od wywożenia, wynoszenia i sprzedaży mięsa, środków 
      spożywczych pochodzenia zwierzęcego, niejadalnych surowców zwierzęcych,
      zwłok zwierzęcych, paszy, ściółki i innych przedmiotów znajdujących
      się w miejscu, w którym wystąpiła choroba,
    5) udostępnienia zwierząt i zwłok zwierzęcych do badań i zabiegów weterynaryjnych,
      a także udzielania pomocy przy wykonywaniu badań i 
      zabiegów,
    6) udzielania organom Państwowej Inspekcji Weterynaryjnej oraz osobom
      działającym w imieniu tych organów wyjaśnień i podawania informacji,
      które mogą mieć znaczenie do wykrycia choroby i źródeł zakażenia
      lub zapobiegania jej szerzeniu.
 2. Obowiązek, o którym mowa w ust. 1 pkt 1, ciąży również na osobach mających
   styczność ze zwierzętami w związku z wykonywaniem obowiązków 
   służbowych lub zawodowych. Obowiązkiem lekarza weterynarii jest ponadto
   poinformowanie posiadacza zwierzęcia o obowiązkach określonych w 
   ust. 1 i nadzorowanie ich wykonania do czasu przybycia rejonowego lekarza
   weterynarii lub osoby przez niego upoważnionej.
 3. Wójt (burmistrz, prezydent) lub zakład leczniczy dla zwierząt niezwłocznie 
   informuje organ Państwowej Inspekcji Weterynaryjnej o otrzymaniu zawiadomienia,
   o którym mowa w ust. 1 pkt 1.
 4. Rejonowy lekarz weterynarii po otrzymaniu zawiadomienia, o którym mowa
   w ust. 1 pkt 1, ust. 2 i 3, podejmuje niezwłocznie czynności w celu wykrycia
   lub wykluczenia choroby zakaźnej. W razie uzasadnionego podejrzenia
   choroby zakaźnej lub jej stwierdzenia rejonowy lekarz weterynarii 
   stosuje odpowiednio środki przewidziane w art. 22.
                                    
                                Art. 20.
 1. Lekarze weterynarii leczący zwierzęta obowiązani są do prowadzenia dokumentacji
   z pełnionych czynności i stosowanych środków leczniczych. 
 2. Minister Rolnictwa i Gospodarki Żywnościowej, po zasięgnięciu opinii 
   Krajowej Rady Lekarsko-Weterynaryjnej, określi, w drodze rozporządzenia,
   zakres i sposób prowadzenia dokumentacji.
                                    
                                Art. 21.
Główny Lekarz Weterynarii określa sposób postępowania terenowych organów 
Państwowej Inspekcji Weterynaryjnej wskazując, które ze środków przewidzianych
w ustawie stosuje się do zwalczania poszczególnych chorób zakaźnych 
zwierząt.
                                    
                                Art. 22.
W celu wykrywania i likwidowania chorób zakaźnych zwierząt rejonowy lekarz 
weterynarii może:
    1) nakazać odosobnienie, strzeżenie lub obserwację zwierząt chorych albo
      podejrzanych o zakażenie,
    2) zakazać wydawania świadectw miejsca pochodzenia zwierząt,
    3) skierować do uboju sanitarnego albo nakazać zabicie zwierząt chorych 
      lub podejrzanych o zakażenie, 
    4) nakazać oczyszczenie i odkażenie pomieszczeń, odkażenie, zniszczenie 
      lub usunięcie w sposób wykluczający niebezpieczeństwo szerzenia choroby
      zakaźnej: paszy, surowców paszowych, ściółki, nawozu, narzędzi i 
      innych przedmiotów, z którymi stykały się zwierzęta chore lub podejrzane
      o zakażenie,
    5) zakazać osobom, które były lub mogły być w styczności ze zwierzętami 
      chorymi na chorobę zakaźną lub podejrzanymi o zakażenie, czasowego
      opuszczania miejsca wystąpienia choroby zakaźnej,
    6) nakazać odkażanie odzieży i rzeczy osób, które były lub mogły być w 
      styczności ze zwierzętami chorymi lub podejrzanymi o zakażenie,
    7) zakazać wstępu określonym osobom do miejsc przebywania zwierząt,
    8) zakazać karmienia zwierząt określonymi paszami lub pojenia z określonych
      zbiorników i ujęć wody,
    9) wyznaczyć określone miejsca, w których obowiązuje zakaz wprowadzania,
      przeprowadzania i wyprowadzania zwierząt lub sprowadzania i 
      wywożenia mięsa, środków spożywczych pochodzenia zwierzęcego i 
      niejadalnych surowców zwierzęcych, zwłok zwierzęcych, pasz i surowców
      paszowych,
   10) nakazać badanie oraz przeprowadzenie sekcji zwłok zwierzęcych,
   11) nakazać leczenie i inne zabiegi na zwierzętach,
   12) zakazać używania zwierząt w celu rozmnażania lub nakazać ich trzebienie,
   13) określać sposób postępowania ze zwierzętami chorymi albo podejrzanymi
      o zakażenie, zwłokami zwierzęcymi, mięsem, środkami spożywczymi
      pochodzenia zwierzęcego i niejadalnymi surowcami zwierzęcymi 
      oraz paszami i surowcami paszowymi zakażonymi lub podejrzanymi o 
      zakażenie,
   14) nakazać podmiotom zajmującym się ubojem zwierząt przeprowadzenie 
      uboju sanitarnego za zwrotem kosztów związanych z tym ubojem,
   15) nakazać na określonym obszarze odstrzał sanitarny zwierząt.
                                    
                                Art. 23.
 1. Na obszarach, na których występuje choroba zakaźna lub bezpośrednie 
   zagrożenie jej wystąpienia, wojewoda, na wniosek wojewódzkiego lekarza 
   weterynarii, w drodze rozporządzenia, może:
    1) wprowadzić czasowe ograniczenia w ruchu osobowym,
    2) czasowo zakazać organizowania widowisk, zgromadzeń, pochodów lub 
      nakazać czasowe zamknięcie zakładów pracy,
    3) czasowo zakazać organizowania spędów, targów, wystaw zwierząt, polowań
      i odłowów zwierząt łownych,
    4) ograniczyć albo zakazać obrotu towarami, zwłokami zwierzęcymi, surowcami
      i produktami rolnymi oraz innymi przedmiotami, które mogą 
      spowodować szerzenie się choroby zakaźnej, 
    5) określić obszary, na których występuje choroba zakaźna lub zagrożenie
      wystąpieniem choroby zakaźnej, oraz sposób ich oznaczenia,
    6) nakazać przegląd zwierząt, oczyszczanie, odkażanie, deratyzację i dezynfekcję
      miejsc przebywania zwierząt lub miejsc przechowywania i 
      przerobu zwłok zwierzęcych, mięsa, środków spożywczych pochodzenia
      zwierzęcego i niejadalnych surowców zwierzęcych, surowców paszowych
      i pasz, a także oczyszczanie i odkażanie środków transportu, 
    7) wyznaczać określone obszary, na których obowiązuje zakaz wprowadzania,
      przeprowadzania i wyprowadzania towarów, zwłok zwierzęcych,
      surowców i produktów rolnych oraz innych przedmiotów, które 
      mogą spowodować szerzenie się choroby zakaźnej. 
 2. Rozporządzenie wojewody, wydane w związku z wystąpieniem choroby 
   zakaźnej zwierząt lub bezpośrednim zagrożeniem jej wystąpienia, wchodzi 
   w życie z dniem podania do wiadomości publicznej w sposób zwyczajowo 
   przyjęty na danym terenie, a następnie jest ogłaszane w wojewódzkim 
   dzienniku urzędowym.
                                    
                                Art. 24.
 1. W razie wystąpienia choroby zakaźnej zwierząt lub bezpośredniego zagrożenia
   jej wystąpienia na terenie całego kraju lub jego części, Minister Rolnictwa
   i Gospodarki Żywnościowej, w drodze rozporządzenia, może zarządzić
   środki przewidziane w art. 23 ust. 1, a ponadto nakazać przeprowadzenie
   powszechnych badań, szczepień, leczenia i innych zabiegów na 
   zwierzętach wrażliwych na chorobę zakaźną.
 2. Minister Rolnictwa i Gospodarki Żywnościowej, w drodze rozporządzenia, 
   w porozumieniu z Ministrem Spraw Wewnętrznych i Administracji, określi 
   zasady wprowadzania czasowych zakazów opuszczania miejsca wystąpienia 
   choroby zakaźnej, o których mowa w art. 22 pkt 5, oraz czasowych ograniczeń
   w ruchu osobowym, o których mowa w art. 23 ust. 1 pkt 1.
                                    
                                Art. 25.
 1. Za konie, bydło, świnie, owce i kozy zabite z nakazu organów Państwowej 
   Inspekcji Weterynaryjnej lub skierowane do uboju sanitarnego albo za 
   wymienione zwierzęta padłe w wyniku zastosowania zabiegów nakazanych 
   przez te organy - przysługuje odszkodowanie ze środków budżetu państwa.
 2. Odszkodowanie, o którym mowa w ust. 1, przysługuje w wysokości wartości
   rynkowej zwierzęcia. Wysokość odszkodowania pomniejsza się o kwotę 
   otrzymaną ze sprzedaży mięsa i niejadalnych surowców zwierzęcych uzyskanych
   ze zwierząt poddanych ubojowi sanitarnemu lub ze sprzedaży 
   zwłok zwierzęcych albo ich części.
 3. Wartość rynkową zwierząt określa się na podstawie średniej z trzech kwot 
   oszacowania przyjętych przez właściwego rejonowego lekarza weterynarii 
   oraz dwóch rzeczoznawców wyznaczonych przez wójta (burmistrza, prezydenta).
 4. Odszkodowanie nie przysługuje:
    1) jeżeli posiadacz zwierzęcia nie zastosował się do przepisów art. 19 ust. 
      1 oraz obowiązków nałożonych na podstawie art. 22-24, 
    2) jeżeli posiadacz wprowadził do swojego gospodarstwa zwierzę, o którym
      wiedział, że jest chore lub podejrzane o zakażenie, albo zwierzę 
      bez świadectwa miejsca pochodzenia i nie oznakowane lub bez świadectwa
      zdrowia, jeżeli takie warunki były wymagane na podstawie 
      art. 7,
    3) za zwierzęta:
       a) stanowiące własność podmiotów prowadzących działalność w zakresie:
         - handlu zwierzętami, mięsem, środkami spożywczymi pochodzenia
           zwierzęcego, niejadalnymi surowcami zwierzęcymi,
           paszami i surowcami paszowymi,
         - uboju zwierząt i przetwarzania mięsa,
         - skupu i przetwarzania zwłok zwierzęcych i niejadalnych 
           surowców zwierzęcych,
         - transportu zwierząt, mięsa, zwłok zwierzęcych i niejadalnych
           surowców zwierzęcych,
       b) sprowadzone z zagranicy z naruszeniem art. 10 i 11 i 14-16.
 5. Decyzję w sprawie odszkodowania wydaje rejonowy lekarz weterynarii. 
   Decyzja o przyznaniu odszkodowania jest ostateczna. Posiadacz zwierzęcia 
   niezadowolony z wysokości przyznanego odszkodowania może, w terminie 
   miesiąca od daty doręczenia decyzji w tej sprawie, wnieść powództwo do 
   sądu rejonowego.
 6. Osobom, którym nie przysługuje odszkodowanie, a które przyczyniły się 
   do szybkiej likwidacji choroby zakaźnej, Główny Lekarz Weterynarii, na 
   wniosek wojewódzkiego lekarza weterynarii, może przyznać nagrodę.
 7. Wypłacone odszkodowania, o których mowa w ust. 1, nie podlegają zajęciu
   na pokrycie należności publicznych, jeżeli zostaną wykorzystane na odtworzenie
   wcześniej posiadanego stanu zwierząt.
 8. Minister Rolnictwa i Gospodarki Żywnościowej w porozumieniu z Ministrem
   Finansów określi, w drodze rozporządzenia, tryb powoływania i odwoływania
   rzeczoznawców, ich kwalifikacje i zasady wynagradzania oraz 
   szczegółowe zasady oszacowywania zwierząt. 
                                    
                               Rozdział 5
                   Badanie zwierząt rzeźnych i mięsa
                                    
                                Art. 26.
 1. Badanie zwierząt rzeźnych i mięsa należy do rejonowego lekarza weterynarii.
 2. Rejonowy lekarz weterynarii organizuje i nadzoruje badanie zwierząt rzeźnych
   i mięsa oraz ustala rzeźniane i terenowe obwody badania, wyznacza 
   dla nich lekarzy weterynarii i inne osoby uprawnione do przeprowadzania 
   badań.
                                    
                                Art. 27.
 1. Ubój zwierząt rzeźnych, których mięso ma być wprowadzone do obrotu, 
   wykonywany jest wyłącznie w rzeźni.
 2. Do uboju w rzeźni mogą być dopuszczone zwierzęta rzeźne zaopatrzone w 
   świadectwa miejsca pochodzenia i oznakowane, a drób rzeźny wyłącznie w 
   świadectwo zdrowia, o których mowa w art. 7.
 
                                Art. 28.
 1. Obowiązkiem badania są objęte:
    1) przed ubojem - zwierzęta rzeźne, których mięso ma być wprowadzone 
      do obrotu,
    2) po uboju - mięso i narządy wewnętrzne zwierząt rzeźnych, z wyjątkiem
      nie przeznaczonego do obrotu mięsa królików i drobiu, 
    3) po odstrzeleniu - mięso i narządy wewnętrzne dzików oraz przeznaczone
      do obrotu mięso innych zwierząt łownych.
 2. Nie podlegają badaniu przed ubojem zwierzęta poddawane ubojowi z konieczności.
 3. W zależności od wyniku badania zwierzęcia przed ubojem, może być wydane:
    1) zezwolenie na ubój,
    2) zezwolenie na ubój z zachowaniem określonych warunków,
    3) zakaz uboju.
 4. Po uboju wszystkie części zwierzęcia powinny pozostać w miejscu uboju do 
   czasu zbadania mięsa.
                                    
                                Art. 29.
 1. W zależności od wyniku badania mięsa rozróżnia się i odpowiednio znakuje:
    1) mięso zdatne do spożycia,
    2) mięso o ograniczonej przydatności do spożycia,
    3) mięso niezdatne do spożycia.
 2. Mięso pozyskane ze zwierzęcia, którego uboju dokonano poza rzeźnią, 
   uznane za:
    1) zdatne do spożycia, 
    2) o ograniczonej przydatności do spożycia, z wyjątkiem mięsa, którego 
      ocena wynika ze stwierdzenia podczas badania poubojowego zmian 
      wskazujących na chorobę zakaźną lub jej podejrzenie
  - podlega dodatkowemu znakowaniu. Mięso takie może być użyte wyłącznie
   na własne potrzeby posiadacza zwierzęcia i nie może być wprowadzone
   do obrotu.
 3. Mięso przeznaczone do spożycia może być wprowadzone do obrotu po 
   zaopatrzeniu w świadectwo przydatności do spożycia, wystawione przez rejonowego
   lekarza weterynarii. 
 4. Lekarz weterynarii, który dokonał badania mięsa, określa sposób wykorzystania
   mięsa o ograniczonej przydatności do spożycia lub niezdatnego do 
   spożycia albo nakazuje zniszczenie mięsa niezdatnego do spożycia.
                                    
                                Art. 30.
 1. Rejonowy lekarz weterynarii na wniosek posiadacza mięsa, złożony w ciągu
   24 godzin po dokonaniu badania i oceny, może zmienić tę ocenę po 
   przeprowadzeniu ponownego badania.
 2. Wniosek o zmianę oceny mięsa, o którym mowa w ust. 1, składany jest lekarzowi
   weterynarii, który dokonał badania.
 3. Koszty ponownego badania, o którym mowa w ust. 1, łącznie z kosztami 
   dojazdu ponosi posiadacz, jeżeli wynik badania potwierdzi uprzednio wydaną
   ocenę mięsa.
                                 
                             Art. 31.
 1. Podmioty zajmujące się ubojem zwierząt rzeźnych, rozbiorem i przetwórstwem
   mięsa, skupem i przetwórstwem mięsa zwierząt łownych oraz składowaniem
   mięsa i jego przetworów są obowiązane:
    1) zgłosić właściwemu rejonowemu lekarzowi weterynarii zamiar rozpoczęcia
      działalności co najmniej na 7 dni przed jej rozpoczęciem i zaprzestanie
      działalności w terminie 7 dni od jej zaprzestania,
    2) zapewnić warunki weterynaryjne.
 2. W razie stwierdzenia, że działalność, o której mowa w ust. 1, prowadzona 
   jest niezgodnie z warunkami weterynaryjnymi, rejonowy lekarz weterynarii 
   wydaje decyzję nakazującą usunięcie uchybień albo wstrzymuje prowadzenie
   działalności do czasu usunięcia uchybień. 
                                    
                                Art. 32.
Minister Rolnictwa i Gospodarki Żywnościowej określi, w drodze rozporządzenia:
    1) sposób badania zwierząt rzeźnych, badania, oceny i znakowania mięsa, 
      wykorzystania mięsa o ograniczonej przydatności do spożycia, mięsa 
      niezdatnego do spożycia oraz prowadzenia dokumentacji z tym związanej,
    2) szczegółowe warunki weterynaryjne wymagane przy prowadzeniu poszczególnych
      rodzajów działalności wymienionych w art. 31 ust. 1.
                                    
                                Art. 33.
Wojewoda, na wniosek wojewódzkiego lekarza weterynarii, w drodze rozporządzenia,
ustali wykaz rzeźni obowiązanych do skupu i przeprowadzania uboju
zwierząt wymagających uboju z konieczności.
                               Rozdział 6
                   Państwowa Inspekcja Weterynaryjna
                                    
                                Art. 34.
 1. Tworzy się Państwową Inspekcję Weterynaryjną.
 2. Państwową Inspekcją Weterynaryjną kieruje Główny Lekarz Weterynarii.
 3. Głównego Lekarza Weterynarii powołuje i odwołuje Minister Rolnictwa i 
   Gospodarki Żywnościowej.
                                    
                                Art. 35.
Do zadań Państwowej Inspekcji Weterynaryjnej należy zwalczanie chorób zakaźnych
zwierząt, badanie zwierząt rzeźnych i mięsa oraz wykonywanie innych 
zadań wynikających z odrębnych przepisów, a w szczególności wykonywanie 
nadzoru nad:
    1) jakością zdrowotną środków spożywczych pochodzenia zwierzęcego, w 
      tym nad warunkami sanitarnymi ich pozyskiwania, produkcji i przechowywania,
    2) jakością zdrowotną niektórych środków żywienia zwierząt,
    3) obrotem środkami farmaceutycznymi i materiałami medycznymi przeznaczonymi
      wyłącznie dla zwierząt,
    4) zdrowiem zwierząt przeznaczonych do rozrodu oraz nad jakością materiału
      biologicznego.
                                    
                                Art. 36.
 1. Organami Państwowej Inspekcji Weterynaryjnej są Główny Lekarz Weterynarii
   oraz wojewódzcy, rejonowi i graniczni lekarze weterynarii.
 2. Minister Rolnictwa i Gospodarki Żywnościowej w porozumieniu z Ministrem
   Spraw Wewnętrznych i Administracji określi, w drodze rozporządzenia,
   siedziby i terytorialny zakres działania rejonowych i granicznych lekarzy
   weterynarii.
 3. Funkcję organów Państwowej Inspekcji Weterynaryjnej mogą pełnić wyłącznie
   osoby będące lekarzami weterynarii, posiadające prawo wykonywania
   zawodu.
                                    
                                Art. 37.
 1. Wojewódzkiego lekarza weterynarii powołuje i odwołuje wojewoda w porozumieniu
   z Głównym Lekarzem Weterynarii.
 2. Rejonowego i granicznego lekarza weterynarii powołuje i odwołuje wojewoda
   na wniosek właściwego wojewódzkiego lekarza weterynarii.
 
                                Art. 38.
 1. Wojewódzki lekarz weterynarii wykonuje swoje zadania przy pomocy wojewódzkiego
   inspektoratu weterynarii.
 2. Wojewódzki inspektorat weterynarii działa na zasadach określonych w 
   Prawie budżetowym dla państwowych jednostek budżetowych.
 3. Rejonowy i graniczny lekarz weterynarii wykonuje swoje zadania przy pomocy
   rejonowego i granicznego inspektoratu weterynarii, które są oddziałami
   wojewódzkiego inspektoratu weterynarii.
 4. Szczegółową organizację Państwowej Inspekcji Weterynaryjnej określa statut
   nadany przez Ministra Rolnictwa i Gospodarki Żywnościowej.
 
                                Art. 39.
Od decyzji wydanych w pierwszej instancji przez:
    1) rejonowego lub granicznego lekarza weterynarii - służy odwołanie do 
      wojewódzkiego lekarza weterynarii,
    2) wojewódzkiego lekarza weterynarii - służy odwołanie do Głównego 
      Lekarza Weterynarii.
                                    
                                Art. 40.
Organy Państwowej Inspekcji Weterynaryjnej przy wykonywaniu swoich zadań 
są obowiązane współpracować z właściwymi organami Państwowej Inspekcji 
Sanitarnej i organami samorządu terytorialnego.
                                    
                                Art. 41.
 1. Pracownicy Państwowej Inspekcji Weterynaryjnej oraz osoby wyznaczone 
   na podstawie art. 44, w zakresie wykonywania zadań określonych w ustawie,
   mają prawo:
    1) wstępu do:
       a) wszelkich miejsc przebywania zwierząt,
       b) rzeźni i miejsc badania mięsa,
       c) miejsc, w których prowadzona jest działalność określona w art. 5 
         ust. 1 i art. 31 ust. 1,
       d) wszelkich środków transportu używanych do przewozu zwierząt, 
         mięsa, środków spożywczych pochodzenia zwierzęcego i niejadalnych
         surowców zwierzęcych, materiału biologicznego, pasz i surowców
         paszowych oraz obiektów, w których znajdują się te środki 
         transportu,
    2) żądania pisemnych lub ustnych informacji,
    3) żądania okazywania i udostępniania dokumentów,
    4) pobierania nieodpłatnie próbek do badań.
 2. Pracownicy Państwowej Inspekcji Weterynaryjnej oraz osoby wyznaczone 
   na podstawie art. 44, w zakresie wykonywania zadań określonych w ustawie,
   podlegają szczególnej ochronie prawnej, przewidzianej w odrębnych 
   przepisach dla funkcjonariuszy publicznych.
                                    
                                Art. 42.
 1. Tworzy się Radę Sanitarno-Epizootiologiczną, zwaną dalej "Radą", jako 
   organ doradczo-opiniodawczy Głównego Lekarza Weterynarii.
 2. Kadencja Rady trwa 4 lata.
 3. Członków Rady powołuje i odwołuje Minister Rolnictwa i Gospodarki 
   Żywnościowej.
 4. Członkowie Rady wybierają spośród siebie przewodniczącego i sekretarza.
 5. Rada działa na podstawie uchwalonego przez siebie regulaminu, zatwierdzonego
   przez Ministra Rolnictwa i Gospodarki Żywnościowej.
 6. Członkom Rady przysługuje zwrot kosztów przejazdu i zakwaterowania 
   oraz diety na zasadach stosowanych przy podróżach służbowych na obszarze
   kraju.
 7. Koszty obsługi Rady pokrywa Główny Lekarz Weterynarii.
                                    
                                Art. 43.
 1. Dla oceny stanu epizootycznego na terytorium kraju lub jego części oraz 
   oceny jakości zdrowotnej środków spożywczych pochodzenia zwierzęcego 
   organy Państwowej Inspekcji Weterynaryjnej przeprowadzają badania 
   kontrolne występowania zakażeń zwierząt oraz pozostałości chemicznych, 
   biologicznych, leków i skażeń promieniotwórczych w tkankach zwierząt, 
   mięsie, środkach spożywczych pochodzenia zwierzęcego i niejadalnych surowcach
   zwierzęcych.
 2. Minister Rolnictwa i Gospodarki Żywnościowej w drodze rozporządzenia:
    1) określi rodzaj prób, zakres badań i sposób prowadzenia dokumentacji,
    2) może zakazać, na obszarach objętych badaniami kontrolnymi, przeprowadzania
      ochronnych szczepień zwierząt przeciwko określonym 
      chorobom zakaźnym.
                                    
                                Art. 44.
 1. Organ Państwowej Inspekcji Weterynaryjnej może:
    1) wyznaczać lekarzy weterynarii do wykonywania niektórych czynności, 
      w tym:
       a) ochronnych szczepień i badań rozpoznawczych,
       b) nadzoru nad spędami i innymi miejscami gromadzenia zwierząt,
       c) badania zwierząt w obrocie i wystawiania świadectw zdrowia,
       d) badania zwierząt rzeźnych i mięsa oraz wystawiania świadectw 
         przydatności mięsa do spożycia,
    2) w razie zagrożenia epizootycznego lub epidemicznego nakazywać lekarzom
      weterynarii wykonywanie czynności koniecznych do likwidacji 
      zagrożenia,
    3) wyznaczać inne osoby posiadające odpowiednie kwalifikacje do wykonywania
      niektórych czynności pomocniczych.
 2. W przypadkach, o których mowa w ust. 1, organ Państwowej Inspekcji 
   Weterynaryjnej określa rodzaj i zakres czynności do wykonania.
 3. Wyznaczanie, o którym mowa w ust. 1 pkt 1 i 3, może nastąpić po zawarciu
   umowy, określającej w szczególności sposób, zakres i miejsce wykonywania
   czynności, wysokość wynagrodzenia za ich wykonanie oraz termin 
   płatności.
 4. Wykonywanie czynności, o których mowa w ust. 1, nie stanowi zatrudnienia
   na podstawie stosunku pracy.
 5. Pracownicy inspektoratów weterynarii oraz lekarze weterynarii i inne osoby
   wyznaczone do wykonywania czynności, o których mowa w ust. 1, są 
   obowiązani przy wykonywaniu czynności posiadać upoważnienie i nosić na 
   widocznym miejscu odznakę identyfikacyjną, których wzory określi Minister
   Rolnictwa i Gospodarki Żywnościowej.
 6. Minister Rolnictwa i Gospodarki Żywnościowej, po zasięgnięciu opinii 
   Krajowej Rady Lekarsko-Weterynaryjnej, określi szczegółowe kryteria 
   obowiązujące przy wyznaczaniu i uchylaniu wyznaczenia, o którym mowa 
   w ust. 1.
 7. Minister Rolnictwa i Gospodarki Żywnościowej, w drodze rozporządzenia, 
   określi kwalifikacje osób wykonujących badanie zwierząt rzeźnych i mięsa.
 8. Minister Rolnictwa i Gospodarki Żywnościowej określi, w drodze rozporządzenia,
   w porozumieniu z Ministrem Finansów i po zasięgnięciu opinii 
   Krajowej Rady Lekarsko-Weterynaryjnej szczegółowe zasady wynagradzania
   za wykonywanie czynności, o których mowa w ust. 1 i 2.
    
                                Art. 45.
 1. Inspektoraty weterynarii w celu realizacji zobowiązań wynikających z 
   umów, o których mowa w art. 44 ust. 3, mogą tworzyć środki specjalne o 
   nazwie "inspekcja higieny mięsa i zwierząt w obrocie".
 2. Źródłem dochodów środka specjalnego wymienionego w ust. 1 są opłaty 
   za czynności, o których mowa w art. 49 ust. 1, wykonywane przez osoby 
   nie będące pracownikami Państwowej Inspekcji Weterynaryjnej.
 3. Z opłat gromadzonych na środku specjalnym pokrywane są wydatki na realizację
   wynagrodzeń osób wymienionych w ust. 2 oraz koszty wykonywania
   zadań określonych w art. 44.
                                    
                                Art. 46.
Rejonowy lekarz weterynarii: 
    1) ustala dla każdej rzeźni niezbędną liczbę lekarzy weterynarii upoważnionych
      do badania zwierząt rzeźnych i mięsa, ich zastępców oraz personelu
      pomocniczego, zawiadamiając o tym zarząd rzeźni,
    2) podaje do publicznej wiadomości, w sposób zwyczajowo przyjęty na 
      danym terenie, nazwiska lekarzy weterynarii upoważnionych do badania
      zwierząt rzeźnych i mięsa poza rzeźniami, ich siedziby oraz obszar 
      działania.
                                    
                                Art. 47.
Podmioty zajmujące się działalnością, o której mowa w art. 5 ust. 1 pkt 2-4 i 
w art. 31 ust. 1, zarządzające obiektami, w których konieczne jest stałe wykonywanie
obowiązków przez pracowników inspektoratów weterynarii lub inne 
osoby działające w imieniu organów Państwowej Inspekcji Weterynaryjnej, są 
obowiązane do nieodpłatnego:
    1) udostępniania odpowiednich pomieszczeń biurowych, laboratoryjnych, 
      socjalnych i magazynowych,
    2) odpowiedniego zabezpieczenia i wyposażenia stanowisk pracy. 
                                    
                                Art. 48.
 1. Stwierdzenie choroby zakaźnej u zwierzęcia, wydanie oceny mięsa, oceny 
   zdrowotnej jakości środków spożywczych pochodzenia zwierzęcego, niejadalnych
   surowców zwierzęcych, materiału biologicznego, pasz i surowców 
   paszowych może być poprzedzone przeprowadzeniem laboratoryjnych badań
   rozpoznawczych. Badania te obejmują również monitorowanie czynników
   biologicznych i chemicznych szkodliwych dla ludzi i zwierząt, o których
   mowa w art. 43.
 2. Badania laboratoryjne, o których mowa w ust. 1, przeprowadzają zakłady 
   higieny weterynaryjnej i inne laboratoria wchodzące w skład wojewódzkich 
   inspektoratów weterynarii.
 3. Państwowy Instytut Weterynaryjny sprawuje nadzór nad jakością badań 
   wykonywanych w zakładach higieny weterynaryjnej i innych laboratoriach, 
   o których mowa w ust. 2, oraz przeprowadza badania laboratoryjne niezbędne
   do rozpatrzenia odwołania od decyzji organu Państwowej Inspekcji 
   Weterynaryjnej.
 4. W uzasadnionych przypadkach badania laboratoryjne, o których mowa w 
   ust. 1, mogą być przeprowadzone na zlecenie właściwego organu Państwowej
   Inspekcji Weterynaryjnej przez inne uprawnione laboratoria.
                                    
                                Art. 49.
 1. Za badania oraz inne czynności wykonywane przez Państwową Inspekcję 
   Weterynaryjną pobiera się opłaty, z zastrzeżeniem ust. 2:
    1) za badanie wraz z wystawieniem wymaganych świadectw zdrowia lub 
      orzeczeń:
       a) zwierząt - przeznaczonych do obrotu krajowego lub na eksport 
         oraz przywiezionych z zagranicy,
       b) środków spożywczych pochodzenia zwierzęcego, niejadalnych surowców
         zwierzęcych, pasz i surowców paszowych oraz materiału 
         biologicznego, w trakcie produkcji i przechowywania, przeznaczonych
         do obrotu krajowego lub na eksport albo przywiezionych z 
         zagranicy, 
    2) za badanie zwierząt rzeźnych i mięsa wraz z wystawieniem wymaganych
      świadectw przydatności do spożycia,
    3) za ustalanie miejsc kwarantanny albo uboju zwierząt lub miejsc składowania
      innych towarów sprowadzanych z zagranicy,
    4) za szczepienia ochronne zwierząt, 
    5) za czynności weterynaryjnej kontroli granicznej, 
    6) za badania związane ze sprawowaniem nadzoru w zakresie wymienionym
      w ust. 2 pkt 3, jeżeli w wyniku badań stwierdzono naruszenie 
      wymagań weterynaryjnych, sanitarnych, zdrowotnych lub jakościowych,
    7) za wystawianie zezwoleń weterynaryjnych na przywóz lub przewóz towarów,
    8) za wpis do rejestru zakładów spełniających warunki weterynaryjne 
      wymagane przy eksporcie towarów.
 2. Nie pobiera się opłat:
    1) za badanie, szczepienie, leczenie, zabiegi dezynfekcyjne oraz inne 
      czynności związane ze zwalczaniem chorób zakaźnych zwierząt:
       a) wymienionych w pkt 1-15 załącznika do ustawy, z wyjątkiem 
         ochronnego szczepienia przeciwko rzekomemu pomorowi drobiu, 
       b) wymienionych w pkt 18, 22, 23 i 37 załącznika do ustawy, z wyjątkiem
         zwalczania brucelozy owiec oraz ochronnego szczepienia 
         psów i kotów przeciwko wściekliźnie,
    2) za badania kontrolne oraz inne czynności z tym związane w zakresie 
      występowania zakażeń zwierząt i pozostałości chemicznych, biologicznych,
      leków oraz skażeń promieniotwórczych w tkankach zwierząt, 
      mięsie, środkach spożywczych pochodzenia zwierzęcego i niejadalnych 
      surowcach zwierzęcych, wykonywane według programu określonego 
      przez Głównego Lekarza Weterynarii,
    3) za badania oraz inne czynności związane ze sprawowaniem nadzoru 
      nad:
       a) przestrzeganiem warunków weterynaryjnych,
       b) przestrzeganiem warunków sanitarnych pozyskiwania, produkcji i 
         przechowywania środków spożywczych pochodzenia zwierzęcego, 
       c) obrotem środkami farmaceutycznymi i artykułami medycznymi 
         przeznaczonymi wyłącznie dla zwierząt,
       d) jakością zdrowotną środków żywienia zwierząt
     - jeżeli w wyniku badań nie stwierdzono naruszeń wymagań weterynaryjnych,
      sanitarnych, zdrowotnych lub jakościowych.
 3. Minister Rolnictwa i Gospodarki Żywnościowej, w porozumieniu z Ministrem
   Finansów, po zasięgnięciu opinii Krajowej Rady Lekarsko-Weterynaryjnej
   ustali, w drodze rozporządzenia, wysokość opłat za wykonywane 
   czynności określone w ust. 1.
 4. Do opłat za usługi świadczone przez inspektoraty weterynarii, inne niż 
   wymienione w ust. 1 i 2 pkt 3, stosuje się ceny umowne.
 5. Do należności pieniężnych z tytułu opłat, o których mowa w ust. 1 i 3 stosuje
   się przepisy o postępowaniu egzekucyjnym w administracji oraz przepisy
   o umarzaniu należności państwowych.
                                    
                                Art. 50.
 1. Na terenach będących w zarządzie jednostek organizacyjnych podległych 
   Ministrowi Obrony Narodowej zadania określone w art. 35 dla organów 
   Państwowej Inspekcji Weterynaryjnej wykonują, wyznaczone w tym celu 
   przez Ministra Obrony Narodowej, wojskowe organy weterynaryjne.
 2. Minister Rolnictwa i Gospodarki Żywnościowej w porozumieniu z Ministrem
   Obrony Narodowej określi, w drodze rozporządzenia, zasady współdziałania
   organów Państwowej Inspekcji Weterynaryjnej z wojskowymi organami
   weterynaryjnymi.
                                    
                               Rozdział 7
                             Przepisy karne
                                    
                                Art. 51.
 1. Kto:
    1) nie stosuje się do nakazów, zakazów lub ograniczeń wydanych w celu 
      zwalczania choroby zakaźnej, określonych w art. 22 pkt 1-4, 9, 10, 13, 
      14, art. 23 ust. 1 i art. 24,
    2) prowadząc działalność w dziedzinach wymienionych w art. 5 ust. 1 
      oraz art. 31 ust. 1, nie zapewnia wymaganych warunków weterynaryjnych
      powodując przez to zagrożenie epizootyczne lub epidemiczne, 
      niewłaściwą jakość zdrowotną środków żywności pochodzenia zwierzęcego
      albo niewłaściwą jakość materiału biologicznego,
    3) sprowadza z zagranicy towary wbrew przepisom art. 10 lub 11 albo 
      bez przeprowadzenia weterynaryjnej kontroli granicznej,
    4) po sprowadzeniu z zagranicy zwierząt przeznaczonych do chowu lub 
      hodowli uchyla się od przeprowadzenia ich kwarantanny i badań,
    5) po sprowadzeniu z zagranicy towarów uchyla się od przeprowadzenia 
      badań towarów albo wprowadza do obrotu towary bez badań lub nie 
      stosuje się do nakazów rejonowego lekarza weterynarii po przeprowadzeniu
      tych badań określonych w art. 15 ust. 1, 3 i 4
    - podlega karze aresztu albo grzywny.
 2. Kto:
    1) uniemożliwia lub utrudnia wykonywanie obowiązków przez organy 
      Państwowej Inspekcji Weterynaryjnej lub osoby działające w ich imieniu,
    2) uchyla się od obowiązku ochronnego szczepienia zwierząt przeciwko 
      wściekliźnie, określonego w art. 8,
    3) nie dostarcza niezwłocznie posiadanych zwłok zwierzęcych bądź ich 
      części do wyznaczonych miejsc ich przetwarzania lub zbierania albo 
      spalania lub grzebania, określonych w art. 9,
    4) wprowadza do obrotu zwierzęta nie znakowane i bez świadectw miejsca
      pochodzenia albo wymaganych świadectw zdrowia stosownie do 
      przepisów art. 7 lub art. 27 ust. 2,
    5) nie zawiadamia w wymaganym terminie organu Państwowej Inspekcji 
      Weterynaryjnej o zamiarze rozpoczęcia działalności w dziedzinach 
      wymienionych w art. 5 ust. 1 lub w art. 31 ust. 1 albo jej zaprzestaniu,
    6) po sprowadzeniu z zagranicy zwierząt rzeźnych nie poddaje ich ubojowi
      w oznaczonym czasie i miejscu, określonych w art. 11 ust. 1 pkt 3 
      i w art. 15 ust. 2,
    7) uchyla się od obowiązków nałożonych na podstawie art. 16 pkt 1,
    8) nie dopełnia obowiązków określonych w art. 19,
    9) nie stosuje się do nakazu wydanego na podstawie art. 44 ust. 1 pkt 2,
   10) nie będąc do tego uprawniony w trybie przepisów art. 44 ust. 1 wykonuje
      czynności zastrzeżone dla organów Państwowej Inspekcji Weterynaryjnej
   - podlega karze grzywny.
 3. W razie popełnienia wykroczeń określonych w ust. 1 pkt 2-4 i ust. 2 pkt 8, 
   można orzec przepadek towaru, chociażby nie stanowił własności sprawcy 
   wykroczenia.
                                    
                               Rozdział 8
   Zmiany w przepisach obowiązujących, przepisy przejściowe i końcowe
                                    
                                Art. 52.
W ustawie z dnia 13 lipca 1939 r. o nadzorze nad niektórymi środkami żywienia
zwierząt (Dz.U. Nr 63, poz. 419 i z 1990 r. Nr 34, poz. 198) w art. 7 w ust. 
1 wyrazy "rejonowych organów rządowej administracji ogólnej" zastępuje się 
wyrazami "rejonowych lekarzy weterynarii".
                                    
                                Art. 53.
W ustawie z dnia 13 listopada 1963 r. o zwalczaniu chorób zakaźnych (Dz.U. 
Nr 50, poz. 279, z 1971 r. Nr 12, poz. 115, z 1974 r. Nr 47, poz. 280, z 1989 r. 
Nr 35, poz. 192 i z 1990 r. Nr 34, poz. 198) wprowadza się następujące zmiany:
 1) skreśla się art. 11,
 2) w art. 12 skreśla się ust. 2,
 3) w art. 14:
    a) w ust. 1 skreśla się wyrazy "albo wybicia zwierząt",
    b) skreśla się ust. 2.
 
                                Art. 54.
W ustawie z dnia 25 listopada 1970 r. o warunkach zdrowotnych żywności i 
żywienia (Dz. U. Nr 29, poz. 245, z 1971 r. Nr 12 poz. 115, z 1985 r. Nr 12, 
poz. 49, z 1989 r. Nr 35, poz. 192, z 1992 r. Nr 33, poz. 144 i Nr 91, poz. 456 
oraz z 1997 r Nr 43, poz. 272) wprowadza się następujące zmiany:
 1) użyte w odpowiednim przypadku i liczbie wyrazy "organ służby weterynaryjnej
   nadzorowany przez Ministra Rolnictwa i Gospodarki Żywnościowej" 
   zastępuje się odpowiednio wyrazami "organ Państwowej Inspekcji Weterynaryjnej",
 2) w art. 23 wyraz "zakładów" zastępuje się wyrazem "inspektoratów". 
                                    
                                Art. 55.
W ustawie z dnia 20 maja 1971 r. - Kodeks wykroczeń (Dz.U. Nr 12, poz. 
114, z 1981 r. Nr 24, poz. 124, z 1982 r. Nr 16, poz. 125, z 1983 r. Nr 6, poz. 
35 i Nr 44, poz. 203, z 1984 r. Nr 54, poz. 275, z 1985 r. Nr 14, poz. 60 i Nr 
23, poz. 100, z 1986 r. Nr 39, poz. 193, z 1988 r. Nr 20, poz. 135 i Nr 41, poz. 
324, z 1989 r. Nr 34, poz. 180, z 1990 r. Nr 51, poz. 297, Nr 72, poz. 422 i Nr 
86, poz. 504, z 1991 r. Nr 75, poz. 332 i Nr 91, poz. 408, z 1992 r. Nr 24, poz. 
101, z 1994 r. Nr 123, poz. 600, z 1995 r. Nr 6, poz. 29 i Nr 60, poz. 310 oraz 
z 1997 r. Nr 54, poz. 349) art. 118 otrzymuje brzmienie:
       "Art. 118. §1. Kto:
                 1) dokonuje uboju zwierzęcia bez wymaganego zezwolenia
                   lub niezgodnie z warunkami określonymi w 
                   tym zezwoleniu,
                 2) usuwa części zwierzęcia przed wykonaniem wymaganego
                   badania po uboju,
                 3) nie poddaje mięsa badaniu, jeżeli takie badanie jest 
                   wymagane
                 - podlega karze grzywny.
             §2. Kto wprowadza do obrotu mięso:
                 1) bez wymaganego oznakowania i świadectwa,
                 2) o ograniczonej przydatności do spożycia lub niezdatne
                   do spożycia, wbrew określonemu sposobowi jego 
                   wykorzystania
                 - podlega karze aresztu albo grzywny.
             §3. W razie popełnienia wykroczenia określonego w § 1 i 2, 
                można orzec przepadek mięsa, chociażby nie stanowiło 
                własności sprawcy wykroczenia.".
                                    
                                Art. 56.
W ustawie z dnia 14 marca 1985 r. o Państwowej Inspekcji Sanitarnej (Dz.U. 
Nr 12, poz. 49, z 1989 r. Nr 35, poz. 192, z 1991 r. Nr 7, poz. 25, z 1992 r. Nr 
33, poz. 144, z 1995 r. Nr 130, poz. 629 i z 1996 r. Nr 106, poz. 496) w art. 17 
wyrazy "organy służby weterynaryjnej nadzorowane przez Ministra Rolnictwa i 
Gospodarki Żywnościowej" zastępuje się wyrazami "organy Państwowej Inspekcji
Weterynaryjnej".
                                    
                                Art. 57.
W ustawie z dnia 23 grudnia 1988 r. o działalności gospodarczej (Dz.U. Nr 41, 
poz. 324, z 1990 r. Nr 26, poz. 149, Nr 34, poz. 198 i Nr 86, poz. 504, z 1991 r. 
Nr 31, poz. 128, Nr 41, poz. 179, Nr 73, poz. 321, Nr 105, poz. 452, Nr 106, 
poz. 457 i Nr 107, poz. 460, z 1993 r. Nr 28, poz. 127, Nr 47, poz. 212 i Nr 
134, poz. 646, z 1994 r. Nr 27, poz. 96 i Nr 127, poz. 627, z 1995 r. Nr 60, poz. 
310, Nr 85, poz. 426, Nr 90, poz. 446, Nr 141, poz. 700, Nr 147, poz. 713, z 
1996 r. Nr 41, poz. 177 i Nr 45, poz. 199 oraz z 1997 r. Nr 9, poz. 44, Nr 23, 
poz. 117, Nr 43, poz. 272 i Nr 54, poz. 348) w art. 3 w ust. 1 po wyrazie "sanitarnych,"
dodaje się wyraz "weterynaryjnych,".
                                    
                                Art. 58.
W ustawie z dnia 21 grudnia 1990 r. o zawodzie lekarza weterynarii i izbach 
lekarsko-weterynaryjnych (Dz. U. z 1991 r. Nr 8 poz. 27 i z 1995 r. Nr 120 
poz 576) art. 68 otrzymuje brzmienie:
       "Art. 68. 1. Minister Rolnictwa i Gospodarki Żywnościowej określi, w 
                drodze rozporządzenia, jakie czynności o charakterze 
                pomocniczym z zakresu zadań lekarza weterynarii, o 
                których mowa w art. 1 ust. 1, mogą być wykonywane 
                pod nadzorem lekarza weterynarii przez osoby nie posiadające
                tytułu lekarza weterynarii oraz określi kwalifikacje
                tych osób.
              2. Osoby wymienione w ust. 1, które na podstawie dotychczasowych
                przepisów nabyły uprawnienia do wykonywania
                czynności weterynaryjnych samodzielnie lub pod 
                nadzorem lekarza weterynarii i do czasu wejścia w życie 
                ustawy z dnia 24 kwietnia 1997 r. o zwalczaniu chorób 
                zakaźnych zwierząt, badaniu zwierząt rzeźnych i mięsa 
                oraz o Państwowej Inspekcji Weterynaryjnej (Dz.U. Nr 
                60, poz. 369) prowadziły zarejestrowaną działalność gospodarczą
                w tej dziedzinie, zachowują dotychczasowe 
                uprawnienia.".
                                    
                                Art. 59.
W ustawie z dnia 10 października 1991 r. o środkach farmaceutycznych, materiałach
medycznych, aptekach, hurtowniach i nadzorze farmaceutycznym 
(Dz.U. Nr 105, poz. 452, z 1993 r. Nr 16, poz. 68 i Nr 47, poz. 211, z 1996 r. 
Nr 106, poz. 496 oraz z 1997 r. Nr 28, poz. 152 i Nr 43, poz. 272) w art. 58 
ust. 2 otrzymuje brzmienie:
      "2. W stosunku do środków farmaceutycznych i materiałów medycznych
         przeznaczonych wyłącznie dla zwierząt nadzór nad obrotem 
         sprawuje Minister Rolnictwa i Gospodarki Żywnościowej oraz wojewódzcy
         lekarze weterynarii. Przepisy art. 59-65 stosuje się odpowiednio.
         Minister Rolnictwa i Gospodarki Żywnościowej określi,
         w drodze rozporządzenia, w porozumieniu z Ministrem Zdrowia
         i Opieki Społecznej szczegółowe zasady i sposób sprawowania 
         nadzoru przez wojewódzkich lekarzy weterynarii oraz wymagane 
         kwalifikacje osób pełniących funkcje kontrolne.".
                                    
                                Art. 60.
W ustawie z dnia 13 października 1995 r. - Prawo łowieckie (Dz.U. Nr 147, 
poz. 713 i z 1997 r. Nr 14, poz. 72) art. 14 otrzymuje brzmienie:
          "Art. 14. Dzierżawcy i zarządcy obwodów łowieckich oraz właściciele,
                posiadacze i zarządcy gruntów są obowiązani zawiadomić
                właściwy organ Państwowej Inspekcji Weterynaryjnej
                lub urząd gminy albo najbliższy zakład leczniczy 
                dla zwierząt o dostrzeżonych objawach chorób zwierząt 
                żyjących wolno.".
          
                                Art. 61.
W ustawie z dnia 13 września 1996 r. o utrzymaniu czystości i porządku w 
gminach (Dz.U. Nr 132, poz. 622) wprowadza się następujące zmiany:
 1) w art. 3 w ust. 2 po pkt 7 kropkę zastępuje się przecinkiem i dodaje się 
   pkt 8 i 9 w brzmieniu:
      "8) zapewniają budowę, utrzymanie i eksploatację, własnych lub wspólnych
         z innymi gminami, grzebowisk oraz miejsc spalania zwłok 
         zwierzęcych i ich części,
       9) znakują obszary dotknięte lub zagrożone chorobą zakaźną zwierząt.";
 2) w art. 7 w ust. 1 po wyrazie "zwierząt" dodaje się wyrazy "a także grzebowisk
   i spalarni zwłok zwierzęcych i ich części".
                                    
                                Art. 62.
Postępowanie w sprawach uregulowanych ustawą, wszczęte przed dniem wejścia
w życie ustawy i do tego dnia nie zakończone ostateczną decyzją, będzie 
toczyć się według przepisów niniejszej ustawy.
                                    
                                Art. 63.
Minister Rolnictwa i Gospodarki Żywnościowej po upływie trzech lat od wejścia
w życie ustawy określi, w drodze rozporządzenia, jednolity dla całego kraju 
system rejestracji i identyfikacji zwierząt, zastępujący świadectwa miejsca pochodzenia,
o których mowa w art. 7.
                                    
                                Art. 64.
Z dniem wejścia w życie ustawy:
    1) mienie Skarbu Państwa będące w zarządzie wojewódzkich zakładów 
      weterynarii - przechodzi w zarząd wojewódzkich inspektoratów weterynarii,
    2) pracownicy wojewódzkich zakładów weterynarii - stają się pracownikami
      Państwowej Inspekcji Weterynaryjnej.
                                    
                                Art. 65.
 1. Tracą moc:
    1) rozporządzenie Prezydenta Rzeczypospolitej z dnia 22 sierpnia 1927 r. 
      o zwalczaniu zaraźliwych chorób zwierzęcych (Dz.U. Nr 77, poz. 673 i 
      Nr 114, poz. 975, z 1928 r. Nr 26, poz. 229, z 1932 r. Nr 26, poz. 229, 
      Nr 60, poz. 573 i Nr 67, poz. 622, z 1934 r. Nr 110, poz. 976, z 1938 r. 
      Nr 27, poz. 245, z 1948 r. Nr 49, poz. 373, z 1951 r. Nr 1, poz. 4 i z 
      1990 r. Nr 34, poz. 198),
    2) rozporządzenie Prezydenta Rzeczypospolitej z dnia 22 marca 1928 r. 
      o badaniu zwierząt rzeźnych i mięsa (Dz.U. z 1933 r. Nr 60, poz. 454, 
      z 1934 r. Nr 110, poz. 976, z 1938 r. Nr 18, poz. 132, z 1969 r. Nr 13, 
      poz. 95, z 1971 r. Nr 12, poz. 115 i z 1990 r. Nr 34, poz. 198),
    3) ustawa z dnia 17 kwietnia 1936 r. o uboju zwierząt gospodarskich w 
      rzeźniach (Dz. U. Nr 29, poz. 237).
 2. Do czasu wydania przepisów wykonawczych przewidzianych w ustawie, nie 
   dłużej jednak niż przez okres roku od dnia jej wejścia w życie, zachowują 
   moc obowiązującą dotychczasowe przepisy wykonawcze, jeżeli nie są 
   sprzeczne z ustawą.
                                    
                                Art. 66.
Ustawa wchodzi w życie po upływie 6 miesięcy od dnia ogłoszenia.
                                    
Załącznik
                                    
                                    
                                    
  Wykaz chorób zakaźnych zwierząt podlegających obowiązkowi zwalczania
                                    
                                    
                                    
 1) pryszczyca [Foot and mouth disease ],
 2) pęcherzykowe zapalenie jamy ustnej [Vesicular stomatitis ],
 3) choroba pęcherzykowa świń [Swine vesicular disease ],
 4) pomór bydła [Rinderpest],
 5) pomór małych przeżuwaczy [Peste des petits ruminants],
 6) zaraza płucna bydła [Contagious bovine pleuropneumonia],
 7) guzowata choroba skóry bydła [Lumpy skin disease],
 8) gorączka doliny Rift [Rift valley fever],
 9) choroba niebieskiego języka [Bluetongue],
10) ospa owiec i kóz [Sheep pox and goat pox],
11) afrykański pomór koni [African horse sickness],
12) afrykański pomór świń [African swine fever],
13) pomór świń [Hog cholera],
14) influenza drobiu o wysokiej zaraźliwości d.pomór drobiu [Highly patogenic 
   avian influenza d. Fowl plague],
15) rzekomy pomór drobiu [Newcastle disease],
16) wąglik [Anthrax],
17) gorączka Q [Q fever],
18) wścieklizna [Rabies],
19) paratuberkuloza [Paratuberculosis],
20) listerioza [Listeriosis],
21) toksoplazmoza [Toxoplasmosis],
22) gruźlica bydła [Bovine tuberculosis],
23) enzootyczna białaczka bydła [Enzootic bovine leucosis],
24) gąbczasta encefalopatia bydła [Bovine spongiform encephalopathy],
25) posocznica krwotoczna bydła [Haemorrhagic septicaemia of cattle],
26) zakaźne zapalenie nosa i tchawicy / otręt bydła [Infectious bovine rhinotracheitis
   / Infectious pustular vulvovaginitis],
27) choroba mętwikowa bydła [Bovine genital campylobacteriosis],
28) zaraza rzęsistkowa bydła [Trichomoniasis],
29) gruczolakowatość płuc u owiec [Sheep pulmonary adenomatosis],
30) trzęsawka owiec [Scrapie],
31) choroba Maedi / Visna owiec [Maedi / Visna disease],
32) zapalenie stawów i mózgu u kóz [Caprine arthritis / encephalitis],
33) włośnica [Trichinosis],
34) enterowirusowe zapalenie mózgu i rdzenia u świń d. choroba cieszyńska i 
   talfańska [Enterovirus encephalomyelitis],
35) wirusowe zapalenie żołądka i jelit u świń [Transmisseble gastroenteritis],
36) choroba Aujeszkyego u świń [Aujeszky ' s disease],
37) bruceloza bydła (B.abortus), owiec (B.ovis), kóz i owiec (B.melitensis), 
   świń (B.suis, B.abortus) [Bovine brucellosis (B.abortus), caprine / ovine 
   brucellosis (B. melitensis) porcine brucellosis (B.suis, B. abortus)],
38) leptospiroza bydła i świń [Leptospirosis of cattles and pigs],
39) salmonelozy bydła, świń i drobiu [Salmonellosis of cattles, pigs and poultry],
40) zakaźne zapalenie macicy u klaczy [Contagious equine metritis],
41) zaraza stadnicza [Dourine],
42) niedokrwistość zakaźna koni [Equine infectious anaemia],
43) influenza koni [Equine influenza],
44) nosacizna [Glanders],
45) wirusowe zapalenie tętnic koni [ Equine viral arteritis],
46) wirusowe ronienie u klaczy (EHV I) [Equine rhinopneumonitis EHV - 1],
47) wirusowe zapalenie mózgu i rdzenia koni [Equine encephalomyelitis],
48) zołzy [Strangles],
49) myksomatoza królików [Myxomatosis],
50) tularemia [Tularaemia],
51) wirusowa krwiotoczna choroba królików [Viral haemorrhagenic disease of 
   rabbits],
52) chlamydioza ptaków [Avian chlamydiosis], 
53) zakaźne zapalenie oskrzeli u kur [Avian infectious bronchitis],
54) zakaźne zapalenie torby Fabrycjusza (choroba Gumboro) [Infectious bursal
   disease (Gumboro disease)],
55) choroba Mareka [Marek's disease],
56) wiosenna wiremia u karpi [Spring viraemia of carp],
57) wirusowa posocznica krwiotoczna ryb łososiowatych [Viral haemorrhagic 
   septicaemia],
58) zakaźna martwica układu krwiotwórczego ryb łososiowatych [Infectious 
   haematopoietic necrosis],
59) bakteryjna choroba nerek ryb łososiowatych [Renibacteriosis],
60) zgnilec amerykański [American foul brood],
61) zgnilec europejski [European foul brood].
                                    
