



Dz.U. z 2004 r. Nr 116, poz. 1205
                                                                                
                                        
                                        
                                        
                                   U S T A W A
                           z dnia 20 kwietnia 2004 r.
                                        
                      o indywidualnych kontach emerytalnych
                                        
                                        
                                   Rozdział 1
                                 Przepisy ogólne
                                        
                                     Art. 1.
Ustawa określa zasady gromadzenia oszczędności na indywidualnych kontach
emerytalnych, zwanych dalej "IKE", oraz dokonywania wpłat, wypłat transferowych,
wypłat i zwrotu środków zgromadzonych na tych kontach.
                                     Art. 2.
Użyte w ustawie określenia oznaczają:
   1) IKE - wyodrębniony zapis w rejestrze uczestników funduszu inwestycyjnego,
     wyodrębniony rachunek papierów wartościowych i rachunek pieniężny służący
     do jego obsługi w podmiocie prowadzącym działalność maklerską lub
     wyodrębniony rachunek w ubezpieczeniowym funduszu kapitałowym,
     wyodrębniony rachunek bankowy w banku, prowadzone na zasadach określonych
     ustawą, a w zakresie w niej nieuregulowanym - na zasadach określonych
     w przepisach właściwych dla tych rachunków i rejestrów;
   2) gromadzenie oszczędności na IKE - dokonywanie wpłat, wypłat transferowych
     oraz przyjmowanie wypłat transferowych, a także inwestowanie środków
     znajdujących się na IKE;
   3) oszczędzający - osobę fizyczną, która gromadzi środki na IKE;
   4) wpłata - wpłatę środków pieniężnych dokonywaną przez oszczędzającego na
     IKE i przekazanie pożytków z papierów wartościowych zgromadzonych na IKE
     oszczędzającego;
   5) środki - środki pieniężne, jednostki uczestnictwa funduszy
     inwestycyjnych, jednostki ubezpieczeniowego funduszu kapitałowego oraz
     papiery wartościowe zapisane na IKE;
   6) fundusz inwestycyjny - fundusz inwestycyjny otwarty lub specjalistyczny
     fundusz inwestycyjny otwarty w rozumieniu ustawy z dnia 28 sierpnia 1997
     r. o funduszach inwestycyjnych (Dz.U. z 2002 r. Nr 49, poz. 448 i Nr 141,
     poz. 1178 oraz z 2003 r. Nr 124, poz. 1151);
   7) podmiot prowadzący działalność maklerską - dom maklerski lub bank
     prowadzący działalność maklerską w rozumieniu ustawy z dnia 21 sierpnia
     1997 r. - Prawo o publicznym obrocie papierami wartościowymi (Dz.U. z 2002
     r. Nr 49, poz. 447 i Nr 240, poz. 2055 oraz z 2003 r. Nr 50, poz. 424, Nr
     84 poz. 774 i Nr 124, poz. 1151);
   8)  zakład ubezpieczeń - zakład ubezpieczeń na życie prowadzący działalność
     ubezpieczeniową w zakresie ubezpieczeń określonych w dziale I grupa 3
     załącznika do ustawy z dnia 22 maja 2003 r. o działalności
     ubezpieczeniowej (Dz.U. z 2003 r. Nr 124, poz. 1151);
   9) bank - bank krajowy w rozumieniu ustawy z dnia 29 sierpnia 1997 r. Prawo
bankowe (Dz.U. z 2002 r. Nr 72, poz. 665, z późn. zm.)[1];
  10)  instytucja finansowa - fundusz inwestycyjny, podmiot prowadzący
     działalność maklerską, zakład ubezpieczeń, bank, prowadzące IKE;
  11) program emerytalny - pracowniczy program emerytalny w rozumieniu ustawy z
     dnia 20 kwietnia 2004 r. o pracowniczych programach emerytalnych (Dz.U. Nr
     ...., poz. ....);
  12) osoby uprawnione - osoby wskazane przez oszczędzającego w umowie o IKE,
     które otrzymają środki z IKE w przypadku jego śmierci, osoby, o których
     mowa w art. 832 § 2 ustawy z dnia 23 kwietnia 1964 r. - Kodeks cywilny
     (Dz.U. Nr 16, poz. 93, z późn. zm.)[2] oraz spadkobierców oszczędzającego;
  13) wypłata - wypłatę środków zgromadzonych na IKE dokonywaną na rzecz:
     a) oszczędzającego, po spełnieniu warunków określonych w art. 34 ust. 1
       pkt 1, albo
     b) osób uprawnionych, w przypadku śmierci oszczędzającego;
  14) wypłata transferowa - przeniesienie środków zgromadzonych przez
     oszczędzającego na IKE do innej instytucji finansowej lub przeniesienie
     środków zgromadzonych na IKE z IKE zmarłego na IKE osoby uprawnionej lub
     do programu emerytalnego, do którego uprawniony przystąpił lub jednoczesne
     odkupienie jednostek uczestnictwa w jednym funduszu inwestycyjnym
     i nabycie jednostek uczestnictwa w innym funduszu inwestycyjnym
     zarządzanym przez to samo towarzystwo za środki pieniężne uzyskane z
     odkupienia jednostek uczestnictwa (konwersja), pod warunkiem że jednostki
     odkupywane jak i nabywane są rejestrowane na IKE oszczędzającego lub
     przeniesienie środków zgromadzonych przez oszczędzającego na IKE do
     programu emerytalnego, do którego przystąpił oszczędzający lub
     przeniesienie środków z programu emerytalnego na IKE, w przypadkach
     określonych w ustawie o pracowniczych programach emerytalnych;
  15) zwrot - wycofanie środków zgromadzonych na IKE, jeżeli nie zachodzą
     przesłanki do wypłaty bądź wypłaty transferowej;
  16) organ nadzoru - Komisję Papierów Wartościowych i Giełd w odniesieniu do
     funduszy inwestycyjnych lub podmiotów prowadzących działalność maklerską
     oraz Komisję Nadzoru Ubezpieczeń i Funduszy Emerytalnych w odniesieniu do
     zakładów ubezpieczeń i Komisję Nadzoru Bankowego w odniesieniu do banków;
  17) składka podstawowa - składkę wnoszoną przez pracodawcę do programu
     emerytalnego;
  18) dane osobowe - pierwsze imię, nazwisko, datę urodzenia, adres
     zamieszkania, numer identyfikacji podatkowej (NIP) oraz numer ewidencyjny
     PESEL lub numer paszportu bądź innego dokumentu potwierdzającego tożsamość
     w przypadku osób nieposiadających obywatelstwa polskiego;
  19) syndyk - syndyka, nadzorcę sądowego lub zarządcę w rozumieniu ustawy z
     dnia 28 lutego 2003 r. - Prawo upadłościowe i naprawcze (Dz.U. Nr 60, poz.
     535).
                                     Art. 3.
1. Prawo do wpłat na IKE przysługuje osobie fizycznej mającej nieograniczony
  obowiązek podatkowy na terytorium Rzeczypospolitej Polskiej, która ukończyła
  16 lat.
2.  Małoletni ma prawo do dokonywania wpłat na IKE tylko w roku kalendarzowym,
  w którym uzyskuje dochody z pracy wykonywanej na podstawie umowy o pracę.
                                     Art. 4.
Oszczędzający ma prawo do zwolnienia podatkowego w trybie i na zasadach
określonych w przepisach o podatku dochodowym od osób fizycznych wówczas, gdy na
podstawie pisemnej umowy o prowadzenie IKE jednocześnie gromadzi oszczędności
tylko na jednym IKE z zastrzeżeniem art. 14 i 23.
                                     Art. 5.
Na IKE może gromadzić oszczędności wyłącznie jeden oszczędzający.
                                        
                                     Art. 6.
Osoba fizyczna, która dokonała w danym roku kalendarzowym wypłaty transferowej z
IKE do programu emerytalnego nie może w tym roku zawrzeć umowy o prowadzenie
IKE.
                                     Art. 7.
1. Osoba fizyczna składa przed zawarciem umowy o prowadzenie IKE oświadczenie,
  że:
   1) nie gromadzi środków na IKE prowadzonym przez inną instytucję finansową,
     z zastrzeżeniem art. 23 oraz, że w danym roku kalendarzowym nie dokonała
     wypłaty transferowej z uprzednio posiadanego IKE do programu emerytalnego
     albo
   2) posiada IKE prowadzone przez inną instytucję finansową, podając
     równocześnie nazwę tej instytucji i potwierdzając, że dokona ona wypłaty
     transferowej.
2. W przypadku, o którym mowa w ust. 1 pkt 1, jeżeli osoba składająca
  oświadczenie osiągnęła wiek 55 lat, w oświadczeniu potwierdza również, że nie
  dokonała w przeszłości wypłaty środków zgromadzonych na IKE.
3.  Przed złożeniem oświadczenia, o którym mowa w ust. 1, instytucja finansowa
  odbierająca takie oświadczenie jest obowiązana pouczyć oszczędzającego, że w
  przypadku podania nieprawdy lub zatajenia prawdy podlega on odpowiedzialności
  przewidzianej w art. 56 ustawy z dnia 10 września 1999 r. - Kodeks karny
  skarbowy (Dz.U. Nr 83, poz. 930, z późn. zm.)[3] oraz że w przypadku
  gromadzenia oszczędności na więcej niż jednym IKE, z zastrzeżeniem art. 14 i
  23, opodatkowaniu, w trybie i na zasadach określonych w przepisach o podatku
  dochodowym od osób fizycznych, podlegają dochody uzyskane z tytułu
  gromadzenia oszczędności na wszystkich IKE.
4.  W oświadczeniu, o którym mowa w ust. 1, oszczędzający potwierdza, że został
  pouczony o konsekwencjach:
   1) gromadzenia oszczędności na więcej niż jednym IKE oraz,
   2) podpisania umowy o prowadzenie IKE w roku kalendarzowym, w którym
     dokonano wypłaty transferowej z uprzednio posiadanego IKE do programu
     emerytalnego.
                                     Art. 8.
1. IKE jest prowadzone na podstawie pisemnej umowy zawartej przez
  oszczędzającego, zwanej dalej "umową o prowadzenie IKE":
   1)  z funduszem inwestycyjnym albo
   2) z podmiotem prowadzącym działalność maklerską o świadczenie usług
     brokerskich i prowadzenie rachunku papierów wartościowych oraz rachunku
     pieniężnego służącego do jego obsługi albo
   3)  z zakładem ubezpieczeń - ubezpieczenia na życie z ubezpieczeniowym
     funduszem kapitałowym, albo
   4) z bankiem o prowadzenie rachunku bankowego.
2. Oszczędzający ma prawo do zmiany instytucji finansowej prowadzącej jego IKE,
  dokonując wypłaty transferowej.
3. Oszczędzający może gromadzić środki na IKE w ubezpieczeniowym funduszu
  kapitałowym gromadzonym w ramach umowy ubezpieczenia na życie z
  ubezpieczeniowym funduszem kapitałowym, zawartej przed dniem podpisania umowy
  o prowadzenie IKE, pod warunkiem że środki gromadzone na IKE są odrębnie
  ewidencjonowane, a zakład ubezpieczeń gwarantuje możliwość dokonania wypłaty
  transferowej środków zgromadzonych na IKE do innej instytucji finansowej, z
  uwzględnieniem zasad określonych w art. 29.
4. Oszczędzający może gromadzić środki na IKE w ramach umowy o świadczenie
  usług brokerskich i prowadzenie rachunku papierów wartościowych i rachunku
  pieniężnego, służącego do jego obsługi, zawartej przed dniem podpisania umowy
  o prowadzenie IKE, pod warunkiem że środki gromadzone na IKE są odrębnie
  ewidencjonowane.
                                     Art. 9.
1. Umowa o prowadzenie IKE określa w szczególności:
   1) oznaczenie IKE umożliwiające jego identyfikację;
   2) sposób oznaczenia dyspozycji dotyczących środków gromadzonych na IKE;
   3) sposób postępowania instytucji finansowej, w przypadku gdy suma wpłat
     dokonanych przez oszczędzającego w danym roku kalendarzowym przekroczy
     maksymalną wysokość wpłat ustaloną zgodnie z art. 13;
   4) zakres, częstotliwość i formę informowania oszczędzającego o środkach
     zgromadzonych na IKE;
   5) koszty i opłaty obciążające oszczędzającego w związku z prowadzeniem IKE,
     w zakresie nieuregulowanym przepisami, o których mowa w art. 12;
   6) okres wypowiedzenia umowy;
   7) termin dokonania wypłaty, wypłaty transferowej oraz zwrotu;
   8) sposób postępowania z pożytkami z papierów wartościowych zgromadzonych na
     IKE oszczędzającego.
2. W przypadku podpisania umowy o prowadzenie IKE z zakładem ubezpieczeń, umowa
  ta zawiera ponadto:
   1) określenie zasad na jakich zakład ubezpieczeń wyodrębnia z płaconej
     składki część przeznaczoną na rachunek IKE w ubezpieczeniowym funduszu
     kapitałowym oraz wskazuje cel, na który przeznaczona jest pozostała część
     składki ubezpieczeniowej;
   2) określenie jaka część składki jest potrącana na cel, o którym mowa w pkt
     1, i nie jest przekazywana na rachunek, o którym mowa w art. 19 pkt 3.
                                    Art. 10.
1.  Instytucja finansowa przyjmująca oświadczenie, o którym mowa w art. 7 w
  ust. 1 pkt 2, wydaje oszczędzającemu potwierdzenie zawarcia umowy o
  prowadzenie IKE, zwane dalej "potwierdzeniem zawarcia umowy".
2.  Instytucja finansowa wydaje oszczędzającemu potwierdzenie zawarcia umowy
  także w przypadku zamiaru dokonania transferu środków zgromadzonych
  w programie emerytalnym na IKE oszczędzającego.
3.  Potwierdzenie zawarcia umowy powinno zawierać dane osobowe oszczędzającego
  oraz nazwę instytucji finansowej, z którą oszczędzający zawarł umowę, i numer
  rachunku, na który należy dokonać wypłaty transferowej.
4. W przypadku dokonania wypłaty transferowej oszczędzający może dokonywać
  wpłat dopiero po wpływie środków będących przedmiotem wypłaty transferowej z
  dotychczasowej instytucji prowadzącej IKE, chyba że występuje sytuacja, o
  której mowa w art. 14 ust. 1, a oszczędzający podpisał umowę o prowadzenie
  IKE z inną instytucją finansową.
                                    Art. 11.
1. W umowie o prowadzenie IKE oszczędzający może wskazać jedną lub więcej osób,
  którym zostaną wypłacone środki zgromadzone na IKE w przypadku jego śmierci.
2. Dyspozycja, o której mowa w ust. 1, może być w każdym czasie zmieniona.
3. Jeżeli oszczędzający wskazał kilka osób uprawnionych do otrzymania środków
  po jego śmierci, a nie oznaczył ich udziału w tych środkach lub suma
  oznaczonych udziałów nie jest równa 1, uważa się, że udziały tych osób są
  równe.
4.  Wskazanie osoby uprawnionej do otrzymania środków po śmierci
  oszczędzającego staje się bezskuteczne, jeżeli osoba ta zmarła przed śmiercią
  oszczędzającego. W takim przypadku udział, który był przeznaczony dla
  zmarłego, przypada w częściach równych pozostałym osobom wskazanym, chyba że
  oszczędzający zadysponuje tym udziałem w inny sposób.
5. W przypadku braku osób wskazanych przez oszczędzającego środki zgromadzone
  na IKE wchodzą do spadku, z wyjątkiem gdy umowa o prowadzenie IKE została
  zawarta z zakładem ubezpieczeń. W takim przypadku stosuje się odpowiednio
  art. 831 i 832 ustawy z dnia 23 kwietnia 1964 r. - Kodeks cywilny.
                                    Art. 12.
Zasady prowadzenia IKE, a także tryb oraz warunki zawarcia i rozwiązania umowy
o prowadzenie IKE określa:
   1) statut funduszu inwestycyjnego - w przypadku funduszu inwestycyjnego;
   2) regulamin prowadzenia rachunku papierów wartościowych i rachunku
     pieniężnego - w przypadku podmiotu prowadzącego działalność maklerską;
   3)  ogólne warunki ubezpieczenia oraz regulaminy ubezpieczeniowych funduszy
     kapitałowych - w przypadku zakładu ubezpieczeń;
   4) umowa rachunku bankowego - w przypadku banku.
                                    Art. 13.
1. Wpłaty dokonywane na IKE w roku kalendarzowym nie mogą przekroczyć kwoty
  odpowiadającej półtorakrotności prognozowanego przeciętnego wynagrodzenia
  miesięcznego w gospodarce narodowej na dany rok, określonego w ustawie
  budżetowej lub ustawie o prowizorium budżetowym.
2. W przypadku IKE prowadzonego w ramach umowy ubezpieczenia na życie z
  ubezpieczeniowym funduszem kapitałowym ograniczenie, o którym mowa w ust. 1,
  dotyczy części składki ubezpieczeniowej stanowiącej wpłatę na IKE.
3. Jeżeli do końca roku kalendarzowego poprzedzającego rok, w którym będą
  dokonywane wpłaty na IKE, brak jest podstaw, o których mowa w ust. 1, do
  ustalenia przeciętnego prognozowanego wynagrodzenia miesięcznego w gospodarce
  narodowej, jako podstawę do ustalenia kwoty, o której mowa w ust. 1,
  przyjmuje się przeciętne miesięczne wynagrodzenie z trzeciego kwartału roku
  poprzedniego.
4. Minister właściwy do spraw zabezpieczenia społecznego ogłasza w Dzienniku
  Urzędowym Rzeczypospolitej Polskiej "Monitor Polski" do końca roku
  kalendarzowego poprzedzającego rok, w którym będą dokonywane wpłaty na IKE, w
  drodze obwieszczenia, wysokość kwoty, o której mowa w ust. 1.
5. Po przekroczeniu kwoty określonej w obwieszczeniu, o którym mowa w ust. 4,
  instytucja finansowa jest obowiązana do przekazania nadpłaconej kwoty w
  sposób określony w umowie o prowadzenie IKE.
6. Przepisy ust. 1 nie mają zastosowania do przyjmowanych wypłat transferowych.
7. Wpłaty dokonywane przez małoletniego na IKE nie mogą przekroczyć dochodów
  uzyskanych przez niego w danym roku, z pracy wykonywanej na podstawie umowy o
  pracę, i nie mogą być wyższe od kwoty, o której mowa w ust. 1.
                                        
                                    Art. 14.
1. W przypadku:
   1) otwarcia likwidacji instytucji finansowej;
   2) ogłoszenia upadłości albo prawomocnego oddalenia wniosku o ogłoszenie
     upadłości lub umorzenia postępowania upadłościowego instytucji finansowej,
     jeżeli jej majątek nie wystarcza na zaspokojenie kosztów postępowania;
   3) ostatecznej decyzji organu nadzoru o cofnięciu zezwolenia albo w
     przypadku wygaśnięcia zezwolenia, na prowadzenie działalności instytucji
     finansowej prowadzącej IKE
 - instytucja ta lub syndyk są obowiązane, w terminie 30 dni od dnia
  wystąpienia zdarzenia, powiadomić o tym oszczędzającego, z zastrzeżeniem art.
  28.
2. Powiadomienie, o którym mowa w ust. 1, powinno ponadto zawierać co najmniej
  informację o:
   1) terminie, w którym oszczędzający jest obowiązany do dostarczenia
     potwierdzenia zawarcia umowy albo potwierdzenia przystąpienia do programu
     emerytalnego podmiotom wymienionym w ust. 3, w celu dokonania wypłaty
     transferowej oraz
   2) skutkach niedostarczenia potwierdzeń, o których mowa w pkt 1, w terminie
     45 dni od dnia otrzymania powiadomienia.
3. W celu dokonania wypłaty transferowej oszczędzający, w terminie 45 dni od
  dnia otrzymania powiadomienia, o którym mowa w ust. 1, jest obowiązany do
  zawarcia umowy o prowadzenie IKE z inną instytucją finansową i do
  dostarczenia potwierdzenia zawarcia umowy lub w przypadku przystąpienia do
  programu emerytalnego do dostarczenia potwierdzenia przystąpienia do programu
  emerytalnego, odpowiednio instytucji dotychczas prowadzącej IKE
  oszczędzającego lub syndykowi.
4. W przypadku niedopełnienia któregokolwiek z obowiązków, o których mowa w
  ust. 3, przez oszczędzającego, jeżeli nie spełnia on warunków do wypłaty, o
  których mowa w art. 34 ust. 1 pkt 1 lub w art. 46, następuje zwrot środków
  przyznanych w postępowaniu likwidacyjnym lub upadłościowym na podstawie
  przepisów właściwych dla danych instytucji finansowych prowadzących IKE.
5. W przypadku spełnienia przez oszczędzającego warunków, o których mowa w ust.
  3, odpowiednio instytucja finansowa, syndyk lub Ubezpieczeniowy Fundusz
  Gwarancyjny, o którym mowa w ustawie z dnia 22 maja 2003 r. o ubezpieczeniach
  obowiązkowych, Ubezpieczeniowym Funduszu Gwarancyjnym i Polskim Biurze
  Ubezpieczycieli Komunikacyjnych (Dz.U. Nr 124, poz. 1152), w przypadku
  zaspokajania roszczeń z umów, o których mowa w art. 8 ust. 1 pkt 3 lub
  Bankowy Fundusz Gwarancyjny, o którym mowa w ustawie z dnia 14 grudnia 1994
  r. o Bankowym Funduszu Gwarancyjnym (Dz.U. z 2000 r. Nr 9, poz. 131, z późn.
  zm.)[4], w przypadku zaspokajania roszczeń z umów, o których mowa w art. 8
  ust. 1 pkt 4, są obowiązane do dokonania wypłaty transferowej środków
  przyznanych oszczędzającemu w postępowaniu likwidacyjnym lub upadłościowym na
  IKE wskazane w potwierdzeniu zawarcia umowy.
6. Po dostarczeniu potwierdzenia zawarcia umowy albo potwierdzenia
  przystąpienia do programu emerytalnego odpowiednio instytucja dotychczas
  prowadząca IKE oszczędzającego lub syndyk przesyła, w ciągu 14 dni, liczonych
  od dnia dostarczenia potwierdzenia, do:
   1) instytucji finansowej, z którą oszczędzający zawarł umowę o prowadzenie
   IKE
    lub
   2) zarządzającego programem emerytalnym, w rozumieniu przepisów o
     pracowniczych programach emerytalnych, do którego oszczędzający
     przystąpił, zwanego dalej "zarządzającym"
 - informację, o której mowa w art. 21 ust. 2.
                                    Art. 15.
1. Środki zgromadzone na IKE mogą być obciążone zastawem. Zaspokojenie
  wierzytelności zabezpieczonej zastawem z IKE jest traktowane jako zwrot.
2. Zaspokojenie wierzytelności zabezpieczonej zastawem ze środków zgromadzonych
  na IKE powoduje, że środki pozostałe na IKE są przekazywane oszczędzającemu w
  formie zwrotu.
                                    Art. 16.
Nadzór nad prowadzeniem IKE przez instytucje finansowe sprawują określone
w przepisach właściwych dla tych instytucji organy nadzoru.
                                    Art. 17.
1. Instytucje finansowe są obowiązane do przekazywania półrocznych i rocznych
  informacji o prowadzonych IKE właściwym organom nadzoru, w terminie do końca
  lipca za ostatnie półrocze i do końca stycznia za rok poprzedni.
2. Organy nadzoru obowiązane są do sporządzenia i przekazania ministrowi
  właściwemu do spraw zabezpieczenia społecznego półrocznej i rocznej
  informacji zbiorczej o IKE prowadzonych przez nadzorowane przez nie
  instytucje finansowe, w terminie do dnia 15 sierpnia za ostatnie półrocze i
  do dnia 15 lutego za rok poprzedni.
3. Rada Ministrów określi, w drodze rozporządzenia, zakres informacji, o
  których mowa w ust. 1 i 2, oraz tryb ich przekazywania, kierując się
  koniecznością dostarczenia ministrowi właściwemu do spraw zabezpieczenia
  społecznego informacji niezbędnych do wykonywania zadań związanych z rozwojem
  dobrowolnych form oszczędzania, uzupełniających dochody emerytalne z
  powszechnego systemu emerytalnego.
                                    Art. 18.
Wyłącznie instytucje finansowe prowadzące IKE zgodnie z ustawą są uprawnione do
określenia prowadzonej przez siebie działalności albo do używania w reklamie
określenia "indywidualne konto emerytalne" oraz skrótu "IKE".
                                   Rozdział 2
                       Oznakowanie IKE i kontrola systemu
                                        
                                    Art. 19.
Środki gromadzone przez oszczędzającego na IKE są rejestrowane na wyodrębnionym:
   1) zapisie w rejestrze uczestników funduszu inwestycyjnego;
   2) rachunku papierów wartościowych i rachunku pieniężnym służącym do jego
     obsługi w podmiocie prowadzącym działalność maklerską;
   3) rachunku w ubezpieczeniowym funduszu kapitałowym;
   4) rachunku bankowym w banku.
                                    Art. 20.
Wszystkie dyspozycje oszczędzającego dotyczące środków gromadzonych na IKE
należy oznakować w sposób umożliwiający ich identyfikację.
                                    Art. 21.
1. Instytucja finansowa rejestruje wszystkie operacje na IKE, które zostały
  dokonane w okresie, w którym instytucja ta prowadziła IKE.
2. W razie złożenia przez oszczędzającego dyspozycji wypłaty transferowej do
  innej instytucji finansowej albo do programu emerytalnego, dotychczasowa
  instytucja finansowa przekazuje tej instytucji finansowej albo
  zarządzającemu, wraz z dokonaniem wypłaty transferowej, następujące
  informacje:
   1) dane osobowe oszczędzającego;
   2) o dacie pierwszej wpłaty albo o dacie przyjęcia pierwszej wypłaty
     transferowej, w zależności od tego, które ze zdarzeń nastąpiło wcześniej;
   3)  o sumie wpłat w każdym roku kalendarzowym oraz nazwę instytucji
     finansowej przyjmującej wpłatę;
   4)  o wysokości i datach wypłat transferowych przyjętych na IKE
     oszczędzającego oraz o nazwie instytucji finansowej lub o danych
     zarządzającego i o danych pracodawcy prowadzącego program emerytalny, w
     rozumieniu przepisów o pracowniczych programach emerytalnych, dokonujących
     tych wypłat;
   5)  o wysokości i datach dokonywanych wypłat transferowych, a w przypadku
     transferu papierów wartościowych lub środków pieniężnych zgromadzonych w
     podmiocie prowadzącym działalność maklerską również o rodzaju i ilości
     tych papierów, oraz o nazwie instytucji finansowej albo o danych
     zarządzającego i o danych pracodawcy prowadzącego program emerytalny, do
     których dokonywana jest wypłata transferowa;
   6)  o sumie wpłaconych składek podstawowych, w przypadku gdy na IKE
     oszczędzającego dokonano wypłaty transferowej z programu emerytalnego.
3. Informacje, o których mowa w ust. 2, obejmują także dane przekazane przez
  wszystkie poprzednie instytucje finansowe prowadzące IKE oszczędzającego.
4. Instytucja finansowa, dokonując wypłaty transferowej środków zgromadzonych
  na IKE zmarłego na IKE osoby uprawnionej albo do programu emerytalnego, do
  którego uprawniony przystąpił, przekazuje odpowiednio instytucji finansowej
  prowadzącej IKE uprawnionego albo zarządzającemu informację określoną w ust.
  2 pkt 5 wraz z podaniem tytułu transferu.
5. Minister właściwy do spraw finansów publicznych w porozumieniu z ministrem
  właściwym do spraw zabezpieczenia społecznego określi, w drodze
  rozporządzenia, wzór informacji, o której mowa w ust. 2, a także termin oraz
  tryb jej przekazywania, uwzględniając konieczność zapewnienia prawidłowości
  przesyłanych danych o IKE oszczędzającego pomiędzy instytucjami finansowymi
  lub z instytucji finansowej do programu emerytalnego.
                                    Art. 22.
1. Instytucja finansowa lub syndyk, dokonując wypłaty, o której mowa w art. 34
  ust. 1 pkt 1 albo w art. 46, jest zobowiązana do sporządzenia i przekazania
  informacji o dokonaniu wypłaty do naczelnika urzędu skarbowego właściwego dla
  oszczędzającego w sprawach opodatkowania podatkiem dochodowym od osób
  fizycznych, w terminie do 7 dnia miesiąca następującego po miesiącu, w którym
  nastąpiła wypłata.
2. Oszczędzający, przed dokonaniem wypłaty, zobowiązany jest do poinformowania
  instytucji finansowej lub syndyka o właściwym dla podatku dochodowego od osób
  fizycznych oszczędzającego naczelniku urzędu skarbowego oraz do
  przedstawienia decyzji organu rentowego o przyznaniu prawa do emerytury,
  jeżeli oszczędzający nie ukończył 60 roku życia.
3. Informacja, o której mowa w ust. 1, zawiera:
   1) dane identyfikujące IKE;
   2) dane osobowe oszczędzającego;
   3) datę pierwszej wpłaty albo datę przyjęcia pierwszej wypłaty transferowej,
     w zależności od tego, które z tych zdarzeń nastąpiło wcześniej;
   4) sumę wpłat w każdym roku kalendarzowym;
   5) wysokości i daty wypłat transferowych przyjętych na IKE oszczędzającego
     oraz informacje o nazwie instytucji finansowej lub o danych zarządzającego
     i o danych pracodawcy prowadzącego program emerytalny, dokonujących tych
     wypłat;
   6) sumę wpłaconych składek podstawowych, w przypadku gdy na IKE
     oszczędzającego dokonano wypłaty transferowej z programu emerytalnego;
   7) wysokość i datę wypłaty;
   8) kopię decyzji organu rentowego o przyznaniu uprawnień emerytalnych,
     jeżeli oszczędzający nie ukończył 60 roku życia.
4. Niedopełnienie przez oszczędzającego obowiązku, o którym mowa w ust. 2,
  spowoduje, że instytucja finansowa nie dokona wypłaty.
5. Minister właściwy do spraw finansów publicznych w porozumieniu z ministrem
  właściwym do spraw zabezpieczenia społecznego określi, w drodze
  rozporządzenia, wzór informacji, o której mowa w ust. 3, a także sposób jej
  przekazywania, uwzględniając konieczność zapewnienia możliwości weryfikacji
  uprawnień oszczędzającego do zwolnienia podatkowego.
                                   Rozdział 3
                         IKE w funduszach inwestycyjnych
                                        
                                    Art. 23.
W przypadku określonym w art. 8 ust. 1 pkt 1 oszczędzający może zawierać umowy o
prowadzenie IKE z różnymi funduszami inwestycyjnymi zarządzanymi przez to samo
towarzystwo funduszy inwestycyjnych, z zastrzeżeniem, że łączna suma wpłat do
funduszy w roku kalendarzowym nie przekroczy kwot, o których mowa w art. 13.
                                    Art. 24.
Oszczędzający może dokonać konwersji jednostek uczestnictwa funduszu na
jednostki uczestnictwa innych funduszy inwestycyjnych prowadzących IKE
zarządzanych przez to samo towarzystwo.
                                    Art. 25.
1. W przypadku połączenia funduszy inwestycyjnych, fundusz przejmujący fundusz
  inwestycyjny, w którym oszczędzający gromadził środki na IKE, powiadamia
  oszczędzającego, w formie określonej w umowie o prowadzenie IKE, w terminie
  14 dni od dnia dokonania połączenia o zajściu tego zdarzenia oraz o liczbie
  jednostek uczestnictwa przydzielonych oszczędzającemu i o ich wartości.
2. Powiadomienie, o którym mowa w ust. 1, zawiera informacje określone w art.
  14 ust. 2 wyłącznie w przypadku, gdy fundusz inwestycyjny przejmujący IKE
  oszczędzającego nie prowadzi IKE.
                                    Art. 26.
W przypadku gdy przejęcie zarządzania funduszem inwestycyjnym przez inne
towarzystwo funduszy inwestycyjnych powoduje, że oszczędzający będzie posiadał
jednostki uczestnictwa zapisane na IKE w funduszach inwestycyjnych zarządzanych
przez różne towarzystwa funduszy inwestycyjnych, stosuje się odpowiednio art.
14.
                                   Rozdział 4
              IKE w instytucjach prowadzących działalność maklerską
                                        
                                    Art. 27.
1. Umowy, o których mowa w art. 8 ust. 1 pkt 2, przewidują lokowanie środków w
  dopuszczone do publicznego obrotu papiery wartościowe, z wyłączeniem papierów
  wartościowych, o których mowa w art. 3 ust. 3 ustawy z dnia 21 sierpnia 1997
  r. - Prawo o publicznym obrocie papierami wartościowymi, z zastrzeżeniem ust.
  2.
2. Umowy, o których mowa w art. 8 ust. 1 pkt 2, mogą dopuszczać możliwość
  składania zleceń mających za przedmiot papiery wartościowe, których cena
  zależy od ceny papierów wartościowych zapisanych na IKE oszczędzającego,
  wyłącznie w celu ograniczenia ryzyka inwestycyjnego i pod warunkiem że są one
  przedmiotem obrotu na rynku regulowanym.
3. W przypadku, o którym mowa w ust. 2, umowa powinna także określać sposób
  postępowania podmiotu prowadzącego działalność maklerską w sytuacji, gdy
  składane zlecenie jest niezgodne z celem wskazanym w ust. 2.
                                    Art. 28.
1. W przypadku wydania przez organ nadzoru decyzji nakazującej przeniesienie
  papierów wartościowych i środków pieniężnych oraz dokumentów związanych
  z prowadzeniem rachunków papierów wartościowych i rachunków pieniężnych do
  innego podmiotu prowadzącego działalność maklerską, w sytuacji wygaśnięcia
  lub cofnięcia zezwolenia na prowadzenie działalności maklerskiej, podmiot
  prowadzący działalność maklerską, do którego przenoszone są papiery
  wartościowe i środki pieniężne, jest obowiązany zachować identyfikację
  środków zgromadzonych na IKE.
2. Podmiot prowadzący działalność maklerską wraz z dokonaniem przeniesienia
  papierów wartościowych i środków pieniężnych zgromadzonych na IKE
  oszczędzającego w sytuacji, o której mowa w ust. 1, przekazuje podmiotowi
  prowadzącemu działalność maklerską wskazanemu przez organ nadzoru informacje,
  o których mowa w art. 21 ust. 2.
3. Podmiot prowadzący działalność maklerską, do którego zostały przeniesione
  papiery wartościowe i środki pieniężne, jest obowiązany, w terminie 14 dni od
  dnia ich przeniesienia, wezwać oszczędzającego do zawarcia umowy o
  prowadzenie IKE lub dokonania wypłaty transferowej.
4. Oszczędzający w przypadku, o którym mowa w ust. 1, jest obowiązany w
  terminie 45 dni od daty otrzymania wezwania zawrzeć umowę o prowadzenie IKE z
  podmiotem, do którego zostały przeniesione jego papiery wartościowe i środki
  pieniężne albo dokonać wypłaty transferowej do innej instytucji finansowej
  lub do programu emerytalnego, do którego oszczędzający przystąpił.
5. W przypadku gdy podmiot prowadzący działalność maklerską, do którego zostały
  przeniesione papiery wartościowe i środki pieniężne oraz dokumenty związane
  z prowadzeniem rachunków papierów wartościowych i rachunków pieniężnych, nie
  prowadzi IKE, przeniesienie tych środków do innej instytucji finansowej
  traktuje się jak dokonanie wypłaty transferowej.
6. W przypadku niedotrzymania przez oszczędzającego terminu, o którym mowa w
  ust. 4, środki zgromadzone na IKE podlegają zwrotowi.
                                   Rozdział 5
                           IKE w zakładzie ubezpieczeń
                                        
                                    Art. 29.
1. Zakład ubezpieczeń nie może pokrywać kosztów ochrony ubezpieczeniowej z
  części składki ubezpieczeniowej, stanowiącej wpłatę na IKE.
2. Z aktywów ubezpieczeniowego funduszu kapitałowego zakład ubezpieczeń pobiera
  wyłącznie koszty związane z realizacją nabywania lub zbywania aktywów
  funduszu, stanowiące równowartość opłat ponoszonych na rzecz osób trzecich, z
  których pośrednictwa zakład ubezpieczeń jest obowiązany korzystać na mocy
  odrębnych przepisów, i opłatę z tytułu zarządzania ubezpieczeniowym funduszem
  kapitałowym.
3. Po dokonaniu wypłaty transferowej strony umowy ubezpieczenia na życie z
  ubezpieczeniowym funduszem kapitałowym, w ramach której było prowadzone IKE
  mogą kontynuować tę umowę na zasadach w niej określonych. Dokonanie wypłaty
  transferowej nie może stanowić podstawy do wypowiedzenia przez zakład
  ubezpieczeń umowy ubezpieczenia na życie.
                                    Art. 30.
W przypadku dokonania wypłaty transferowej do zakładu ubezpieczeń środki
transferowane zasilają w całości rachunek oszczędzającego w ubezpieczeniowym
funduszu kapitałowym.
                                    Art. 31.
W przypadku gdy środki oszczędzającego na IKE są gromadzone w więcej niż jednym
ubezpieczeniowym funduszu kapitałowym, zakład ubezpieczeń ma obowiązek
wyodrębniania informacji o łącznej wartości wszystkich jednostek uczestnictwa
posiadanych w zakładzie ubezpieczeń, nabytych z tytułu wpłat na IKE.
                                   Rozdział 6
                                   IKE w banku
                                        
                                    Art. 32.
Bank zawiera umowę o prowadzenie IKE w formie rachunku oszczędnościowego,
zgodnie z zasadami określonymi w ustawie z dnia 29 sierpnia 1997 r. - Prawo
bankowe, o ile przepisy niniejszej ustawy nie stanowią inaczej.
                                    Art. 33.
W przypadku wypłaty transferowej albo zwrotu środków zgromadzonych na IKE bank
przekazuje zgromadzone oszczędności wraz z należnym na dzień wypłaty
transferowej albo zwrotu, oprocentowaniem naliczonym według zasad jakie
obowiązywałyby w przypadku kontynuacji umowy o prowadzenie IKE.
                                   Rozdział 7
        Wypłata, wypłata transferowa i zwrot środków zgromadzonych na IKE
                                        
                                    Art. 34.
1. Wypłata środków zgromadzonych na IKE następuje wyłącznie:
   1) na wniosek oszczędzającego po osiągnięciu przez niego wieku 60 lat lub
     nabyciu uprawnień emerytalnych i ukończeniu 55 roku życia oraz spełnieniu
     warunku:
     a) dokonywania wpłat na IKE co najmniej w 5 dowolnych latach
       kalendarzowych albo
     b) dokonania ponad połowy wartości wpłat nie później niż na 5 lat przed
       dniem złożenia przez oszczędzającego wniosku o dokonanie wypłaty;
   2) w przypadku śmierci oszczędzającego - na wniosek osoby uprawnionej.
2. Z wyłączeniem przypadków, o których mowa w art. 14 ust. 1 pkt 1 i 2, wypłata
  powinna być dokonana w terminie nie dłuższym niż 14 dni od dnia:
   1) złożenia przez oszczędzającego wniosku o dokonanie wypłaty;
   2) złożenia przez osobę, o której mowa w ust. 1 pkt 2, wniosku o dokonanie
     wypłaty oraz przedłożenia:
     a) aktu zgonu oszczędzającego i dokumentu stwierdzającego tożsamość osoby
       uprawnionej albo
     b) prawomocnego postanowienia sądu o stwierdzeniu nabycia spadku oraz
       zgodnego oświadczenia wszystkich spadkobierców o sposobie podziału
       środków zgromadzonych przez oszczędzającego bądź prawomocnego
       postanowienia sądu o dziale spadku oraz dokumentów stwierdzających
       tożsamość spadkobierców
 - chyba że osoby uprawnione zażądają wypłaty w terminie późniejszym.
3. W przypadku gdy fundusz inwestycyjny zawiesił odkupywanie jednostek
  uczestnictwa, a zostały spełnione warunki, o których mowa w ust. 2, wypłata
  następuje w terminie 14 dni od dnia wznowienia odkupywania jednostek
  uczestnictwa.
4. Oszczędzający, który dokonał wypłaty, nie może ponownie założyć IKE.
                                        
                                    Art. 35.
1. Wypłata transferowa jest dokonywana:
   1) z instytucji finansowej prowadzącej IKE do innej instytucji finansowej, z
     którą oszczędzający zawarł umowę o prowadzenie IKE albo
   2) z instytucji finansowej prowadzącej IKE do programu emerytalnego, do
     którego przystąpił oszczędzający albo
   3) z programu emerytalnego, w przypadkach, o których mowa w przepisach o
     pracowniczych programach emerytalnych, do instytucji finansowej, z którą
     oszczędzający zawarł umowę o prowadzenie IKE albo
   4) z IKE zmarłego oszczędzającego na IKE osoby uprawnionej albo do programu
     emerytalnego, do którego uprawniony przystąpił.
2. Wypłata transferowa jest dokonywana na podstawie dyspozycji oszczędzającego
  albo osoby uprawnionej po uprzednim zawarciu umowy o prowadzenie IKE z inną
  instytucją finansową albo po przystąpieniu do programu emerytalnego i
  okazaniu instytucji dokonującej wypłaty transferowej odpowiednio
  potwierdzenia zawarcia umowy albo potwierdzenia przystąpienia do programu
  emerytalnego.
3. W przypadku wypłaty transferowej z IKE do programu emerytalnego wypłata
  transferowa dokonywana jest na rachunek programu emerytalnego.
4. Z wyłączeniem przypadków, o których mowa w art. 14 ust. 1 pkt 1 i 2, wypłata
  transferowa powinna być dokonana w terminie nie dłuższym niż 14 dni od dnia:
   1) złożenia dyspozycji wypłaty transferowej przez oszczędzającego albo
   2) przedstawienia przez osoby uprawnione dokumentów wymienionych w art. 34
     ust. 2 pkt 2 oraz złożenia dyspozycji wypłaty transferowej
 - pod warunkiem że nie zachodzą przesłanki do zawieszenia odkupywania
  jednostek uczestnictwa określonych w przepisach dotyczących funduszy
  inwestycyjnych.
5. Z chwilą przekazania środków, zgodnie z ust. 2, umowa o prowadzenie IKE
  zawarta z instytucją finansową dokonującą wypłaty transferowej ulega
  rozwiązaniu.
                                        
                                    Art. 36.
1. Przedmiotem wypłaty i wypłaty transferowej może być wyłącznie całość środków
  zgromadzonych na IKE, z wyłączeniem przypadku gdy oszczędzający dokonuje
  wypłaty transferowej pomiędzy funduszami inwestycyjnymi zarządzanymi przez to
  samo towarzystwo oraz przypadków, o których mowa w art. 14 ust. 1 pkt 1 i 2.
2. Każda z osób uprawnionych do środków zgromadzonych na IKE zmarłego może
  dokonać wypłaty transferowej na swoje IKE lub do programu emerytalnego do
  którego przystąpiła, wyłącznie całości przysługujących jej środków.
                                        
                                    Art. 37.
1. Zwrot środków zgromadzonych na IKE następuje w razie wypowiedzenia umowy o
  prowadzenie IKE przez którąkolwiek ze stron, jeżeli nie zachodzą przesłanki
  do wypłaty lub wypłaty transferowej.
2. Na równi ze zwrotem, w tym także do celów podatkowych, traktuje się
  pozostawienie środków zgromadzonych na IKE na rachunku oszczędzającego,
  jeżeli umowa o prowadzenie IKE wygasła, a nie zachodzą przesłanki do wypłaty
  lub wypłaty transferowej.
3. W przypadku gdy na IKE oszczędzającego przyjęto wypłatę transferową z
  programu emerytalnego, instytucja finansowa przed dokonaniem zwrotu, w ciągu
  7 dni, licząc od dnia złożenia przez oszczędzającego wypowiedzenia,
  przekazuje na rachunek bankowy wskazany przez Zakład Ubezpieczeń Społecznych
  kwotę w wysokości 30% sumy składek podstawowych wpłaconych do programu
  emerytalnego.
4. Kwota, o której mowa w ust. 3, stanowi przychody Funduszu Ubezpieczeń
  Społecznych.
5. Informacja o kwocie, o której mowa w ust. 3, ewidencjonowana jest na koncie
  ubezpieczonego, o którym mowa w art. 40 ust. 1 ustawy z dnia 13 października
  1998 r. o systemie ubezpieczeń społecznych (Dz.U. Nr 137, poz. 887, z późn.
  zm.)[5] jako składka na ubezpieczenie emerytalne należna za miesiąc, w którym
  kwota ta została przekazana do Zakładu Ubezpieczeń Społecznych.
6. Minister właściwy do spraw zabezpieczenia społecznego, uwzględniając
  konieczność zapewnienia prawidłowego zaewidencjonowania danych na koncie
  ubezpieczonego, określi w drodze rozporządzenia:
   1) szczegółowy zakres danych, w tym w szczególności dotyczących instytucji
     finansowej i oszczędzającego, podawanych przez instytucję finansową na
     dokumencie płatniczym, przy pomocy którego przekazywana jest kwota, o
     której mowa w ust. 3;
   2) sposób i tryb przeliczania kwoty, o której mowa w ust. 3, na podstawę
     wymiaru świadczenia.
7. Instytucja finansowa, w przypadku wypowiedzenia umowy o prowadzenie IKE
  przez którąkolwiek ze stron, jest obowiązana pouczyć oszczędzającego, że
  zwrotowi podlegają środki zgromadzone na IKE pomniejszone o należny podatek,
  a w przypadku, o którym mowa w ust. 3, również o kwotę stanowiącą 30% sumy
  składek podstawowych wpłaconych do programu emerytalnego. Ponadto instytucja
  finansowa dokonując wypowiedzenia umowy informuje oszczędzającego o
  możliwości dokonania wypłaty transferowej.
8. W przypadku wypowiedzenia umowy o prowadzenie IKE przez oszczędzającego jest
  on obowiązany do złożenia oświadczenia o zapoznaniu się z konsekwencjami
  zwrotu, o których mowa w ust. 7.
9. Przedmiotem zwrotu może być wyłącznie całość środków zgromadzonych na IKE, a
  w przypadku gdy oszczędzający gromadzi środki na podstawie umów zawartych z
  różnymi funduszami inwestycyjnymi, zarządzanymi przez to samo towarzystwo,
  przedmiotem zwrotu jest całość środków zgromadzonych w tych funduszach.
10. Zwrot środków zgromadzonych na IKE powinien nastąpić przed upływem terminu
  wypowiedzenia umowy.
                                        
                                    Art. 38.
1. Wypłata, wypłata transferowa oraz zwrot środków zgromadzonych na IKE jest
  dokonywana w formie pieniężnej.
2. Przepisu ust. 1 nie stosuje się do zgromadzonych na IKE papierów
  wartościowych:
   1) w przypadku wypłaty transferowej z jednego podmiotu prowadzącego
     działalność maklerską do innego podmiotu prowadzącego taką działalność;
   2) obciążonych zastawem, w przypadku ich przeniesienia na wierzyciela
     uprawnionego do zaspokojenia w drodze przeniesienia własności rzeczy
     będących przedmiotem zastawu;
   3) które przestały być przedmiotem notowań na rynku regulowanym lub
     notowania ich są zawieszone od co najmniej 30 dni.
                                        
                                    Art. 39.
1. Umowa zawarta z instytucją finansową może ustanawiać termin, nie dłuższy niż
  12 miesięcy, licząc od dnia zawarcia umowy, w którym dokonanie wypłaty,
  wypłaty transferowej lub zwrotu wiąże się z koniecznością poniesienia przez
  oszczędzającego dodatkowej opłaty, której wysokość instytucja finansowa
  określi w umowie.
2. W przypadku gdy oszczędzający dokonuje wypłaty, wypłaty transferowej lub
  zwrotu przed upływem terminu, o którym mowa w ust. 1, instytucja finansowa ma
  prawo do potrącenia dodatkowej opłaty z wypłacanych, transferowanych lub
  zwracanych środków zgromadzonych na IKE.
3. Po upływie okresu, o którym mowa w ust. 1, podmiot prowadzący działalność
  maklerską, dokonując wypłaty transferowej środków zgromadzonych na IKE, może
  pobrać opłatę z tytułu przeniesienia papierów wartościowych i środków
  pieniężnych, jednak nie wyższą niż opłata pobierana od tego podmiotu przez
  Krajowy Depozyt Papierów Wartościowych Spółka Akcyjna, określona
  w regulaminie, o którym mowa w art. 127 ustawy z dnia 21 sierpnia 1997 r. Prawo
o publicznym obrocie papierami wartościowymi.
4. Przepisów ust. 1 nie stosuje się w przypadku konwersji.
                                        
                                   Rozdział 8
                                 Przepisy karne
                                        
                                    Art. 40.
1. Kto, nie będąc do tego uprawnionym, używa do określenia prowadzonej
  działalności lub reklamy określenia "indywidualne konto emerytalne" lub
  skrótu "IKE", podlega grzywnie do 1 000 000 zł lub karze pozbawienia wolności
  do lat 3.
2. Tej samej karze podlega, kto dopuszcza się czynu określonego w ust. 1,
  działając w imieniu lub interesie innej osoby fizycznej, osoby prawnej lub
  jednostki organizacyjnej nieposiadającej osobowości prawnej.
                                   Rozdział 9
                       Zmiany w przepisach obowiązujących
                                        
                                    Art. 41.
W ustawie z dnia 28 lipca 1983 r. o podatku od spadków i darowizn (Dz.U. z 1997
r. Nr 16, poz. 89, z późn. zm.)[6] w art. 3 w pkt 5 kropkę zastępuje się
przecinkiem i dodaje pkt 6 w brzmieniu:
     "6) nabycie w drodze spadku środków zgromadzonych na indywidualnym koncie
       emerytalnym.".
                                    Art. 42.
W ustawie z dnia 26 lipca 1991 r. o podatku dochodowym od osób fizycznych (Dz.U.
z 2000 r. Nr 14, poz. 176, z późn. zm.)[7] wprowadza się następujące zmiany:
1) w art. 21 w ust. 1 po pkt 58 dodaje się pkt 58a w brzmieniu:
    "58a) dochody z tytułu oszczędzania na indywidualnym koncie emerytalnym, w
         rozumieniu przepisów o indywidualnych kontach emerytalnych, uzyskane w
         związku z:
         a) gromadzeniem i wypłatą środków przez oszczędzającego,
         b) wypłatą środków dokonaną na rzecz osób uprawnionych do tych środków
           po śmierci oszczędzającego,
         c) wypłatą transferową
      - z tym że zwolnienie nie ma zastosowania w przypadku, gdy oszczędzający
       gromadził oszczędności na więcej niż jednym indywidualnym koncie
       emerytalnym, chyba że przepisy te przewidują taką możliwość.";
2) w art. 30:
   a) w ust. 1 po pkt 7 dodaje się pkt 7a w brzmieniu:
      "7a) z tytułu gromadzenia oszczędności na więcej niż jednym indywidualnym
         koncie emerytalnym, w rozumieniu przepisów o indywidualnych kontach
         emerytalnych - w wysokości 75% uzyskanego dochodu na każdym
         indywidualnym koncie emerytalnym.",
   b) po ust. 3 dodaje się ust. 3a w brzmieniu:
      "3a. Dochodem, o którym mowa w ust. 1 pkt 7a, jest różnica między kwotą
         stanowiącą wartość środków zgromadzonych na indywidualnym koncie
         emerytalnym a sumą wpłat na indywidualne konto emerytalne. Dochodu
         tego nie pomniejsza się o straty z kapitałów pieniężnych i praw
         majątkowych poniesionych w roku podatkowym oraz w latach
         poprzednich.";
3) w art. 30a:
   a) w ust. 1 w pkt 9 kropkę zastępuje się przecinkiem i dodaje pkt 10 w
     brzmieniu:
      "10) od dochodu oszczędzającego na indywidualnym koncie emerytalnym z
          tytułu zwrotu, w rozumieniu przepisów o indywidualnych kontach
          emerytalnych, środków zgromadzonych na tym koncie.",
   b) po ust. 7 dodaje się ust. 8 w brzmieniu:
     "8. Do dochodu, o którym mowa w ust. 1 pkt 10, stosuje się art. 30 ust.
       3a.".
                                    Art. 43.
W ustawie z dnia 21 sierpnia 1997 r. – Prawo o publicznym obrocie papierami
wartościowymi (Dz.U. z 2002 r. Nr 49, poz. 447, z późn. zm.)[8] wprowadza się
następujące zmiany:
1) w art. 31 w ust. 1 w pkt 9 kropkę na końcu zastępuje się przecinkiem i
  dodaje się pkt 10 w brzmieniu:
   "10) podejmowanie czynności faktycznych i prawnych związanych z obsługą
       klubu inwestora, o którym mowa w art. 34b, na podstawie zawartej
       umowy.";
2) po art. 34a dodaje się art. 34b w brzmieniu:
    "Art. 34b. 1. Osoby fizyczne posiadające pełną zdolność do czynności
             prawnych mogą, na podstawie umowy zawartej w formie pisemnej pod
             rygorem nieważności, zrzeszać się w kluby inwestora. W jednym
             klubie inwestora może być zrzeszonych nie mniej niż 3 i nie więcej
             niż 20 osób.
         2. W umowie, o której mowa w ust. 1, członkowie klubu inwestora
           zobowiązują się do:
           1) wspólnego działania w celu zdobywania wiedzy o zasadach
             inwestowania na rynku papierów wartościowych, w szczególności
             poprzez wspólne inwestowanie w publicznym obrocie papierami
             wartościowymi,
           2) nieuczestniczenia w innych klubach inwestora,
           3) niezaciągania w związku z działalnością klubu inwestora
             zobowiązań o łącznej wartości przewyższającej wartość aktywów
             zgromadzonych na prowadzonych dla klubu inwestora rachunkach
             papierów wartościowych i rachunkach pieniężnych służących do ich
             obsługi.
         3. Każdemu członkowi klubu inwestora przysługuje prawo wniesienia w
           ciągu 1 roku kalendarzowego na rachunki pieniężne służące do obsługi
           rachunków papierów wartościowych prowadzonych dla tego klubu,
           środków pieniężnych w łącznej wysokości nie wyższej niż 20.000 zł.
         4. Klub inwestora ani jego członkowie nie są przedsiębiorcami w
           rozumieniu ustawy z dnia 19 listopada 1999 r. - Prawo działalności
           gospodarczej (Dz.U. Nr 101, poz. 1178, z późn. zm.)[9].
         5. Do umowy, o której mowa w ust. 1, stosuje się przepisy art.
           860–864, art. 865 § 1 i art. 866–875 Kodeksu cywilnego, o ile
           przepisy ust. 1–4 nie stanowią inaczej.".
                                    Art. 44.
W ustawie z dnia 29 sierpnia 1997 r. - Ordynacja podatkowa (Dz.U. Nr 137, poz.
926, z późn. zm.)[10] wprowadza się następujące zmiany:
1) w art. 182 § 2 otrzymuje brzmienie:
  "§ 2. Przepisy § 1 stosuje się odpowiednio do zakładów ubezpieczeń, funduszy
      inwestycyjnych i banków prowadzących działalność maklerską, w zakresie
      prowadzonych indywidualnych kont emerytalnych, a także do domów
      maklerskich.";
2) w art. 275 § 3 otrzymuje brzmienie:
  "§ 3. Przepis § 2 stosuje się również do zakładów ubezpieczeń i funduszy
      inwestycyjnych, w zakresie prowadzonych indywidualnych kont emerytalnych,
      oraz do domów maklerskich, banków prowadzących działalność maklerską
      i towarzystw funduszy inwestycyjnych.".
                                    Art. 45.
W ustawie z dnia 29 sierpnia 1997 r. o Narodowym Banku Polskim (Dz.U. Nr 140,
poz. 938, z późn. zm.)[11] w art. 38 ust. 2 otrzymuje brzmienie:
  "2. Rezerwę obowiązkową banków stanowi wyrażona w złotych część środków
     pieniężnych w złotych i walutach obcych zgromadzonych na rachunkach
     bankowych, środków uzyskanych ze sprzedaży papierów wartościowych, z
     wyjątkiem papierów wartościowych zabezpieczonych hipotecznie o okresie
     wykupu powyżej pięciu lat oraz listów zastawnych o okresie wykupu powyżej
     pięciu lat, oraz innych środków przyjętych przez bank podlegających
     zwrotowi, z wyjątkiem środków przyjętych od innego banku krajowego, a
     także środków przyjętych od banku zagranicznego na podstawie umów
     zawartych przed dniem wejścia w życie ustawy lub środków pozyskanych z
     zagranicy na co najmniej 2 lata oraz środków pozyskanych na podstawie umów
     o prowadzenie indywidualnych kont emerytalnych w rozumieniu przepisów o
     indywidualnych kontach emerytalnych.".
                                   Rozdział 10
                         Przepisy przejściowe i końcowe
                                        
                                    Art. 46.
Wypłata środków zgromadzonych na IKE:
   1) oszczędzającym urodzonym do dnia 31 grudnia 1945 r. następuje na wniosek
     oszczędzającego po spełnieniu warunku:
     a) dokonywania wpłat na IKE co najmniej w 3 dowolnych latach
       kalendarzowych albo
     b) dokonania ponad połowy wartości wpłat nie później niż na 3 lata przed
       dniem złożenia przez oszczędzającego wniosku o dokonanie wypłaty;
   2) oszczędzającym urodzonym w okresie między 1 stycznia 1946 r. a 31 grudnia
     1948 r. następuje na wniosek oszczędzającego po osiągnięciu przez niego
     wieku 60 lat bądź nabyciu wcześniejszych uprawnień emerytalnych oraz
     spełnieniu warunku:
     a) dokonywania wpłat na IKE co najmniej w 4 dowolnych latach
       kalendarzowych albo
     b) dokonania ponad połowy wartości wpłat nie później niż na 4 lata przed
       dniem złożenia przez oszczędzającego wniosku o dokonanie wypłaty.
                                    Art. 47.
Przepis art. 37 ust. 3 stosuje się do składek podstawowych wpłaconych do
programu emerytalnego po dniu wejścia w życie ustawy z dnia 20 kwietnia 2004 r.
o pracowniczych programach emerytalnych (Dz.U. Nr ..., poz. ...).
                                    Art. 48.
Obwieszczenie, o którym mowa w art. 13 ust. 4, minister właściwy do spraw
zabezpieczenia społecznego wyda po raz pierwszy nie później niż 15 dni przed
dniem wejścia w życie ustawy.
                                        
                                    Art. 49.
Ustawa wchodzi w życie z dniem 1 września 2004 r., z wyjątkiem art. 13 ust. 4 i
art. 48, które wchodzą w życie z dniem ogłoszenia.
                                                                                
_______________________________
[1]  Zmiany wymienionej ustawy zostały ogłoszone w Dz. U. z 2002 r. Nr 126,  poz.
1070,  Nr  141, poz. 1178, Nr 144, poz. 1208, Nr 153, poz. 1271,  Nr  169,  poz.
1385  i  poz.  1387 i Nr 241, poz. 2074 oraz z 2003 r. Nr 50, poz. 424,  Nr  60,
poz. 535 i Nr 65, poz. 594.
[2]  Zmiany  wymienionej ustawy zostały ogłoszone w Dz.U. z 1971 r. Nr  27,  poz.
 252, z 1976 r. Nr 19, poz. 122, z 1982 r. Nr 11, poz. 81, Nr 19, poz. 147 i  Nr
 30, poz. 210, z 1984 r. Nr 45, poz. 242, z 1985 r Nr 22, poz. 99, z 1989 r.  Nr
 3,  poz.  11,  z  1990 r. Nr 34, poz. 198, Nr 55, poz. 321 i Nr 79,  poz.  464,
 z  1991 r. Nr 107, poz. 464 i Nr 115, poz. 496, z 1993 r. Nr 17 poz. 78, z 1994
 r.  Nr  27, poz. 96, Nr 85, poz. 388 i Nr 105, poz. 509, z 1995 r. Nr 83,  poz.
 417,  z  1996 r. Nr 114, poz. 542, Nr 139, poz. 646 i Nr 149, poz. 703, z  1997
 r.  Nr  43,  poz. 272, Nr 115, poz. 741, Nr 117, poz. 751 i Nr 157, poz.  1040,
 z  1998  r. Nr 106, poz. 668 i Nr 117, poz. 758, z 1999 r. Nr 52, poz.  532,  z
 2000  r. Nr 22, poz. 271, Nr 74, poz. 855 i 857, Nr 88, poz. 983 i Nr 114, poz.
 1191,  z  2001 r. Nr 11, poz. 91, Nr 71, poz. 733, Nr 130, poz. 1450 i Nr  145,
 poz.  1638,  z 2002 r. Nr 113, poz. 984 i Nr 141, poz. 1176 oraz z 2003  r.  Nr
 49, poz. 408, Nr 60, poz. 535, Nr 64, poz. 592 i Nr 124, poz. 1151.
[3] Zmiany wymienionej ustawy zostały ogłoszone w Dz. U z 2000 r. Nr 60, poz. 703
 i  Nr 62, poz. 717, z 2001 r. Nr 11, poz. 82 i Nr 106, poz. 1149, z 2002 r.  Nr
 41,  poz.  365, Nr 74, poz. 676, Nr 89, poz. 804, Nr 141, poz. 1178 i  Nr  213,
 poz. 1803 oraz z 2003 r. Nr 84, poz. 774 i Nr 137, poz. 1302.
[4]  Zmiany  wymienionej ustawy zostały ogłoszone w Dz.U. z 2000 r. Nr  86,  poz.
958,  Nr 119, poz. 1252 i Nr 122, poz. 1316, z 2001 r. Nr 154, poz. 1802 oraz  z
2003 r. Nr 60, poz. 535 i Nr 217, poz. 2124.
[5]  Zmiany  wymienionej ustawy zostały ogłoszone w Dz.U. z 1998 r. Nr 162,  poz.
1118  i poz. 1126, z 1999 r. Nr 26, poz. 228, Nr 60, poz. 636, Nr 72, poz.  802,
Nr  78, poz. 875, Nr 110, poz. 1256, z 2000 r. Nr 9, poz. 118, Nr 95, poz. 1041,
Nr  104, poz. 1104, Nr 119, poz. 1249, z 2001 r. Nr 8, poz. 64, Nr 27, poz. 298,
Nr  39, poz. 459, Nr 72, poz. 748, Nr 100, poz. 1080, Nr 110, poz. 1189, Nr 111,
poz.  1194; Nr 130, poz. 1452, Nr 154, poz. 1792, z 2002 r. Nr 25, poz. 253,  Nr
41,  poz.  365, Nr 74, poz. 676, Nr 155, poz. 1287, Nr 169, poz. 1387,  Nr  199,
poz.  1673, Nr 200, poz. 1679, Nr 241, poz. 2074, z 2003 r. Nr 56, poz. 498,  Nr
65,  poz. 595, Nr 135, poz. 1268, Nr 149, poz. 1450, Nr 166, poz. 1609, Nr  170,
poz. 1651, Nr 190, poz. 1864, Nr 210, poz. 2037.
[6] Zmiany tekstu jednolitego wymienionej ustawy zostały ogłoszone w Dz.U. z 1997
 r.  Nr 34, poz. 209, Nr 137, poz. 926 i Nr 139, poz. 932, z 2000 r. Nr 13, poz.
 169,  Nr  22, poz. 270 i Nr 120, poz. 1268, z 2001 r. Nr 8, poz. 64, z 2002  r.
 Nr 200, poz. 1681 oraz z 2003 r. Nr 137, poz. 1302.
[7] Zmiany tekstu jednolitego wymienionej ustawy zostały ogłoszone w Dz.U. z 2000
 r.  Nr  22, poz. 270, Nr 60, poz. 703, Nr 70, poz. 816, Nr 101, poz.  1090,  Nr
 104,  poz.  1104, Nr 117, poz. 1228 i Nr 122, poz. 1324, z 2001 r. Nr  4,  poz.
 27,  Nr  8, poz. 64, Nr 52, poz. 539, Nr 73, poz. 764, Nr 74, poz. 784, Nr  88,
 poz.  961, Nr 89, poz. 968, Nr 102, poz. 1117, Nr 106, poz. 1150, Nr 110,  poz.
 1190, Nr 125, poz. 1363 i 1370 i Nr 134, poz. 1509, z 2002 r. Nr 19, poz.  199,
 Nr  25,  poz. 253, Nr 74, poz. 676, Nr 78, poz. 715, Nr 89, poz. 804,  Nr  135,
 poz.  1146  i Nr 141, poz. 1182, Nr 169, poz. 1384, Nr 181, poz. 1515,  Nr  200
 poz.  1679, Nr 240, poz. 2058 oraz z 2003 r. Nr 7 poz. 79, Nr 45 poz.  391,  Nr
 65,  poz. 595, Nr 84, poz. 774, Nr 90, poz. 844, Nr 96, poz. 874, Nr 122,  poz.
 1143,  Nr  135, poz. 1268, Nr 137, poz. 1302, Nr 166, poz. 1608, Nr  202,  poz.
 1956,  Nr 222, poz. 2201, Nr 223, poz. 2217 i Nr 228, poz. 2255 oraz z 2004  r.
 Nr 29, poz. 257.
[8] Zmiany tekstu jednolitego wymienionej ustawy zostały ogłoszone w Dz.U. z 2002
 r.  Nr  240, poz. 2055 oraz z 2003 r. Nr 50, poz. 424, Nr 84 poz. 774, Nr  124,
 poz. 1151, Nr 170, poz. 1651 i Nr 223, poz. 2216.
[9]  Zmiany  wymienionej ustawy zostały ogłoszone w Dz.U. z 2000 r., Nr 86,  poz.
 958,  Nr  114, poz. 1193, z 2001 r. Nr 49, poz. 509, Nr 67, poz. 679,  Nr  102,
 poz.  1115,  Nr 147, poz. 1643, z 2002 r. Nr 1, poz. 2, Nr 115,  poz.  995,  Nr
 130,  poz.  1112 oraz z 2003 r. Nr 86, poz. 789, Nr 128, poz.. 1176 i  Nr  217,
 poz. 2125.
[10]  Zmiany wymienionej ustawy zostały ogłoszone w Dz.U. z 1997 r. Nr 160,  poz.
 1083,  z 1998 r. Nr 106, poz. 668, z 1999 r. Nr 11, poz. 95 i Nr 92, poz. 1062,
 z  2000  r.  Nr 94, poz. 1037, Nr 116, poz. 1216, Nr 120, poz. 1268 i  Nr  122,
 poz.  1315,  z  2001  r. Nr 16, poz. 166, Nr 39, poz. 459,  Nr  42,  poz.  475,
 Nr  110,  poz. 1189, Nr 125, poz. 1368 i Nr 130, poz. 1452, z 2002  r.  Nr  89,
 poz.  804, Nr 113, poz. 984, Nr 153, poz. 1271 i Nr 169, poz. 1387 oraz z  2003
 r. Nr 130, poz. 1188 i Nr 137, poz. 1302.
[11]  Zmiany wymienionej ustawy zostały ogłoszone w Dz.U. z 1998 r. Nr 160,  poz.
1063,  z 2000 r. Nr 53, poz. 648, Nr 62, poz. 718, Nr 119, poz. 1252, z 2001  r.
Nr  8,  poz. 64, Nr 110, poz. 1189, Nr 154, poz. 1783 i 1800, z 2002 r. Nr  126,
poz.  1070, Nr 141, poz. 1178, z 2003 r. Nr 65, poz. 594, Nr 137, poz. 1303,  Nr
209, poz. 2035.
