



Dz.U. z 1997 r. Nr 137, poz. 926                                    
                                    
                                    
                                    
                                    
                                    
                                    
                                 USTAWA
                       z dnia 29 sierpnia 1997 r.
                                    
                          Ordynacja podatkowa
                                    
                                    
                                Dział I
                            Przepisy ogólne
                                    
                                Art. 1.
Ustawa normuje:
   1) zobowiązania podatkowe,
   2) informacje podatkowe,
   3) postępowanie podatkowe, kontrolę podatkową i czynności sprawdzające,
   4) tajemnicę skarbową.
   
                                Art. 2.
§ 1. Przepisy ustawy stosuje się do:
   1) podatków, opłat oraz innych niepodatkowych należności budżetu państwa,
     do których ustalania lub określania uprawnione są organy podatkowe,
   2) podatków stanowiących dochody budżetów gmin,
   3) opłaty skarbowej oraz opłat, o których mowa w przepisach o podatkach 
     i opłatach lokalnych,
   4) spraw z zakresu prawa podatkowego innych niż wymienione w pkt 1 i 
     2, należących do właściwości organów podatkowych.
§ 2. Jeżeli odrębne przepisy nie stanowią inaczej, przepisy działu III stosuje 
    się również do opłat oraz innych niepodatkowych należności budżetu państwa,
    do których ustalenia lub określenia uprawnione są inne, niż wymienione
    w § 1 pkt 1 organy.
§ 3. Organom, o których mowa w § 2, przysługują uprawnienia organów podatkowych.
§ 4. Przepisów ustawy nie stosuje się do świadczeń pieniężnych wynikających 
    ze stosunków cywilnoprawnych oraz do opłat za usługi, do których stosuje
    się przepisy o cenach.
                                Art. 3.
Ilekroć w ustawie jest mowa o:
   1) ustawach podatkowych - rozumie się przez to ustawy regulujące prawa 
     i obowiązki organów podatkowych oraz podatników, płatników i inkasentów,
     a także ich następców prawnych oraz osób trzecich,
   2) przepisach prawa podatkowego - rozumie się przez to ustawy dotyczące
     podatków, opłat oraz niepodatkowych należności budżetowych, a 
     także wydane na ich podstawie akty wykonawcze,
   3) podatkach - rozumie się przez to również:
       a) zaliczki na podatki,
       b) raty podatków, jeżeli przepisy prawa podatkowego przewidują 
         płatność podatku w ratach,
       c) opłaty oraz inne niepodatkowe należności budżetowe,
   4) księgach podatkowych - rozumie się przez to księgi rachunkowe, podatkową
     księgę przychodów i rozchodów, ewidencje oraz rejestry, do których
     prowadzenia, do celów podatkowych, na podstawie odrębnych 
     przepisów, obowiązani są podatnicy, płatnicy lub inkasenci,
   5) deklaracjach - rozumie się przez to również zeznania, wykazy oraz informacje,
     do których składania obowiązani są, na podstawie przepisów 
     prawa podatkowego, podatnicy, płatnicy i inkasenci,
   6) ulgach podatkowych - rozumie się przez to przewidziane w przepisach 
     prawa podatkowego zwolnienia, odliczenia, obniżki albo zmniejszenia, 
     których zastosowanie powoduje obniżenie podstawy opodatkowania lub 
     wysokości podatku.
                                Art. 4.
§ 1. Obowiązkiem podatkowym jest nieskonkretyzowana powinność poniesienia
    przymusowego świadczenia pieniężnego w związku z zaistnieniem 
    zdarzenia określonego w ustawie.
§ 2. Zakres podmiotowy obowiązku podatkowego, przedmiot opodatkowania, 
    moment powstania obowiązku podatkowego oraz stawki podatkowe 
    określają ustawy podatkowe.
                                Art. 5.
Zobowiązaniem podatkowym jest wynikające z obowiązku podatkowego zobowiązanie
podatnika do zapłacenia na rzecz Skarbu Państwa albo gminy podatku
w wysokości, w terminie oraz w miejscu określonych w przepisach prawa 
podatkowego.
                                Art. 6.
Podatkiem jest publicznoprawne, nieodpłatne, przymusowe oraz bezzwrotne 
świadczenie pieniężne na rzecz Skarbu Państwa lub gminy wynikające z ustawy 
podatkowej.
                                Art. 7.
§ 1. Podatnikiem jest osoba fizyczna, osoba prawna lub jednostka organizacyjna
    nie mająca osobowości prawnej, podlegająca na mocy ustaw podatkowych
    obowiązkowi podatkowemu.
§ 2. Ustawy podatkowe mogą ustanawiać podatnikami inne podmioty niż 
    wymienione w § 1.
                                    
                                Art. 8.
Płatnikiem jest osoba fizyczna, osoba prawna lub jednostka organizacyjna nie 
mająca osobowości prawnej, obowiązana na podstawie przepisów prawa podatkowego
do obliczenia i pobrania od podatnika podatku i wpłacenia go we 
właściwym terminie organowi podatkowemu.
                                Art. 9.
Inkasentem jest osoba fizyczna, osoba prawna lub jednostka organizacyjna nie 
mająca osobowości prawnej, obowiązana do pobrania od podatnika podatku i 
wpłacenia go we właściwym terminie organowi podatkowemu.
                                Art. 10.
§ 1. Wprowadzenie zryczałtowanej formy opodatkowania nie pozbawia podatnika
    możliwości dokonania wyboru opodatkowania na zasadach ogólnych.
§ 2. Przepisu § 1 nie stosuje się, jeżeli ustawy podatkowe nie przewidują możliwości
    wyboru przez podatnika formy opodatkowania.
                                Art. 11.
Rokiem podatkowym jest rok kalendarzowy, chyba że ustawa podatkowa stanowi
inaczej.
                                    
                                Art. 12.
Jeżeli ostatni dzień terminu przewidzianego w przepisach prawa podatkowego 
przypada na sobotę lub dzień ustawowo wolny od pracy, za ostatni dzień terminu
uważa się następny dzień po dniu lub dniach wolnych od pracy.
                                    
                                Dział II
                   Organy podatkowe i ich właściwość
                                    
                               Rozdział 1
                            Organy podatkowe
                                    
                                Art. 13.
§ 1. Organami podatkowymi, stosownie do ich właściwości, są:
   1) urzędy skarbowe, wójtowie lub burmistrzowie (prezydenci miast) - jako 
     organy pierwszej instancji, z zastrzeżeniem § 2,
   2) izby skarbowe - jako organy odwoławcze od decyzji urzędów skarbowych,
   3) samorządowe kolegia odwoławcze - jako organy odwoławcze od decyzji 
     wójtów lub burmistrzów (prezydentów miast).
§ 2. Jeżeli, na podstawie odrębnych przepisów, organem pierwszej instancji 
    jest izba skarbowa, organem odwoławczym jest Minister Finansów.
§ 3. Minister Finansów jest organem podatkowym w sprawach:
   1) określonych w § 2,
   2) w których, zgodnie z przepisami prawa podatkowego, jest organem pierwszej
     instancji.
§ 4. Organami podatkowymi wyższego stopnia są organy odwoławcze. Organem
    podatkowym wyższego stopnia dla izby skarbowej jest Minister Finansów.
                                    
                                Art. 14.
§ 1. Minister Finansów:
   1) sprawuje ogólny nadzór w sprawach podatkowych,
   2) dąży do zapewnienia jednolitego stosowania prawa podatkowego przez 
     organy podatkowe oraz organy kontroli skarbowej, dokonując w szczególności
     jego urzędowej interpretacji, przy uwzględnieniu orzecznictwa 
     sądów oraz Trybunału Konstytucyjnego.
§ 2. W razie stwierdzenia rozbieżności w orzecznictwie Minister Finansów zawiadamia
    o tym właściwy sąd lub organ mogący zastosować środki służące
    usunięciu rozbieżności.
§ 3. Interpretacje, o których mowa w § 1 pkt 2, są zamieszczane w Biuletynie 
    Skarbowym Ministerstwa Finansów.
§ 4. Właściwy organ podatkowy pierwszej instancji, na żądanie podatnika, 
    płatnika lub inkasenta, jest obowiązany do udzielenia pisemnej informacji
    o zakresie stosowania przepisów prawa podatkowego w ich indywidualnych
    sprawach, w których nie wszczęto postępowania podatkowego lub 
    kontroli podatkowej.
§ 5. Występując z żądaniem, o którym mowa w § 4, podatnik, płatnik lub inkasent
    jest obowiązany do wyczerpującego przedstawienia stanu faktycznego
    oraz własnego stanowiska w sprawie; przepis art. 180 § 1 stosuje 
    się odpowiednio.
§ 6. Zastosowanie się przez podatnika do urzędowej interpretacji prawa podatkowego,
    o której mowa w § 1 pkt 2, nie może mu szkodzić.
                               Rozdział 2
                     Właściwość organów podatkowych
                                    
                                Art. 15.
Organy podatkowe przestrzegają z urzędu swojej właściwości rzeczowej i miejscowej.
                                Art. 16.
Właściwość rzeczową organów podatkowych ustala się według przepisów określających
zakres ich działania.
                                    
                                Art. 17.
§ 1. Jeżeli ustawy podatkowe nie stanowią inaczej, właściwość miejscową organów
    podatkowych ustala się według miejsca zamieszkania albo siedziby 
    podatnika, płatnika lub inkasenta.
§ 2. Rada Ministrów może ustalić, w drodze rozporządzenia, właściwość miejscową
    organów podatkowych w sprawach niektórych zobowiązań podatkowych
    lub poszczególnych kategorii podatników w sposób odmienny niż 
    określony w § 1.
                                    
                                Art. 18.
§ 1. Jeżeli w trakcie roku podatkowego lub określonego w odrębnych przepisach
    innego okresu rozliczeniowego nastąpi zdarzenie powodujące zmianę
    właściwości miejscowej organu podatkowego, organem podatkowym 
    właściwym miejscowo do końca okresu rozliczeniowego pozostaje ten organ
    podatkowy, który był właściwy w pierwszym dniu roku podatkowego 
    lub okresu rozliczeniowego.
§ 2. Minister Finansów może określić, w drodze rozporządzenia, przypadki, w 
    których, w razie zmiany właściwości miejscowej w trakcie roku podatkowego
    lub okresu rozliczeniowego, właściwym organem podatkowym jest 
    organ inny niż wymieniony w § 1.
                                Art. 19.
Spory o właściwość rozstrzyga:
   1) między urzędami skarbowymi w jednym województwie - izba skarbowa,
   2) między urzędami skarbowymi w różnych województwach - Minister Finansów,
   3) między izbami skarbowymi - Minister Finansów,
   4) między wójtem, burmistrzem (prezydentem miasta) a urzędem skarbowym
     - sąd administracyjny,
   5) między wójtami, burmistrzami (prezydentami miast) w jednym województwie
     - samorządowe kolegium odwoławcze,
   6) między wójtami, burmistrzami (prezydentami miast) w różnych województwach
     - Prezes Rady Ministrów.
                                Art. 20.
Do czasu rozstrzygnięcia sporu o właściwość organ podatkowy, na którego obszarze
nastąpiło wszczęcie postępowania, podejmuje tylko te czynności, które 
są niezbędne ze względu na interes publiczny lub ważny interes strony.
                               Dział III
                         Zobowiązania podatkowe
                                    
                               Rozdział 1
                  Powstawanie zobowiązania podatkowego
                                    
                                Art. 21.
§ 1. Zobowiązanie podatkowe powstaje z dniem:
   1) zaistnienia zdarzenia, z którym ustawa podatkowa wiąże powstanie takiego
     zobowiązania,
   2) doręczenia decyzji organu podatkowego, ustalającej wysokość tego zobowiązania.
§ 2. Jeżeli przepisy prawa podatkowego nakładają na podatnika obowiązek 
    złożenia deklaracji, a zobowiązanie podatkowe powstaje w sposób określony
    w § 1 pkt 1, podatek wykazany w deklaracji jest podatkiem do zapłaty,
    z zastrzeżeniem § 3.
§ 3. Jeżeli, wskutek wszczętego postępowania podatkowego, organ podatkowy 
    stwierdzi, że podatnik, mimo ciążącego na nim obowiązku, nie zapłacił w 
    całości lub w części podatku albo że wysokość zobowiązania podatkowego
    jest inna niż wykazana w deklaracji, organ podatkowy wydaje decyzję, 
    w której określa wysokość zaległości podatkowej, albo stwierdza nadpłatę.
§ 4. Przepis § 3 stosuje się odpowiednio, gdy podatnik obowiązany jest do zapłaty
    podatku, zaliczki na podatek lub raty podatku bez złożenia deklaracji,
    a obowiązku tego nie wykonał w całości lub w części.
§ 5. Jeżeli przepisy prawa podatkowego nakładają na podatnika obowiązek 
    złożenia deklaracji, wysokość zobowiązania podatkowego, o którym mowa
    w § 1 pkt 2, ustala się zgodnie z danymi zawartymi w deklaracji, chyba
    że przepisy szczególne przewidują inny sposób ustalenia wysokości 
    zobowiązania podatkowego albo w toku postępowania podatkowego 
    stwierdzono, że dane zawarte w deklaracji, mogące mieć wpływ na wysokość
    zobowiązania podatkowego, są niezgodne ze stanem faktycznym.
                                Art. 22.
§ 1. Minister Finansów może, w drodze rozporządzenia:
   1) zaniechać w całości lub w części:
       a) ustalania zobowiązań podatkowych,
       b) poboru podatków,
    w przypadkach uzasadnionych interesem publicznym lub ważnym interesem
     podatników,
   2) zwolnić niektóre grupy płatników z obowiązku pobierania podatków lub 
     zaliczek na podatki oraz określić wynikające z tego zwolnienia obowiązki
     podatników.
§ 2. Organ podatkowy, na wniosek podatnika, z zastrzeżeniem § 3, może:
   1) zaniechać w całości lub w części:
       a) ustalania zobowiązania podatkowego,
       b) poboru podatku,
    gdy pobranie podatku zagraża ważnym interesom podatnika, a w szczególności
     jego egzystencji,
   2) zwolnić płatnika z obowiązku pobrania:
       a) podatku - gdy pobranie podatku zagraża ważnym interesom podatnika,
         a w szczególności jego egzystencji,
       b) zaliczek na podatek - jeżeli podatnik uprawdopodobni, że pobrane
         zaliczki byłyby niewspółmiernie wysokie w stosunku do podatku
         należnego za rok podatkowy lub inny okres rozliczeniowy.
§ 3. Organy podatkowe nie mogą zaniechać ustalania w całości lub w części 
    zobowiązań podatkowych stanowiących dochody gmin.
§ 4. Wniosek o zaniechanie poboru podatku nie rozpatrzony przez organ podatkowy
    przed upływem terminu płatności podatku traktuje się jako 
    wniosek o umorzenie zaległości podatkowej.
§ 5. W przypadku wydania decyzji na podstawie § 2 pkt 2 organ podatkowy 
    określa termin wpłacenia przez podatnika podatku lub zaliczki na podatek,
    chyba że podatnik jest obowiązany do dokonania rocznego lub innego
    okresowego rozliczenia tego podatku.
§ 6. Minister Finansów określi, w drodze rozporządzenia, właściwość rzeczową
    organów podatkowych w sprawach wymienionych w § 2.
                                Art. 23.
§ 1. Organ podatkowy określa podstawę opodatkowania w drodze oszacowania,
    jeżeli brak jest danych niezbędnych do jej określenia, a także gdy 
    dane wynikające z ksiąg podatkowych nie pozwalają na określenie podstawy
    opodatkowania.
§ 2. Przepis § 1 stosuje się również w przypadku naruszenia przez podatnika 
    warunków uprawniających do korzystania ze zryczałtowanej formy opodatkowania.
§ 3. Organ podatkowy odstąpi od określenia podstawy opodatkowania w drodze
    oszacowania, jeżeli dane wynikające z ksiąg podatkowych, uzupełnione
    dowodami uzyskanymi w toku postępowania, pozwalają na określenie
    podstawy opodatkowania.
§ 4. Jeżeli podstawa opodatkowania została określona w drodze oszacowania, 
    a na podatniku ciążył obowiązek zapłacenia zaliczek na podatek, organ 
    podatkowy określa wysokość każdej z zaliczek proporcjonalnie do wysokości
    zaległości podatkowej, z uwzględnieniem okresu, w którym zaległość
    powstała.
§ 5. Minister Finansów, po zasięgnięciu opinii właściwych organizacji samorządu
    społeczno-zawodowego i gospodarczego, może określić, w drodze 
    rozporządzenia, dla niektórych rodzajów działalności, uproszczone normy 
    służące oszacowaniu podstawy opodatkowania.
                                Art. 24.
Organ podatkowy, w drodze decyzji, określa wysokość straty poniesionej przez 
podatnika, jeżeli wysokość straty różni się od wysokości wynikającej ze złożonej
deklaracji, a poniesienie straty, zgodnie z przepisami prawa podatkowego, 
uprawnia do skorzystania z ulg podatkowych.
                                Art. 25.
Minister Finansów może, w drodze rozporządzenia:
   1) zryczałtować podatki oraz określać szczegółowe zasady oraz warunki 
     ich zryczałtowania,
   2) wprowadzać obowiązek wpłacania zaliczek na podatki oraz określać 
     sposób ich obliczania lub ich wysokość.
                               Rozdział 2
            Odpowiedzialność podatnika, płatnika i inkasenta
                                    
                                Art. 26.
Podatnik odpowiada całym swoim majątkiem za wynikające ze zobowiązań 
podatkowych podatki.
                                Art. 27.
§ 1. Płatnik, w zakresie przewidzianym w art. 8, odpowiada całym swoim majątkiem:
   1) za niepobranie podatku od podatnika lub pobranie podatku w wysokości
     niższej od należnej,
   2) za niewpłacenie w terminie pobranych podatków.
§ 2. Inkasent odpowiada całym swoim majątkiem za pobrane, a nie wpłacone 
    w terminie podatki.
                                Art. 28.
§ 1. Płatnikom i inkasentom przysługuje zryczałtowane wynagrodzenie z tytułu
    terminowego wpłacania podatków pobranych na rzecz budżetu państwa.
§ 2. W razie stwierdzenia, że płatnik lub inkasent pobrał wynagrodzenie nienależnie
    lub w wysokości wyższej od należnej, organ podatkowy wydaje 
    decyzję o zwrocie nienależnego wynagrodzenia.
§ 3. Minister Finansów określi, w drodze rozporządzenia:
   1) szczegółowe zasady ustalania wynagrodzenia płatników i inkasentów 
     pobierających podatki na rzecz budżetu państwa,
   2) szczegółowe zasady oraz tryb zwrotu otrzymanego wynagrodzenia w razie
     pobrania przez płatnika lub inkasenta podatku, zaliczki na podatek 
     lub raty podatku nienależnie lub w wysokości wyższej od należnej.
§ 4. Rada gminy może ustalać wynagrodzenie dla płatników lub inkasentów z 
    tytułu poboru podatków stanowiących dochody gminy.
                                Art. 29.
§ 1. W przypadku osób pozostających w związku małżeńskim odpowiedzialność,
    o której mowa w art. 26, obejmuje majątek odrębny podatnika 
    oraz majątek wspólny podatnika i jego małżonka.
§ 2. Skutki prawne ograniczenia, zniesienia lub wyłączenia ustawowej wspólności
    majątkowej nie odnoszą się do zobowiązań podatkowych powstałych
    przed dniem:
   1) zawarcia umowy o ograniczeniu lub wyłączeniu ustawowej wspólności 
     majątkowej,
   2) uprawomocnienia się orzeczenia sądu o zniesieniu ustawowej wspólności
     majątkowej.
§ 3. Przepisy § 1 i 2 stosuje się odpowiednio do płatnika oraz inkasenta.
                                Art. 30.
§ 1. W razie niedopełnienia przez płatnika lub inkasenta obowiązków określonych
    w art. 8 lub 9 organ podatkowy wydaje decyzję o odpowiedzialności
    podatkowej płatnika (inkasenta), w której określa wysokość nie pobranego
    lub pobranego, a nie wpłaconego podatku. 
§ 2. Przepisu § 1 nie stosuje się, jeżeli odrębne przepisy stanowią inaczej, albo
    jeżeli podatek nie został pobrany z winy podatnika; w tych przypadkach
    odpowiedzialność ponosi podatnik.
§ 3. Płatnikowi, w terminie roku od dnia dokonania wpłaty na podstawie decyzji,
    o której mowa w § 1, przysługuje w stosunku do podatnika roszczenie
    o zapłatę równowartości nie pobranego podatku.
§ 4. Roszczenie, o którym mowa w § 3, dochodzone jest w postępowaniu 
    przed sądem powszechnym.
                                Art. 31.
Osoby prawne oraz jednostki organizacyjne nie mające osobowości prawnej, 
będące płatnikami lub inkasentami, są obowiązane wyznaczyć osoby, do których
obowiązków należy obliczanie i pobieranie podatków oraz terminowe 
wpłacanie organowi podatkowemu pobranych kwot, a także zgłosić właściwemu
miejscowo organowi podatkowemu imiona, nazwiska i adresy tych osób. 
Zgłoszenia należy dokonać w terminie wyznaczonym do dokonania pierwszej 
wpłaty, a w razie zmiany osoby wyznaczonej - w terminie 14 dni od dnia, w 
którym wyznaczono inną osobę.
                                Art. 32.
§ 1. Płatnicy i inkasenci obowiązani są przechowywać dokumenty związane z 
    poborem lub inkasem podatków przez 5 lat od końca roku kalendarzowego,
    w którym byli obowiązani do ich poboru lub inkasa.
§ 2. Po upływie okresu, o którym mowa w § 1, płatnicy i inkasenci obowiązani
    są przekazać podatnikom dokumenty związane z poborem lub inkasem
    podatku; dokumenty podlegają zniszczeniu, jeżeli przekazanie ich 
    podatnikowi jest niemożliwe.
                               Rozdział 3
            Zabezpieczenie wykonania zobowiązań podatkowych
                                    
                                Art. 33.
§ 1. Zobowiązanie podatkowe może być zabezpieczone na majątku podatnika 
    przed terminem płatności podatku, jeżeli zachodzi uzasadniona obawa, 
    że nie zostanie ono wykonane.
§ 2. Zabezpieczenia można dokonać również przed wydaniem decyzji ustalającej
    wysokość zobowiązania podatkowego lub określającej wysokość zaległości
    podatkowej, jeżeli z dowodów zgromadzonych w postępowaniu 
    wynika, że zobowiązanie podatkowe może nie zostać wykonane.
§ 3. Jeżeli zabezpieczenie następuje przed wydaniem decyzji, o których mowa 
    w § 2, organ podatkowy określa w decyzji o zabezpieczeniu przybliżoną 
    kwotę zobowiązania podatkowego, na podstawie posiadanych danych co 
    do wysokości podstawy opodatkowania.
§ 4. Decyzja o zabezpieczeniu wygasa:
   1) po upływie 14 dni od dnia doręczenia decyzji ustalającej wysokość zobowiązania
     podatkowego,
   2) z dniem doręczenia decyzji określającej wysokość zaległości podatkowej.
§ 5. Przepisy § 2 i 3 oraz § 4 pkt 2 stosuje się odpowiednio do należności 
    określonych w decyzji o odpowiedzialności podatkowej płatnika lub inkasenta.
§ 6. Wygaśnięcie decyzji, o którym mowa w § 4, nie narusza ważności postanowienia
    wydanego na podstawie przepisów o postępowaniu egzekucyjnym
    w administracji.
§ 7. Zabezpieczenie następuje w trybie przepisów o postępowaniu egzekucyjnym
    w administracji.
                                Art. 34.
§ 1. Skarbowi Państwa i gminie przysługuje hipoteka ustawowa na wszystkich 
    nieruchomościach podatnika z tytułu zobowiązań podatkowych powstałych
    w sposób przewidziany w art. 21 § 1 pkt 2 oraz z tytułu zaległości 
    podatkowych w podatkach stanowiących ich dochód.
§ 2. Część ułamkowa nieruchomości może być przedmiotem hipoteki ustawowej,
    jeżeli stanowi udział podatnika.
§ 3. Przedmiotem hipoteki ustawowej jest również:
   1) użytkowanie wieczyste, 
   2) spółdzielcze własnościowe prawo do lokalu mieszkalnego,
   3) spółdzielcze prawo do lokalu użytkowego,
   4) prawo do domu jednorodzinnego w spółdzielni mieszkaniowej (prawo 
     do lokalu mieszkalnego w domu budowanym przez spółdzielnię mieszkaniową
     w celu przeniesienia jego własności na członka spółdzielni),
   5) wierzytelność zabezpieczona hipoteką.
§ 4. W przypadku, o którym mowa w § 3 pkt 1, hipoteka obejmuje również 
    budynki i inne urządzenia na użytkowanym terenie, stanowiące własność 
    użytkownika wieczystego.
§ 5. Hipoteka ustawowa jest skuteczna wobec każdorazowego właściciela 
    przedmiotu hipoteki i ma pierwszeństwo przed innymi hipotekami, chociażby
    wierzytelność z tytułu podatków nie została ujawniona w księdze 
    wieczystej.
§ 6. Przepisu § 5 nie stosuje się, jeżeli przedmiot hipoteki ustawowej jest obciążony
    równocześnie hipoteką ustanowioną dla zabezpieczenia długoterminowego
    kredytu bankowego na cele mieszkaniowe; w tym przypadku 
    o pierwszeństwie decyduje kolejność wniosków o dokonanie wpisu.
§ 7. Przepisy § 1-6 stosuje się odpowiednio do należności przypadających od 
    płatnika lub inkasenta.
                                Art. 35.
Hipoteka ustawowa powstaje z dniem:
   1) doręczenia podatnikowi decyzji ustalającej wysokość zobowiązania podatkowego,
   2) wydania przez organ podatkowy decyzji określającej wysokość zaległości 
     podatkowej, 
   3) wydania decyzji o odpowiedzialności podatkowej płatnika lub inkasenta.
       
                                Art. 36.
§ 1. Na wniosek organu podatkowego właściwy sąd rejonowy dokonuje wpisu 
    hipoteki ustawowej do księgi wieczystej.
§ 2. Wpisanej hipotece ustawowej przysługuje pierwszeństwo przed hipotekami
    ustawowymi nie ujawnionymi w księdze wieczystej.
§ 3. Zasady pierwszeństwa nie stosuje się, jeżeli żadna z hipotek ustawowych 
    nie została ujawniona w księdze wieczystej.
                                Art. 37.
Jeżeli organ podatkowy nie złoży wniosku o wpis hipoteki ustawowej w terminie
miesiąca od dnia jej powstania, hipoteka ustawowa wygasa.
                                Art. 38.
Jeżeli przedmiot hipoteki obciążają hipoteki ustawowe na rzecz Skarbu Państwa
oraz gminy nie wpisane w księdze wieczystej, a suma uzyskana z licytacji 
przedmiotu hipoteki nie wystarcza na zaspokojenie obu wierzycieli, suma ta 
podlega proporcjonalnemu podziałowi pomiędzy Skarb Państwa oraz gminę w 
stosunku, w jakim pozostaje kwota hipoteki ustawowej Skarbu Państwa do 
kwoty hipoteki ustawowej gminy.
                                Art. 39.
§ 1. W toku postępowania podatkowego, na żądanie organu podatkowego, 
    podatnik, płatnik lub inkasent obowiązany jest do wyjawienia nieruchomości
    oraz przysługujących mu praw majątkowych, które mogą być 
    przedmiotem hipoteki ustawowej, jeżeli z dowodów zgromadzonych w 
    postępowaniu wynika, że zobowiązanie podatkowe może zostać nie wykonane.
§ 2. Wyjawienia dokonuje się w formie oświadczenia składanego pod rygorem 
    odpowiedzialności karnej za fałszywe zeznania. Przed odebraniem oświadczenia
    organ podatkowy jest obowiązany uprzedzić składającego oświadczenie
    o odpowiedzialności karnej za fałszywe zeznania.
§ 3. Minister Finansów może określić, w drodze zarządzenia, wzór formularza 
    oświadczenia, o którym mowa w § 2.
                                Art. 40.
§ 1. Organy podatkowe właściwe w sprawach poszczególnych zobowiązań podatkowych,
    za zgodą właściciela nieruchomości lub prawa wymienionego 
    w art. 34 § 3, wydają nabywającemu, na jego wniosek, zaświadczenie o 
    wysokości nie ujawnionych hipotek ustawowych.
§ 2. Hipoteka ustawowa powstała po dniu wydania zaświadczenia, a przed 
    dniem przeniesienia własności, obciąża przedmiot hipoteki.
§ 3. W zaświadczeniu, o którym mowa w § 1, organ podatkowy określa wysokość
    nie ujawnionych hipotek ustawowych na dzień wydania zaświadczenia.
                                    
                                Art. 41.
§ 1. Skarbowi Państwa z tytułu zobowiązań podatkowych powstałych w sposób
    przewidziany w art. 21 § 1 pkt 2, a także z tytułu zaległości podatkowych
    w podatkach stanowiących dochód budżetu państwa przysługuje 
    zastaw skarbowy na:
   1) wszystkich będących własnością podatnika rzeczach ruchomych służących
     do prowadzenia działalności gospodarczej lub wykonywania wolnego
     zawodu oraz na zbywalnych prawach majątkowych związanych z 
     prowadzoną działalnością,
   2) innych niż wymienione w pkt 1 rzeczach ruchomych będących własnością
     podatnika oraz na nie będących przedmiotem hipoteki zbywalnych 
     prawach majątkowych, jeżeli wartość poszczególnych rzeczy lub praw 
     wynosi co najmniej 10 000 złotych.
§ 2. Wszczęcie postępowania w sprawie ustanowienia zastawu, o którym mowa
    w § 1 pkt 2, następuje w przypadku przewidzianym w art. 23 oraz 
    przy ustalaniu wysokości dochodu z nie ujawnionych źródeł przychodu 
    lub nie znajdującego pokrycia w źródłach ujawnionych.
§ 3. Przepis § 1 stosuje się odpowiednio do należności przypadających od 
    płatników lub inkasentów.
                                Art. 42.
§ 1. Zastaw skarbowy powstaje z dniem wpisu do rejestru zastawów skarbowych.
§ 2. Zastaw skarbowy wpisany wcześniej ma pierwszeństwo przed zastawem 
    skarbowym wpisanym później.
§ 3. Zastaw skarbowy jest skuteczny wobec każdorazowego właściciela 
    przedmiotu zastawu i ma pierwszeństwo przed jego wierzycielami osobistymi,
    z zastrzeżeniem § 4.
§ 4. W przypadku, gdy rzecz ruchoma lub prawo majątkowe zostały obciążone
    zastawem ujawnionym w innym rejestrze prowadzonym na podstawie 
    odrębnych ustaw, zastaw wpisany wcześniej ma pierwszeństwo przed zastawem
    wpisanym później.
                                Art. 43.
§ 1. Rejestry zastawów skarbowych prowadzone są przez urzędy skarbowe.
§ 2. Centralny Rejestr Zastawów Skarbowych prowadzi Minister Finansów.
                                Art. 44.
Wpis zastawu skarbowego do rejestru dokonywany jest na podstawie doręczonej
decyzji:
   1) ustalającej wysokość zobowiązania podatkowego,
   2) określającej wysokość zaległości podatkowej,
   3) o odpowiedzialności podatkowej płatnika lub inkasenta.
       
                                Art. 45.
W przypadku określonym w art. 41 § 2 spisu rzeczy ruchomych oraz praw majątkowych,
które mogą być przedmiotem zastawu skarbowego, dokonuje organ 
podatkowy. Przepisy art. 39 § 1 i 2 stosuje się odpowiednio.
                                    
                                Art. 46.
§ 1. Organ prowadzący rejestr, na wniosek zainteresowanego, wydaje wypis z 
    rejestru zastawów skarbowych zawierający informacje o obciążeniu rzeczy
    lub prawa zastawem skarbowym oraz o wysokości zabezpieczonego 
    zastawem skarbowym zobowiązania podatkowego lub zaległości podatkowej.
§ 2. Za wydanie wypisu, o którym mowa w § 1, pobiera się opłatę stanowiącą 
    dochód budżetu państwa.
§ 3. Minister Finansów określi, w drodze rozporządzenia:
   1) wzór rejestrów, o których mowa w art. 43, oraz sposób prowadzenia 
     tych rejestrów,
   2) wysokość opłaty, o której mowa w § 2.
                                    
                               Rozdział 4
                           Terminy płatności
                                    
                                Art. 47.
§ 1. Termin płatności podatku wynosi 14 dni od dnia doręczenia decyzji ustalającej
    wysokość zobowiązania podatkowego.
§ 2. Jeżeli przepisy prawa podatkowego określają kalendarzowo terminy płatności
    podatku, zaliczki na podatek lub raty podatku, a decyzja ustalająca
    wysokość zobowiązania podatkowego nie została doręczona co najmniej
    na 14 dni przed terminem płatności podatku, pierwszej zaliczki na 
    podatek lub pierwszej raty podatku, obowiązuje termin określony w § 1.
§ 3. Jeżeli podatnik jest obowiązany sam obliczyć i wpłacić podatek, za termin
    płatności uważa się ostatni dzień, w którym, zgodnie z przepisami 
    prawa podatkowego, wpłata powinna nastąpić.
§ 4. Terminem płatności dla płatników i inkasentów jest ostatni dzień, w którym,
    zgodnie z przepisami prawa podatkowego, powinna nastąpić wpłata 
    należności z tytułu podatku.
§ 5. Minister Finansów może określać, w drodze rozporządzenia, kalendarzowo
    terminy płatności poszczególnych podatków, zaliczek na podatek 
    lub rat podatku.
                                Art. 48.
§ 1. Organ podatkowy, ze względu na ważny interes podatnika, na jego wniosek,
    może:
   1) odroczyć termin płatności podatku,
   2) rozłożyć na raty zapłatę podatku lub zaległości podatkowej wraz z odsetkami
     za zwłokę,
   3) odraczać inne terminy przewidziane w przepisach prawa podatkowego, 
     z wyjątkiem terminów określonych w art. 68-71, art. 76 § 1, art. 78 § 1, 
     art. 80 § 1, art. 87 § 3 i 4, art. 88 § 1 i art. 118.
§ 2. Przepis § 1 pkt 2 stosuje się również do należności przypadających od 
    płatników lub inkasentów, na podstawie decyzji o odpowiedzialności podatkowej.
§ 3. Minister Finansów określi, w drodze rozporządzenia, właściwość rzeczową
    organów podatkowych w sprawach, o których mowa w § 1 i 2.
                                Art. 49.
§ 1. W razie wydania decyzji na podstawie art. 48 § 1 pkt 1 lub 2 terminem 
    płatności jest dzień, w którym, zgodnie z decyzją, powinna nastąpić zapłata
    odroczonego podatku albo poszczególnych rat, na jakie została rozłożona
    zaległość podatkowa lub podatek.
§ 2. Jeżeli w terminie określonym w decyzji podatnik nie dokonał zapłaty odroczonego
    podatku bądź nie zapłacił którejkolwiek z rat, na jakie została 
    rozłożona zaległość podatkowa lub podatek, terminem płatności tej raty 
    lub odroczonego podatku, zaliczki na podatek lub raty podatku, jest termin
    określony w art. 47 § 1 lub 3.
§ 3. Przepisy § 1 i 2 stosuje się odpowiednio do rozłożonych na raty należności
    płatników lub inkasentów, wynikających z decyzji o ich odpowiedzialności.
                                Art. 50.
Minister Finansów może, w drodze rozporządzenia, ze względu na interes publiczny,
przedłużać terminy przewidziane w przepisach prawa podatkowego, z 
wyjątkiem terminów określonych w art. 68-71, art. 76 § 1, art. 78 § 1, art. 80 § 
1, art. 87 § 3 i 4, art. 88 § 1 i art. 118.
                                    
                               Rozdział 5
                          Zaległość podatkowa
                                    
                                Art. 51.
§ 1. Zaległością podatkową jest podatek nie zapłacony w terminie płatności.
§ 2. Za zaległość podatkową uważa się także nie zapłaconą w terminie płatności
    zaliczkę na podatek, w tym również zaliczkę, o której mowa w art. 
    23 § 4, lub ratę podatku.
§ 3. Przepisy § 1 i 2 stosuje się również do należności z tytułu podatków, zaliczek
    na podatki oraz rat podatków nie wpłaconych w terminie płatności 
    przez płatnika lub inkasenta.
                                Art. 52.
§ 1. Na równi z zaległością podatkową traktuje się także:
   1) nadpłatę, jeżeli w zeznaniu lub w deklaracji, o których mowa w art. 74 
     § 2, została wykazana nienależnie lub w wysokości wyższej od należnej, 
     a organ podatkowy dokonał jej zwrotu lub zaliczenia na poczet zaległości
     podatkowych, bądź bieżących lub przyszłych zobowiązań podatkowych,
   2) zwrot podatku, jeżeli podatnik otrzymał go nienależnie lub w wysokości 
     wyższej od należnej, chyba że podatnik wykaże, że nie nastąpiło to z 
     jego winy,
   3) wynagrodzenie płatników lub inkasentów pobrane nienależnie lub w 
     wysokości wyższej od należnej.
§ 2. Przepisów § 1 pkt 1 i 2 nie stosuje się, jeżeli zwrot nadpłaty lub zwrot 
    podatku został dokonany w trybie przewidzianym w art. 285.
                               Rozdział 6
                Odsetki za zwłokę i opłata prolongacyjna
                                Art. 53.
§ 1. Od zaległości podatkowych, z zastrzeżeniem art. 54, naliczane są odsetki 
    za zwłokę.
§ 2. Przepis § 1 stosuje się również do nadpłat, zwrotu podatku oraz wynagrodzeń,
    o których mowa w art. 52 § 1.
§ 3. Odsetki za zwłokę, z zastrzeżeniem § 4, nalicza podatnik, płatnik lub inkasent.
§ 4. W przypadkach przewidzianych w art. 21 § 3 i 4, art. 28 § 2 oraz art. 30 
    § 1 odsetki za zwłokę nalicza organ podatkowy, określając ich wysokość 
    na dzień wydania decyzji określającej wysokość zaległości podatkowej, 
    decyzji o zwrocie wynagrodzenia lub decyzji o odpowiedzialności podatkowej
    płatnika (inkasenta).
§ 5. W przypadkach, o których mowa w art. 52 § 1, odsetki za zwłokę naliczane
    są odpowiednio od dnia:
   1) zwrotu nadpłaty lub jej zaliczenia na poczet zaległości podatkowych 
     bądź na poczet bieżących lub przyszłych zobowiązań podatkowych,
   2) zwrotu podatku,
   3) pobrania wynagrodzenia.
                                Art. 54.
§ 1. Odsetek za zwłokę nie nalicza się:
   1) jeżeli w postępowaniu zabezpieczającym organ podatkowy, przed wydaniem
     decyzji ustalającej wysokość zobowiązania podatkowego lub 
     przed upływem terminu płatności podatku, dokonał zajęcia środków 
     pieniężnych, rzeczy lub praw majątkowych, a następnie, po upływie terminu
     płatności podatku, środki pieniężne, w tym kwoty uzyskane ze 
     sprzedaży rzeczy lub praw, zostały zaliczone na poczet zaległości podatkowych,
   2) za okres od dnia następnego po upływie terminu do przekazania odwołania
     organowi odwoławczemu do dnia otrzymania odwołania przez ten 
     organ,
   3) za okres od następnego dnia po upływie terminu do rozpatrzenia odwołania
     do dnia doręczenia stronie decyzji organu odwoławczego,
   4) w przypadku zawieszenia postępowania z urzędu - od dnia wystąpienia 
     przesłanek powodujących zawieszenie postępowania do dnia doręczenia 
     postanowienia o podjęciu zawieszonego postępowania.
§ 2. Przepis § 1 pkt 1 stosuje się odpowiednio do przejęcia na poczet zaległości
    podatkowych zajętych uprzednio rzeczy lub praw majątkowych.
§ 3. Minister Finansów może określić, w drodze rozporządzenia, inne niż 
    wymienione w § 1 i 2 przypadki, w których odsetki za zwłokę nie są naliczane.
       
                                Art. 55.
§ 1. Odsetki za zwłokę wpłacane są bez wezwania organu podatkowego.
§ 2. Jeżeli dokonana wpłata nie pokrywa kwoty zaległości podatkowej wraz z 
    odsetkami za zwłokę, wpłatę tę zalicza się proporcjonalnie na poczet 
    kwoty zaległości podatkowej oraz kwoty odsetek za zwłokę w stosunku, 
    w jakim, w dniu wpłaty, pozostaje kwota zaległości podatkowej do kwoty 
    odsetek za zwłokę.
                                Art. 56.
§ 1. Stawka odsetek za zwłokę wynosi 200% podstawowej stopy oprocentowania
    kredytu lombardowego, ustalanej przez Prezesa Narodowego Banku
    Polskiego.
§ 2. Stawka odsetek za zwłokę ulega obniżeniu lub podwyższeniu w stopniu 
    odpowiadającym obniżeniu lub podwyższeniu podstawowej stopy oprocentowania
    kredytu lombardowego, poczynając od dnia, w którym stopa ta 
    uległa zmianie.
§ 3. Minister Finansów ogłasza, w drodze obwieszczenia, stawkę odsetek za 
    zwłokę w Dzienniku Urzędowym Rzeczypospolitej Polskiej "Monitor Polski".
                                Art. 57.
§ 1. W razie wydania decyzji na podstawie art. 48 § 1 pkt 1 lub 2, dotyczącej 
    podatków stanowiących dochód budżetu państwa, organ podatkowy ustala
    opłatę prolongacyjną.
§ 2. Stawka opłaty prolongacyjnej wynosi 50% ogłaszanej na podstawie art. 
    56 § 3 stawki odsetek za zwłokę.
§ 3. Wysokość opłaty prolongacyjnej oblicza się przy zastosowaniu stawki 
    opłaty prolongacyjnej obowiązującej w dniu wydania decyzji, o której 
    mowa w § 1. 
§ 4. Opłata prolongacyjna wpłacana jest w terminach płatności, o których 
    mowa w art. 49 § 1; w razie niedotrzymania terminu płatności przepis 
    art. 49 § 2 stosuje się odpowiednio.
§ 5. Nie ustala się opłaty prolongacyjnej gdy przyczyną wydania decyzji, o której
    mowa w § 1, były klęska żywiołowa lub wypadek losowy.
§ 6. Organ podatkowy może odstąpić od ustalenia opłaty prolongacyjnej, jeżeli
    wydanie decyzji, o której mowa w § 1, następuje w związku z bankowym
    postępowaniem ugodowym lub postępowaniem układowym.
§ 7. Rada gminy może wprowadzić opłatę prolongacyjną - w wysokości nie 
    większej niż określona w § 2 - z tytułu rozłożenia na raty lub odroczenia 
    terminu płatności podatków stanowiących dochód budżetów gmin. Przepisy
    § 3-5 stosuje się odpowiednio.
§ 8. Przepisy § 1-4 i 7 stosuje się również do rozłożonych na raty należności 
    płatników lub inkasentów, wynikających z decyzji o ich odpowiedzialności 
    podatkowej.
                                    
                                Art. 58.
Minister Finansów określi, w drodze rozporządzenia, szczegółowe zasady naliczania
odsetek za zwłokę oraz opłaty prolongacyjnej.
                               Rozdział 7
                   Wygaśnięcie zobowiązań podatkowych
                                    
                                Art. 59.
§ 1. Zobowiązanie podatkowe wygasa w całości lub w części wskutek:
   1) zapłaty podatku, w tym również potrącenia oraz zaliczenia nadpłaty na 
     poczet zaległości podatkowych lub bieżących zobowiązań podatkowych, 
     zaniechania poboru podatku, a także umorzenia zaległości podatkowych,
   2) pobrania podatku przez płatnika lub inkasenta,
   3) przedawnienia. 
§ 2. Zobowiązanie płatnika lub inkasenta wygasa w całości lub w części wskutek:
   1) zapłaty należności wynikającej z decyzji o odpowiedzialności podatkowej
     płatnika lub inkasenta,
   2) przedawnienia.
                                Art. 60.
§ 1. Za termin dokonania zapłaty podatku uważa się:
   1) przy zapłacie gotówką - dzień wpłacenia kwoty podatku w kasie organu 
     podatkowego lub na rachunek tego organu w banku, w placówce pocztowej
     albo dzień pobrania podatku przez płatnika lub inkasenta,
   2) w obrocie bezgotówkowym - dzień obciążenia rachunku bankowego 
     podatnika na podstawie polecenia przelewu lub na podstawie zlecenia 
     pokrycia należności wystawionego przez organ podatkowy.
§ 2. Przepis § 1 stosuje się również do wpłat dokonywanych przez płatnika 
    lub inkasenta.
                                    
                                Art. 61.
§ 1. Zapłata podatków przez podatników prowadzących działalność gospodarczą
    i obowiązanych do prowadzenia księgi rachunkowej lub podatkowej 
    księgi przychodów i rozchodów następuje w formie bankowych rozliczeń 
    bezgotówkowych.
§ 2. Formę rozliczeń, o której mowa w § 1, stosuje się również do wpłat kwot 
    podatków pobranych przez płatników, jeżeli płatnicy spełniają warunki 
    określone w § 1.
§ 3. Przepisu § 1 nie stosuje się:
   1) do zapłaty podatków nie związanych z prowadzoną działalnością gospodarczą,
   2) gdy zapłata podatku, zgodnie z przepisami prawa podatkowego, dokonywana
     jest papierami wartościowymi, znakami skarbowymi akcyzy, 
     znakami opłaty skarbowej lub urzędowymi blankietami wekslowymi, 
   3) do podatków pobieranych przez płatników lub inkasentów.
§ 4. Minister Finansów może, w drodze rozporządzenia, dopuścić zapłatę 
    niektórych podatków papierami wartościowymi, określić szczegółowe zasady
    stosowania tej formy zapłaty oraz terminy dokonania zapłaty w tej 
    formie.
                                Art. 62.
§ 1. Jeżeli na podatniku ciążą zobowiązania podatkowe z tytułu różnych podatków,
    dokonaną wpłatę zalicza się na poczet pokrycia podatku, zaliczki 
    na podatek, raty podatku lub zaległości podatkowej, począwszy od zobowiązania
    o najwcześniejszym terminie płatności, chyba że podatnik 
    wskaże, na poczet którego zobowiązania dokonuje wpłaty.
§ 2. W razie rozłożenia podatku lub zaległości podatkowej na raty, dokonaną 
    wpłatę zalicza się na poczet raty o najwcześniejszym terminie płatności.
§ 3. Do wpłat zaliczonych na poczet zaległości podatkowej stosuje się art. 55 
    § 2.
                                    
                                Art. 63.
§ 1. Podstawy opodatkowania zaokrągla się do pełnych złotych, a kwoty podatków,
    odsetek za zwłokę oraz opłat prolongacyjnych - do pełnych 
    dziesiątek groszy.
§ 2. Minister Finansów może, w drodze rozporządzenia, określić:
   1) szczegółowe sposoby zaokrąglania podstaw opodatkowania, kwot podatków,
     odsetek za zwłokę oraz opłaty prolongacyjnej,
   2) odmienne niż określone w § 1 zasady zaokrąglania podstaw opodatkowania
     oraz kwot podatków z tytułu niektórych zobowiązań podatkowych,
   3) szczegółowe zasady i sposoby zaokrąglania kwot wykazywanych w księgach
     podatkowych, a także w fakturach oraz rachunkach wystawianych 
     przez podatników,
   4) przypadki, w których zaokrąglania nie stosuje się.
                                Art. 64.
§ 1. Bieżące zobowiązania podatkowe oraz zaległości podatkowe w podatkach
    stanowiących dochód budżetu państwa podlegają, na wniosek podatnika,
    potrąceniu z wzajemnej, bezspornej i wymagalnej wierzytelności 
    podatnika wobec Skarbu Państwa z tytułu:
   1) prawomocnego wyroku sądowego wydanego na podstawie art. 417 lub 
     419 Kodeksu cywilnego,
   2) prawomocnej ugody sądowej zawartej w związku z zaistnieniem okoliczności
     przewidzianych w art. 417 lub 419 Kodeksu cywilnego,
   3) nabycia przez Skarb Państwa nieruchomości na cele uzasadniające jej 
     wywłaszczenie lub wywłaszczenia nieruchomości na podstawie przepisów
     o gospodarce nieruchomościami,
   4) odszkodowania za niesłuszne skazanie albo oczywiście niesłuszne aresztowanie
     lub zatrzymanie, uzyskanego na podstawie art. 487 Kodeksu 
     postępowania karnego,
   5) odszkodowania uzyskanego na podstawie przepisów o uznaniu za nieważne
     orzeczeń wydanych wobec osób represjonowanych za działalność 
     na rzecz bytu Państwa Polskiego.
§ 2. Przepis § 1 stosuje się również do wzajemnych, bezspornych i wymagalnych
    wierzytelności podatnika wobec państwowych jednostek budżetowych
    z tytułu robót budowlanych, dostaw lub usług wykonanych przez 
    niego w trybie przepisów o zamówieniach publicznych, pod warunkiem, 
    że potrącenie dokonywane jest przez tego podatnika i z tej wierzytelności.
§ 3. Potrącenia z tytułów wymienionych w § 1 i 2 można również dokonać z 
    urzędu.
§ 4. Na wniosek podatnika wierzytelności z tytułów wymienionych w § 1 i 2 
    mogą być również zaliczane na poczet przyszłych zobowiązań podatkowych.
§ 5. Potrącenie następuje: 
   1) z dniem złożenia wniosku - w przypadkach przewidzianych w § 1,
   2) z dniem wydania przez organ podatkowy postanowienia - w przypadku 
     przewidzianym w § 3.
§ 6. Odmowa potrącenia następuje w drodze decyzji.
                                Art. 65.
§ 1. Uprawnienie, o którym mowa w art. 64 § 1, przysługuje również podatnikom
    w stosunku do gminy z tytułu:
   1) prawomocnego wyroku sądowego wydanego na podstawie art. 420{1} 
     Kodeksu cywilnego,
   2) prawomocnej ugody sądowej zawartej w związku z zaistnieniem okoliczności
     przewidzianych w art. 420{1} Kodeksu cywilnego,
   3) nabycia przez gminę nieruchomości na cele uzasadniające jej wywłaszczenie
     lub wywłaszczenia nieruchomości na podstawie przepisów o gospodarce
     nieruchomościami.
§ 2. Przepisy art. 64 § 2-6 stosuje się odpowiednio.
                                    
                                Art. 66.
§ 1. Szczególnym przypadkiem wygaśnięcia zobowiązania podatkowego jest 
    przeniesienie własności rzeczy lub praw majątkowych na rzecz:
   1) Skarbu Państwa - w zamian za zaległości podatkowe z tytułu podatków 
     stanowiących dochody budżetu państwa,
   2) gminy - w zamian za zaległości podatkowe z tytułu podatków stanowiących
     dochody gminy.
§ 2. Przeniesienie własności, o którym mowa w § 1 pkt 1, następuje na wniosek
    podatnika, na podstawie umowy zawartej, za zgodą właściwego urzędu
    skarbowego, pomiędzy rejonowym organem rządowej administracji 
    ogólnej a podatnikiem, a w przypadku przewidzianym w § 1 pkt 2 - na 
    podstawie umowy zawartej pomiędzy zarządem gminy a podatnikiem.
§ 3. Umowa oraz wyrażenie zgody, o których mowa w § 2, wymagają formy pisemnej.
§ 4. W przypadkach wymienionych w § 1 za termin wygaśnięcia zobowiązania 
    podatkowego uważa się dzień przeniesienia własności rzeczy lub praw 
    majątkowych.
                                Art. 67.
§ 1. W przypadkach uzasadnionych ważnym interesem podatnika lub interesem
    publicznym organ podatkowy, na wniosek podatnika, może umorzyć 
    w całości lub w części zaległości podatkowe lub odsetki za zwłokę.
§ 2. Umorzenie zaległości podatkowej powoduje również umorzenie odsetek 
    za zwłokę w całości lub w takiej części, w jakiej została umorzona zaległość
    podatkowa.
§ 3. Minister Finansów określi, w drodze rozporządzenia, właściwość rzeczową
    organów podatkowych w sprawach umarzania zaległości podatkowych 
    oraz odsetek za zwłokę.
§ 4. Minister Finansów, w przypadkach uzasadnionych interesem publicznym 
    lub ważnym interesem podatników, może, w drodze rozporządzenia, 
    umarzać zaległości podatkowe z tytułu podatków stanowiących dochody 
    budżetu państwa lub odsetki za zwłokę przypadające od tych zaległości.
                               Rozdział 8
                             Przedawnienie
                                    
                                Art. 68.
§ 1. Zobowiązanie podatkowe, o którym mowa w art. 21 § 1 pkt 2, nie powstaje,
    jeżeli decyzja ustalająca to zobowiązanie została doręczona po 
    upływie 3 lat, licząc od końca roku kalendarzowego, w którym powstał 
    obowiązek podatkowy.
§ 2. Jeżeli podatnik:
   1) nie złożył deklaracji w terminie przewidzianym w przepisach prawa podatkowego,
   2) w złożonej deklaracji nie ujawnił wszystkich danych niezbędnych do 
     ustalenia wysokości zobowiązania podatkowego,
  zobowiązanie podatkowe, o którym mowa w § 1, nie powstaje, pod warunkiem
   że decyzja ustalająca wysokość tego zobowiązania została doręczona
   po upływie 5 lat, licząc od końca roku kalendarzowego, w którym powstał
   obowiązek podatkowy.
§ 3. Przepis § 2 stosuje się również do opodatkowania dochodu nie znajdującego
    pokrycia w ujawnionych źródłach przychodów lub pochodzącego ze 
    źródeł nie ujawnionych.
§ 4. W przypadku, o którym mowa w § 3, bieg terminu przedawnienia rozpoczyna
    się od końca roku, w którym upłynął termin do złożenia zeznania 
    rocznego dla podatników podatku dochodowego od osób fizycznych.
§ 5. Bieg terminu przedawnienia zawiesza się, jeżeli wydanie decyzji jest uzależnione
    od rozstrzygnięcia zagadnienia wstępnego przez inny organ lub 
    sąd. Zawieszenie biegu terminu przedawnienia trwa do dnia, w którym 
    decyzja innego organu stała się ostateczna lub orzeczenie sądu uprawomocniło
    się, nie dłużej jednak niż przez 12 miesięcy.
                                Art. 69.
§ 1. W razie niedopełnienia przez podatnika warunków uprawniających do 
    skorzystania z uzyskanej ulgi podatkowej, prawo do wydania decyzji ustalającej
    zobowiązanie podatkowe powstaje w dniu, w którym nastąpiło 
    zdarzenie powodujące utratę prawa do ulgi.
§ 2. Termin do wydania decyzji, o której mowa w § 1, wynosi 3 lata od końca 
    roku podatkowego, w którym nastąpiło zdarzenie powodujące utratę 
    prawa do ulgi podatkowej, a jeżeli podatnik nie zgłosił organowi podatkowemu
    utraty prawa do ulgi - 5 lat.
§ 3. Ustalenie wysokości zobowiązania podatkowego następuje na podstawie 
    stanu prawnego obowiązującego w dniu powstania obowiązku podatkowego
    oraz istniejącego w tym dniu stanu faktycznego.
§ 4. Jeżeli, zgodnie z odrębnymi przepisami, zobowiązanie podatkowe ustalane
    jest na rok kalendarzowy lub na inny okres, decyzja, o której mowa w 
    § 1, wydawana jest na podstawie stanu prawnego obowiązującego w dniu 
    nabycia prawa do ulgi.
                                Art. 70.
§ 1. Zobowiązanie podatkowe przedawnia się z upływem 5 lat, licząc od końca
    roku kalendarzowego, w którym upłynął termin płatności podatku.
§ 2. Bieg terminu przedawnienia nie rozpoczyna się, a rozpoczęty ulega zawieszeniu:
   1) od dnia wydania decyzji, o których mowa w art. 48 § 1 pkt 1 i 2, do 
     dnia terminu płatności odroczonego podatku, ostatniej raty podatku lub 
     ostatniej raty zaległości podatkowej,
   2) od dnia nabycia prawa do ulgi podatkowej do dnia wygaśnięcia tego 
     uprawnienia.
§ 3. Bieg terminu przedawnienia zostaje przerwany wskutek pierwszej czynności
    egzekucyjnej, o której podatnik został powiadomiony.
§ 4. Po przerwaniu biegu terminu przedawnienia biegnie on na nowo od dnia 
    następującego po dniu, w którym zakończono postępowanie egzekucyjne.
§ 5. Kolejne wszczęcie postępowania egzekucyjnego nie przerywa biegu terminu
    przedawnienia.
§ 6. Nie ulegają przedawnieniu zobowiązania podatkowe zabezpieczone hipoteką,
    jednakże po upływie terminu przedawnienia zaległość podatkowa 
    może być egzekwowana tylko z przedmiotu hipoteki.
                                Art. 71.
Przepisy art. 70 stosuje się odpowiednio do należności płatników lub inkasentów
z tytułu nie pobranych albo nie wpłaconych podatków.
                               Rozdział 9
                                Nadpłata
                                    
                                Art. 72.
§ 1. Za nadpłatę uważa się:
   1) kwotę nadpłaconego lub nienależnie zapłaconego podatku,
   2) kwotę podatku pobraną przez płatnika nienależnie lub w wysokości 
     większej od należnej,
   3) świadczenie płatnika lub inkasenta, jeżeli w decyzji, o której mowa w 
     art. 30 § 1, określono je nienależnie lub w wysokości większej od należnej.
§ 2. W przypadku, gdy organ podatkowy uchyli decyzję określającą wysokość 
    zaległości podatkowej lub decyzję, o której mowa w art. 30 § 1, bądź 
    stwierdzi nieważność takich decyzji, a następnie, w terminie przewidzianym
    w art. 76 § 1 pkt 3, zostanie wydana decyzja w tej samej sprawie, 
    nadpłatę stanowi różnica pomiędzy podatkiem wpłaconym a podatkiem 
    wynikającym z tej decyzji.
                                Art. 73.
§ 1. Wysokość nadpłaty określana jest przez organ podatkowy, a w przypadkach
    wymienionych w art. 74 § 2 - przez podatnika.
§ 2. Jeżeli nadpłata powstała w wyniku prawomocnego orzeczenia Trybunału 
    Konstytucyjnego, a podatnik, którego zobowiązanie podatkowe powstało 
    w sposób przewidziany w art. 21 § 1 pkt 1:
   1) złożył jedną z deklaracji, o których mowa w art. 74 § 2, lub inną deklarację,
     z której wynika wysokość zobowiązania podatkowego - wysokość 
     nadpłaty określa podatnik we wniosku o jej zwrot, składając równocześnie
     skorygowaną deklarację,
   2) został rozliczony przez płatnika - wysokość nadpłaty określa podatnik 
     we wniosku o jej zwrot, składając równocześnie zeznanie, o którym 
     mowa w art. 74 § 2 pkt 1, 
   3) nie był obowiązany do składania deklaracji - wysokość nadpłaty określa 
     podatnik we wniosku o jej zwrot.
                                Art. 74.
§ 1. Nadpłata powstaje z dniem:
   1) zapłaty przez podatnika podatku nienależnego lub w wysokości większej
     od należnej,
   2) pobrania przez płatnika podatku nienależnego lub w wysokości większej
     od należnej,
   3) zapłaty przez płatnika lub inkasenta należności wynikającej z decyzji o 
     odpowiedzialności płatnika (inkasenta), jeżeli świadczenie to było nienależne
     lub zostało określone w wysokości większej od należnej.
§ 2. Jeżeli, zgodnie z przepisami prawa podatkowego, podatnik jest obowiązany
    do wpłacania zaliczek na podatek, a także gdy zaliczki na podatek 
    są pobierane przez płatnika, nadpłata powstaje z dniem złożenia:
   1) zeznania rocznego - dla podatników podatku dochodowego od osób fizycznych,
   2) zeznania wstępnego - dla podatników podatku dochodowego od osób 
     prawnych,
   3) deklaracji podatku akcyzowego - dla podatników podatku akcyzowego.
                                Art. 75.
§ 1. Nadpłaty podlegają zaliczeniu z urzędu na poczet zaległych oraz bieżących
    zobowiązań podatkowych, a w razie ich braku podlegają zwrotowi z 
    urzędu, chyba że podatnik złoży wniosek o zaliczenie nadpłaty w całości 
    lub w części na poczet przyszłych zobowiązań podatkowych.
§ 2. Nadpłatę wynikającą z zaliczek na podatek zwraca się po zakończeniu 
    okresu, za który rozlicza się podatek; jeżeli jednak nadpłata wynika z 
    decyzji wydanej na podstawie art. 79 § 1, zwrot nadpłaty następuje w terminie
    określonym w art. 76 § 1 pkt 1 lit. e.
§ 3. Organ podatkowy może, na wniosek podatnika, dokonać wcześniejszego 
    zwrotu nadpłaty, jeżeli jest to uzasadnione szczególnymi okolicznościami.
                                Art. 76.
§ 1. Nadpłata podlega zwrotowi w terminie:
   1) 30 dni od dnia wydania decyzji o:
       a) zmianie decyzji ustalającej wysokość zobowiązania podatkowego 
         lub określającej wysokość zaległości podatkowej,
       b) zmianie decyzji o odpowiedzialności podatkowej płatnika lub inkasenta,
       c) uchyleniu lub stwierdzeniu nieważności decyzji ustalającej wysokość
         zobowiązania podatkowego lub określającej wysokość zaległości
         podatkowej,
       d) uchyleniu lub stwierdzeniu nieważności decyzji o odpowiedzialności
         podatkowej płatnika lub inkasenta,
       e) stwierdzeniu nadpłaty,
   2) 30 dni od dnia złożenia wniosku, o którym mowa w art. 73 § 2,
   3) 3 miesięcy od dnia złożenia zeznania lub deklaracji, o których mowa w 
     art. 74 § 2.
§ 2. Zwrot nadpłaty następuje na rachunek bankowy podatnika, płatnika lub 
    inkasenta.
§ 3. Na wniosek podatnika, płatnika lub inkasenta nie obowiązanych do posiadania
    rachunku bankowego zwrot nadpłaty następuje w gotówce.
                                Art. 77.
§ 1. Nadpłaty podlegają oprocentowaniu w wysokości równej wysokości odsetek
    za zwłokę pobieranych od zaległości podatkowych.
§ 2. Oprocentowanie przysługuje:
   1) w przypadkach przewidzianych w art. 76 § 1 pkt 1 lit. a-d - od dnia 
     powstania nadpłaty,
   2) w przypadku przewidzianym w art. 76 § 1 pkt 1 lit. e - od dnia złożenia 
     wniosku o stwierdzenie nadpłaty:
       a) jeżeli nadpłata nie została zwrócona w terminie miesiąca od dnia 
         wydania decyzji o stwierdzeniu nadpłaty,
       b) jeżeli decyzja w sprawie stwierdzenia nadpłaty nie została wydana 
         w terminie 2 miesięcy od dnia złożenia wniosku o stwierdzenie 
         nadpłaty,
   3) w przypadku przewidzianym w art. 76 § 1 pkt 3 - od dnia powstania 
     nadpłaty, jeżeli nadpłata nie została zwrócona w terminie 3 miesięcy od 
     dnia złożenia zeznania lub deklaracji, o których mowa w art. 71 § 2,
  do dnia zwrotu nadpłaty lub do dnia złożenia wniosku o zaliczenie nadpłaty
   na poczet bieżących lub przyszłych zobowiązań podatkowych.
§ 3. W przypadku przewidzianym w art. 76 § 1 pkt 2 oprocentowanie przysługuje
    za okres:
   1) od dnia powstania nadpłaty do dnia jej zwrotu - pod warunkiem złożenia
     przez podatnika wniosku o zwrot nadpłaty w terminie 30 dni od 
     dnia ogłoszenia przez Prezesa Trybunału Konstytucyjnego o utracie 
     mocy obowiązującej w całości lub w części aktu normatywnego lub 
     dnia, w którym uchylono lub zmieniono w całości lub w części ten akt,
   2) od dnia powstania nadpłaty do trzydziestego dnia od dnia ogłoszenia 
     przez Prezesa Trybunału Konstytucyjnego o utracie mocy obowiązującej 
     w całości lub w części aktu normatywnego lub dnia, w którym uchylono 
     lub zmieniono w całości lub w części ten akt - jeżeli wniosek, o którym 
     mowa w pkt 1, został złożony po upływie 30 dni od dnia ogłoszenia 
     przez Prezesa Trybunału Konstytucyjnego o utracie mocy obowiązującej 
     w całości lub w części aktu normatywnego lub dnia, w którym uchylono 
     lub zmieniono w całości lub w części ten akt.
§ 4. Za dzień zwrotu nadpłaty uważa się dzień:
   1) obciążenia rachunku bankowego organu podatkowego na podstawie polecenia
     przelewu,
   2) wypłacenia kwoty nadpłaty przez organ podatkowy lub postawienia 
     nadpłaty do dyspozycji podatnika.
                                    
                                Art. 78.
§ 1. Prawo do zwrotu nadpłaty wygasa po upływie 5 lat, licząc od końca roku 
    kalendarzowego, w którym upłynął termin określony w art. 76 § 1.
§ 2. Po upływie terminu określonego w § 1 wygasa również prawo do żądania 
    zaliczenia nadpłaty na poczet bieżących lub przyszłych zobowiązań podatkowych.
§ 3. Złożenie wniosku o zwrot nadpłaty lub o zaliczenie nadpłaty na poczet 
    bieżących lub przyszłych zobowiązań podatkowych przerywa bieg terminu 
    do zwrotu nadpłaty.
                              Rozdział 10
                         Stwierdzenie nadpłaty
                                Art. 79.
§ 1. Jeżeli podatnik kwestionuje zasadność pobrania przez płatnika podatku 
    albo wysokość pobranego podatku, może złożyć żądanie stwierdzenia 
    nadpłaty podatku.
§ 2. Uprawnienie określone w § 1 przysługuje również:
   1) podatnikom, których zobowiązanie podatkowe powstaje w sposób 
     przewidziany w art. 21 § 1 pkt 1, jeżeli:
       a) w zeznaniach (deklaracjach), o których mowa w art. 74 § 2, wykazali
         zobowiązanie podatkowe nienależne bądź w wysokości większej
         od należnej i wpłacili zadeklarowany podatek albo wykazali 
         kwotę nadpłaty w wysokości mniejszej od należnej,
       b) w deklaracjach innych niż wymienione w art. 74 § 2 pkt 3 wykazali
         zobowiązanie podatkowe nienależne lub w wysokości większej 
         od należnej i wpłacili zadeklarowany podatek albo wykazali kwotę 
         podatku przypadającego do zwrotu w wysokości mniejszej od należnej,
       c) nie będąc obowiązanymi do składania zeznań (deklaracji), dokonali
         wpłaty podatku nienależnego lub w wysokości większej od należnej,
   2) płatnikom lub inkasentom, jeżeli w składanych przez nich deklaracjach 
     wykazali oraz wpłacili podatek w wysokości większej od pobranego.
§ 3. Rada Ministrów określi, w drodze rozporządzenia, właściwość miejscową 
    organów podatkowych w sprawach, o których mowa w § 1.
                                Art. 80.
§ 1. Prawo do żądania stwierdzenia nadpłaty wygasa:
   1) w przypadkach, o których mowa w art. 79 § 1, po upływie 5 lat od 
     dnia:
       a) pobrania przez płatnika podatku nienależnie lub w wysokości 
         większej od należnej, 
       b) złożenia zeznania, o którym mowa w art. 74 § 2 pkt 1,
       c) uprawomocnienia się decyzji o uchyleniu lub zmianie decyzji, na 
         podstawie której płatnik dokonał obliczenia podatku,
   2) w przypadkach, o których mowa w art. 79 § 2 pkt 1 lit. a i b - po 
     upływie 5 lat od dnia złożenia zeznania (deklaracji), w którym wykazano
     zobowiązanie podatkowe w wysokości większej od należnej albo 
     kwotę nadpłaty lub podatku przypadających do zwrotu w wysokości 
     mniejszej od należnej,
   3) w przypadku, o którym mowa w art. 79 § 2 pkt 1 lit. c - po upływie 5 
     lat od dnia, w którym dokonano wpłaty podatku,
   4) w przypadku, o którym mowa w art. 79 § 2 pkt 2 - po upływie 5 lat od 
     dnia złożenia deklaracji, w której wykazano pobrany podatek w wysokości
     większej od należnej.
§ 2. Przepisów art. 79 § 2 pkt 1 lit. b oraz § 1 pkt 2 nie stosuje się, jeżeli 
    ustawy podatkowe przewidują odmienny tryb zwrotu podatku.
                                Art. 81.
§ 1. Podatnicy, których zobowiązanie podatkowe powstało w sposób przewidziany
    w art. 21 § 1 pkt 1, korygują uprzednio złożoną deklarację w razie:
   1) złożenia wniosku o zwrot nadpłaty w trybie przewidzianym w art. 73 
     § 2,
   2) wydania przez organ podatkowy decyzji na podstawie art. 79 § 1 lub 2.
§ 2. Uprawnienie do skorygowania deklaracji przysługuje również:
   1) podatnikom, którzy w złożonej deklaracji wykazali zobowiązanie podatkowe
     w wysokości mniejszej od należnej albo kwotę nadpłaty w wysokości
     większej od należnej,
   2) płatnikom lub inkasentom - w przypadkach określonych w art. 79 § 2 
     pkt 2.
§ 3. W przypadku skorygowania deklaracji organ podatkowy nie stosuje kar 
    przewidzianych w ustawie karnej skarbowej.
§ 4. Uprawnienie, o którym mowa w § 2:
   1) ulega zawieszeniu na czas trwania postępowania podatkowego lub 
     kontroli podatkowej - w zakresie zobowiązań podatkowych, których dotyczy
     postępowanie lub kontrola.
   2) przysługuje nadal - w zakresie, w jakim organ podatkowy w toku postępowania
     podatkowego lub kontroli podatkowej nie stwierdził naruszenia
     prawa lub nie wydał decyzji określającej wysokość zaległości podatkowej.
§ 5. Minister Finansów może określić, w drodze rozporządzenia:
   1) tryb i szczegółowe zasady korygowania deklaracji w sprawach niektórych
     zobowiązań podatkowych,
   2) inne przypadki uprawniające podatnika do:
       a) skorygowania uprzednio złożonej deklaracji,
       b) złożenia deklaracji, jeśli jej nie złożył, mimo że był do tego obowiązany.
                              Rozdział 11
                          Informacje podatkowe
                                Art. 82.
§ 1. Osoby prawne, jednostki organizacyjne nie mające osobowości prawnej 
    oraz osoby fizyczne prowadzące działalność gospodarczą lub wykonujące 
    wolny zawód są obowiązane do sporządzania i przekazywania informacji:
   1) na pisemne żądanie organu podatkowego - o zdarzeniach wynikających 
     ze stosunków cywilnoprawnych albo z prawa pracy, mogących mieć 
     wpływ na powstanie obowiązku podatkowego lub wysokość zobowiązania
     podatkowego osób lub jednostek, z którymi zawarto umowę,
   2) bez wezwania przez organ podatkowy - o umowach zawartych z osobami
     zagranicznymi.
§ 2. Banki, na pisemne żądanie urzędów skarbowych, obowiązane są do sporządzania
    i przekazywania informacji dotyczących numerów rachunków 
    bankowych podmiotów, o których mowa w § 1, oraz przekazywania danych
    umożliwiających identyfikację posiadaczy tych rachunków.
§ 3. Banki oraz inne instytucje finansowe, na pisemne żądanie Ministra Finansów
    oraz jego upoważnionego przedstawiciela, są obowiązane do udzielenia
    informacji w razie wystąpienia władz podatkowych państw obcych - 
    w zakresie i na zasadach wynikających z umów o unikaniu podwójnego 
    opodatkowania.
§ 4. Żądanie, o którym mowa w § 3, oznacza się klauzulą: "Tajemnica skarbowa",
    a jego przekazanie następuje w trybie przewidzianym dla dokumentów
    zawierających wiadomości stanowiące tajemnicę służbową w rozumieniu
    przepisów o ochronie tajemnicy państwowej i służbowej.
§ 5. Organ podatkowy określa zakres żądanych informacji, o których mowa w 
    § 1 i 2, oraz termin ich przekazania.
§ 6. Minister Finansów określi, w drodze rozporządzenia:
   1) przypadki oraz zakres informacji, o których mowa w § 1 pkt 2, a także 
     szczegółowe zasady, termin i tryb ich sporządzania i przekazywania,
   2) organy administracji rządowej lub samorządowej obowiązane do przekazywania
     informacji podatkowych bez wezwania przez organ podatkowy,
     zakres tych informacji, a także tryb ich sporządzania oraz terminy
     przekazywania.
                                Art. 83.
Minister Finansów, w porozumieniu z Ministrami: Obrony Narodowej oraz 
Spraw Wewnętrznych i Administracji określi, w drodze rozporządzenia, zakres 
i tryb przekazywania informacji, o których mowa w art. 82 § 1, przez organy 
lub jednostki podległe tym ministrom.
                                Art. 84.
§ 1. Sądy, komornicy sądowi oraz notariusze są obowiązani sporządzać i 
    przekazywać właściwym organom podatkowym informacje wynikające ze 
    zdarzeń prawnych, które mogą spowodować powstanie zobowiązania podatkowego.
§ 2. Minister Sprawiedliwości, w porozumieniu z Ministrem Finansów, określi, 
    w drodze rozporządzenia, rodzaje informacji, ich zakres, terminy oraz 
    sposób przekazywania informacji przez sądy, komorników sądowych i notariuszy.
                                Art. 85.
Minister Finansów może określić, w drodze rozporządzenia:
   1) grupy podmiotów obowiązanych do:
       a) składania zeznań, wykazów, informacji lub deklaracji oraz ustalać 
         zakres danych zawartych w tych dokumentach, a także terminy ich 
         składania i rodzaje dokumentów, które powinny być do nich dołączone,
       b) prowadzenia ksiąg lub ewidencji oraz określać rodzaje i sposoby 
         prowadzenia tych dokumentów, szczegółowe warunki, jakim powinny
         one odpowiadać, aby stanowiły dowód pozwalający na 
         określenie zobowiązań podatkowych, 
   2) szczegółowy zakres obowiązków związanych z prowadzeniem ksiąg lub 
     ewidencji.
                                Art. 86.
§ 1. Podatnicy obowiązani do prowadzenia ksiąg podatkowych przechowują 
    księgi i związane z ich prowadzeniem dokumenty przez 5 lat, licząc od 
    końca roku kalendarzowego, w którym księgi były prowadzone.
§ 2. Przepis § 1 nie dotyczy podatników, którzy zgodnie z odrębnymi przepisami
    są obowiązani do złożenia ksiąg podatkowych wraz z zeznaniem 
    podatkowym.
                              Rozdział 12
                                Rachunki
                                Art. 87.
§ 1. Podatnicy prowadzący działalność gospodarczą lub wykonujący wolny 
    zawód obowiązani są - na żądanie kupującego lub usługobiorcy - wystawić
    rachunek potwierdzający dokonanie sprzedaży lub wykonanie usługi.
§ 2. Przepis § 1 nie dotyczy rolników sprzedających produkty roślinne i zwierzęce
    pochodzące z własnej hodowli, nie przerobione sposobem przemysłowym,
    chyba że sprzedaż jest dokonywana w ich odrębnych, stałych miejscach
    sprzedaży, poza obrębem uprawy lub hodowli.
§ 3. Podatnicy wymienieni w § 1, od których zażądano rachunku przed wykonaniem
    usługi lub wydaniem towaru, wystawiają rachunek nie później niż 
    w terminie 7 dni od dnia wykonania usługi lub wydania towaru. Jeżeli jednak
    żądanie wystawienia rachunku zostało zgłoszone po wykonaniu 
    usługi lub wydaniu towaru, wystawienie rachunku następuje w terminie 7 
    dni od dnia zgłoszenia żądania.
§ 4. Podatnik nie ma obowiązku wystawienia rachunku, jeżeli żądanie zostało 
    zgłoszone po upływie 3 miesięcy od dnia wydania towaru lub wykonania 
    usługi.
§ 5. Minister Finansów określi, w drodze rozporządzenia, zakres informacji, 
    które muszą być zawarte w rachunkach, oraz wymogi, którym rachunki 
    powinny odpowiadać.
                                Art. 88.
§ 1. Podatnicy wystawiający rachunki są obowiązani kolejno je numerować i 
    przechowywać kopie tych rachunków w kolejności ich wystawienia przez 
    5 lat kalendarzowych, licząc od końca roku, w którym wystawiono rachunek.
§ 2. Przepis § 1 stosuje się odpowiednio do podatników obowiązanych do żądania
    rachunków.
                                Art. 89.
Minister Finansów może określić, w drodze rozporządzenia:
   1) grupy podatników, zwolnionych z obowiązku wystawiania rachunków, o 
     których mowa w art. 87 § 1,
   2) przypadki, w których podatnicy są obowiązani do:
       a) dokumentowania rachunkami nabycia towarów lub usług, 
       b) prowadzenia ewidencji rachunków dokumentujących nabycie towarów
         lub usług,
   3) dodatkowe obowiązki ewidencyjne związane z nabyciem niektórych towarów
     lub usług przez podatników nie obowiązanych do prowadzenia 
     ksiąg.
                                Art. 90.
Podatnicy, na których, zgodnie z przepisami wydanymi na podstawie art. 89 
pkt 2 lit. a, nałożono obowiązek dokumentowania rachunkami nabycia towarów
lub usług, składają żądanie wystawienia rachunku nie później niż w dniu 
zawarcia umowy. Przepis art. 87 § 3 stosuje się odpowiednio.
                              Rozdział 13
                       Odpowiedzialność solidarna
                                Art. 91.
Do odpowiedzialności solidarnej za zobowiązania podatkowe stosuje się przepisy
Kodeksu cywilnego dla zobowiązań cywilnoprawnych.
                                Art. 92.
§ 1. Jeżeli, zgodnie z ustawami podatkowymi, podatnicy ponoszą solidarną 
    odpowiedzialność za zobowiązania podatkowe, a zobowiązania te powstają
    w sposób przewidziany w art. 21 § 1 pkt 2, odpowiedzialnymi solidarnie
    są podatnicy, którym doręczono decyzję ustalającą wysokość zobowiązania
    podatkowego.
§ 2. Przepisu § 1 nie stosuje się do zobowiązań podatkowych pobieranych w 
    formie łącznego zobowiązania pieniężnego. W tym przypadku zasady 
    odpowiedzialności solidarnej stosuje się z chwilą doręczenia decyzji (nakazu
    płatniczego) osobie, na którą, zgodnie z odrębnymi przepisami, wystawia
    się decyzję (nakaz płatniczy).
                              Rozdział 14
                  Prawa i obowiązki następców prawnych
                                    
                                Art. 93.
§ 1. Jeżeli odrębne ustawy nie stanowią inaczej, osoba prawna powstała w 
    wyniku:
   1) przekształcenia innej osoby prawnej,
   2) połączenia się osób prawnych
   - wstępuje we wszelkie, przewidziane w przepisach prawa podatkowego, 
     prawa i obowiązki przekształconej osoby prawnej albo każdej z łączących
     się osób prawnych.
§ 2. Jeżeli odrębne ustawy nie stanowią inaczej, spółka nie mająca osobowości
    prawnej powstała w wyniku przekształcenia:
   1) spółki cywilnej w spółkę jawną,
   2) spółki jawnej w spółkę komandytową,
   3) przedsiębiorstwa kupca jednoosobowego w spółkę jawną,
   4) przedsiębiorstwa podmiotu gospodarczego w spółkę komandytową
   - wstępuje we wszelkie, przewidziane w przepisach prawa podatkowego, 
     prawa i obowiązki przekształconego podmiotu.
§ 3. Jeżeli odrębne ustawy nie stanowią inaczej, w przewidziane przepisami 
    prawa podatkowego uprawnienia osoby prawnej wykreślonej z właściwego
    rejestru na skutek jej podziału:
   1) wstępują osoby prawne powstałe w wyniku podziału - w zakresie uprawnień
     majątkowych,
   2) wstępuje wskazana w akcie o podziale jedna z nowo utworzonych osób 
     prawnych - w zakresie uprawnień niemajątkowych.
§ 4. Przepisy § 1-3 stosuje się również do praw i obowiązków wynikających z 
    decyzji administracyjnych wydanych na podstawie przepisów prawa podatkowego.
                                    
                                Art. 94.
Przepisy art. 93 § 1 i 4, z zastrzeżeniem art. 95, stosuje się również do nabywców
przedsiębiorstw państwowych oraz do spółek, które na podstawie przepisów
o komercjalizacji i prywatyzacji przedsiębiorstw państwowych nabyły lub 
przejęły te przedsiębiorstwa.
   
                                Art. 95.
§ 1. Odpowiedzialność nabywców lub spółek, o których mowa w art. 94, z tytułu:
   1) odsetek za zwłokę od zaległości podatkowych zlikwidowanego przedsiębiorstwa,
   2) oprocentowania przypadających do zwrotu zaliczek naliczonego podatku
     od towarów i usług
   - ograniczona jest do odsetek (oprocentowania) naliczonych do dnia wykreślenia
     przedsiębiorstwa z rejestru przedsiębiorstw państwowych.
§ 2. Przepis § 1 stosuje się odpowiednio do odpowiedzialności Skarbu Państwa
    lub gminy z tytułu oprocentowania nadpłat oraz oprocentowania 
    zwrotu różnicy podatku od towarów i usług.
                                Art. 96.
Odsetki za zwłokę oraz oprocentowanie, o których mowa w art. 95, naliczane 
są nadal:
   1) po upływie 14 dni od dnia doręczenia spółce decyzji określającej wysokość
     zaległości podatkowej lub wydania decyzji w sprawie zwrotu zaliczek
     naliczonego podatku od towarów i usług,
   2) począwszy od dnia otrzymania przez organ podatkowy wniosku o zwrot 
     nadpłaty lub o zwrot różnicy podatku od towarów i usług.
                                    
                                Art. 97.
§ 1. Spadkobiercy podatnika, z zastrzeżeniem § 2, przejmują przewidziane w 
    przepisach prawa podatkowego majątkowe prawa i obowiązki spadkodawcy.
§ 2. Jeżeli, na podstawie przepisów prawa podatkowego, spadkodawcy przysługiwały
    prawa o charakterze niemajątkowym, związane z prowadzoną 
    działalnością gospodarczą, uprawnienia te przechodzą na spadkobierców 
    pod warunkiem dalszego prowadzenia tej działalności na ich rachunek.
                                Art. 98.
§ 1. Do odpowiedzialności spadkobierców za zobowiązania podatkowe spadkodawcy
    stosuje się przepisy Kodeksu cywilnego o przyjęciu i odrzuceniu 
    spadku oraz o odpowiedzialności za długi spadkowe.
§ 2. Spadkobiercy ponoszą również odpowiedzialność za:
   1) pobrane, a nie wpłacone podatki z tytułu sprawowanej przez spadkodawcę
     funkcji płatnika lub inkasenta,
   2) odsetki za zwłokę od zaległości podatkowych spadkodawcy,
   3) nie zwrócone przez spadkodawcę zaliczki naliczonego podatku od towarów
     i usług oraz ich oprocentowanie,
   4) opłatę prolongacyjną,
   5) koszty postępowania egzekucyjnego.
§ 3. Na wniosek osoby, która uprawdopodobni, że może być spadkobiercą, 
    organ podatkowy wydaje zaświadczenie o wysokości znanych temu organowi,
    wymienionych w § 1 i 2, zobowiązań spadkodawcy.
                                Art. 99.
Bieg terminów przewidzianych w art. 70, 71, 76 § 1 oraz art. 78 § 1 ulega zawieszeniu
od dnia śmierci spadkodawcy do dnia uprawomocnienia się postanowienia
sądu o stwierdzeniu nabycia spadku, nie dłużej jednak niż do dnia, w 
którym upłynęły 2 lata od śmierci spadkodawcy.
                               Art. 100.
§ 1. O zakresie odpowiedzialności spadkobierców orzekają, w odrębnych decyzjach,
    organy podatkowe właściwe ze względu na miejsce zamieszkania 
    spadkodawcy.
§ 2. W decyzji, o której mowa w § 1, organ podatkowy określa wysokość:
   1) zaległości podatkowych z tytułu poszczególnych zobowiązań podatkowych
     spadkodawcy oraz odsetek za zwłokę od tych zaległości,
   2) pobranych, a nie wpłaconych podatków z tytułu sprawowanej przez 
     spadkodawcę funkcji płatnika lub inkasenta,
   3) nie zwróconych przez spadkodawcę zaliczek naliczonego podatku od 
     towarów i usług oraz ich oprocentowania,
   4) opłaty prolongacyjnej,
   5) kosztów postępowania egzekucyjnego.
§ 3. Termin płatności należności wymienionych w § 2 wynosi 14 dni od dnia 
    doręczenia decyzji.
                               Art. 101.
§ 1. Odsetki za zwłokę od zaległości podatkowych spadkodawcy oraz oprocentowanie
    nie zwróconych zaliczek naliczonego podatku od towarów i 
    usług naliczane są do dnia otwarcia spadku.
§ 2. Odsetki za zwłokę oraz oprocentowanie, o których mowa w § 1, naliczane
    są nadal w przypadku niedotrzymania przez spadkobierców terminu 
    określonego w art. 100 § 3.
§ 3. Przepis § 1 stosuje się odpowiednio do należnych od spadkodawcy kosztów
    postępowania egzekucyjnego.
                                    
                               Art. 102.
Przepisy art. 100 i 101 stosuje się, jeżeli:
   1) w stosunku do spadkodawcy nie zostało wszczęte postępowanie podatkowe
     lub
   2) postępowanie podatkowe, którego stroną był spadkodawca, zostało zakończone
     decyzją ostateczną.
   
                               Art. 103.
§ 1. Organy podatkowe zawiadamiają spadkobierców o złożonych przez spadkodawcę
    odwołaniach od decyzji, zażaleniach na postanowienia oraz 
    skargach do sądu administracyjnego, o decyzjach wydanych na podstawie 
    art. 48 § 1 pkt 1 lub 2, a także o decyzjach i postanowieniach, które zostały
    doręczone spadkodawcy, a w dniu jego śmierci nie upłynął jeszcze 
    termin do złożenia odwołania, zażalenia lub skargi do sądu administracyjnego.
§ 2. W przypadkach, o których mowa w § 1, terminy do złożenia odwołania, 
    zażalenia lub skargi do sądu administracyjnego biegną ponownie od dnia 
    doręczenia zawiadomienia.
                               Art. 104.
§ 1. Jeżeli spadkodawca był podatnikiem podatku dochodowego od osób fizycznych,
    organ podatkowy informuje spadkobierców o wysokości dochodu
    lub przychodu spadkodawcy oraz o wysokości wpłaconych zaliczek 
    na podatek lub podatku, podając równocześnie przypadającą do zapłacenia
    kwotę podatku lub kwotę nadpłaty.
§ 2. Jeżeli spadkodawca poniósł wydatki uprawniające do ulg lub odliczeń, 
    spadkobierca w terminie 30 dni od dnia otrzymania informacji, o której 
    mowa w § 1, zawiadamia organ podatkowy o wysokości poniesionych 
    wydatków.
§ 3. Po upływie terminu, o którym mowa w § 2, organ podatkowy wydaje decyzję,
    w której określa wysokość zobowiązania podatkowego spadkodawcy
    lub wysokość nadpłaty.
§ 4. Termin płatności podatku wynosi 14 dni od dnia doręczenia decyzji, o 
    której mowa w § 3.
                               Art. 105.
§ 1. Oprocentowanie z tytułu przypadających na rzecz spadkodawcy nadpłat 
    oraz zwrotów  podatków naliczane jest do dnia otwarcia spadku.
§ 2. Oprocentowanie naliczane jest nadal po upływie 45 dni od dnia złożenia 
    organowi podatkowemu przez spadkobierców prawomocnego postanowienia
    sądu o stwierdzeniu nabycia spadku.
§ 3. Należne spadkodawcy nadpłaty oraz zwroty podatków, a także oprocentowanie
    z tych tytułów zwracane są poszczególnym spadkobiercom w 
    proporcji określonej w ich zgodnym oświadczeniu woli, pod warunkiem 
    złożenia tego oświadczenia nie później niż w terminie 30 dni od dnia 
    złożenia postanowienia, o którym mowa w § 2.
§ 4. W razie niezłożenia oświadczenia woli w terminie, o którym mowa w § 3, 
    kwoty należnych nadpłat i zwrotów podatków, a także kwoty oprocentowania
    z tych tytułów składane są do depozytu urzędu skarbowego. Koszty
    przechowywania ponoszą spadkobiercy.
                                Art. 106.
§ 1. Zapisobierca, który otrzymał należny mu zapis, ponosi odpowiedzialność 
    za zobowiązania podatkowe spadkodawcy.
§ 2. Zakres odpowiedzialności zapisobiercy ograniczony jest do wartości 
    otrzymanego zapisu.
§ 3. Do odpowiedzialności zapisobiercy stosuje się odpowiednio art. 97 § 1 
    oraz art. 98-104.
                                    
                              Rozdział 15
                Odpowiedzialność podatkowa osób trzecich
                               Art. 107.
§ 1. W przypadkach i w zakresie przewidzianych w niniejszym rozdziale za 
    zaległości podatkowe podatnika odpowiadają całym swoim majątkiem solidarnie
    z podatnikiem również osoby trzecie.
§ 2. Jeżeli dalsze przepisy nie stanowią inaczej, osoby trzecie odpowiadają 
    również za:
   1) podatki nie pobrane oraz pobrane, a nie wpłacone przez płatników lub 
     inkasentów,
   2) odsetki za zwłokę od zaległości podatkowych,
   3) nie zwrócone w terminie zaliczki naliczonego podatku od towarów i 
     usług oraz za oprocentowanie tych zaliczek,
   4) koszty postępowania egzekucyjnego.
                               Art. 108.
§ 1. O odpowiedzialności podatkowej osoby trzeciej organ podatkowy orzeka 
    w decyzji.
§ 2. Decyzja, o której mowa w § 1, nie może zostać wydana:
   1) przed upływem 14 dni, od dnia doręczenia podatnikowi decyzji ustalającej
     wysokość zobowiązania podatkowego,
   2) przed dniem doręczenia:
       a) decyzji określającej wysokość zaległości podatkowej,
       b) decyzji o odpowiedzialności podatkowej płatnika lub inkasenta,
       c) decyzji w sprawie zwrotu zaliczki naliczonego podatku od towarów 
         i usług.
§ 3. Egzekucja zobowiązania wynikającego z decyzji o odpowiedzialności podatkowej
    osoby trzeciej może być wszczęta dopiero wówczas, gdy egzekucja
    z majątku podatnika okazała się w całości lub w części bezskuteczna.
                               Art. 109.
W razie wydania decyzji o odpowiedzialności podatkowej osoby trzeciej przepisy
art. 47 § 1, art. 48 § 1 pkt 1 i 2, art. 51 § 1, art. 64, 66 oraz 67 § 1 i 2 stosuje
się odpowiednio.
                               Art. 110.
§ 1. Rozwiedziony małżonek podatnika odpowiada całym swoim majątkiem 
    solidarnie z byłym małżonkiem za zaległości podatkowe z tytułu zobowiązań
    podatkowych powstałych w czasie trwania wspólności majątkowej, 
    jednakże tylko do wysokości wartości przypadającego mu udziału w majątku
    wspólnym.
§ 2. Odpowiedzialność, o której mowa w § 1, nie obejmuje:
   1) nie pobranych należności wymienionych w art. 107 § 2 pkt 1,
   2) odsetek za zwłokę oraz kosztów egzekucyjnych powstałych po dniu 
     uprawomocnienia się orzeczenia o rozwodzie.
                               Art. 111.
§ 1. Członek rodziny podatnika odpowiada całym swoim majątkiem solidarnie 
    z podatnikiem prowadzącym działalność gospodarczą lub wykonującym 
    wolny zawód za zaległości podatkowe wynikające z tej działalności i powstałe
    w okresie, w którym stale współdziałał z podatnikiem w jej wykonywaniu,
    osiągając korzyści z prowadzonej przez niego działalności.
§ 2. Odpowiedzialność, o której mowa w § 1, nie dotyczy osób, które w okresie
    stałego współdziałania z podatnikiem były osobami, wobec których na 
    podatniku ciążył obowiązek alimentacyjny - w zakresie wynikającym z 
    obowiązku alimentacyjnego.
§ 3. Za członków rodziny podatnika uważa się zstępnych, wstępnych, rodzeństwo,
    małżonków zstępnych, osobę pozostającą w stosunku przysposobienia
    oraz pozostającą z podatnikiem w faktycznym pożyciu.
§ 4. Przepis § 1 stosuje się również do małżonków, którzy zawarli umowę o 
    ograniczeniu lub wyłączeniu ustawowej wspólności majątkowej bądź których
    ustawowa wspólność majątkowa została zniesiona przez sąd.
§ 5. Odpowiedzialność, o której mowa w § 1:
   1) ograniczona jest do wysokości uzyskanych korzyści,
   2) nie obejmuje nie pobranych należności wymienionych w art. 107 § 2 
     pkt 1, z wyjątkiem należności, które nie zostały pobrane od osób wymienionych
     w § 3.
                               Art. 112.
§ 1. Nabywca przedsiębiorstwa lub jego zorganizowanej części odpowiada całym
    swoim majątkiem solidarnie z podatnikiem za powstałe do dnia nabycia
    zaległości podatkowe związane z prowadzoną działalnością gospodarczą.
§ 2. Przepis § 1 stosuje się również do nabywców środków trwałych, jeżeli 
    zgodnie z odrębnymi przepisami, środki te były ujęte w prowadzonej 
    przez zbywcę ewidencji lub wykazie środków trwałych, a ich wartość w 
    dniu zbycia wynosi co najmniej 10 000 złotych.
§ 3. Zakres odpowiedzialności nabywcy ograniczony jest do wartości nabytego 
    przedsiębiorstwa, jego zorganizowanej części lub środka trwałego.
§ 4. W przypadku zbycia zorganizowanej części przedsiębiorstwa lub środka 
    trwałego zakres odpowiedzialności nabywcy ograniczony jest ponadto do 
    wysokości zaległości podatkowych w takiej części, w jakiej wartość nabytej
    zorganizowanej części przedsiębiorstwa lub nabytego środka trwałego 
    pozostaje do wartości środków trwałych, wartości niematerialnych i prawnych
    przedsiębiorstwa, które jest lub było prowadzone przez zbywcę.
§ 5. Zakres odpowiedzialności nabywcy nie obejmuje:
   1) należności wymienionych w art. 107 § 2 pkt 1,
   2) odsetek za zwłokę od zaległości podatkowych oraz oprocentowania, o 
     którym mowa w art. 107 § 2 pkt 3, powstałych po dniu nabycia.
§ 6. Przepisów § 4 i 5 nie stosuje się do nabywców będących członkami rodziny
    podatnika, o których mowa w art. 111 § 3.
§ 7. Nabywający, za zgodą zbywającego, może wystąpić do organów podatkowych
    właściwych miejscowo dla zbywającego o wydanie zaświadczenia 
    o wysokości jego zaległości podatkowych.
§ 8. W zaświadczeniu, o którym mowa w § 7, organ podatkowy określa wysokość
    zaległości podatkowych zbywającego na dzień wydania zaświadczenia.
    Nabywca nie odpowiada za zaległości podatkowe, które nie zostały 
    wykazane w zaświadczeniu.
§ 9. Nabywca odpowiada również za zaległości podatkowe zbywcy powstałe 
    po dniu wydania zaświadczenia, a przed dniem nabycia przedsiębiorstwa 
    jego zorganizowanej części lub środka trwałego, jeżeli od dnia wydania 
    zaświadczenia do dnia zbycia:
       1) upłynęło 30 dni - w przypadku zbycia przedsiębiorstwa lub jego 
         zorganizowanej części,
       2) upłynęły 3 dni - w przypadku zbycia środka trwałego.
                               Art. 113.
Jeżeli podatnik, za zgodą innej osoby, w celu zatajenia prowadzenia działalności
gospodarczej lub rzeczywistych rozmiarów tej działalności, posługuje się lub 
posługiwał się imieniem i nazwiskiem, nazwą lub firmą tej osoby, osoba ta ponosi
solidarną odpowiedzialność z podatnikiem całym swoim majątkiem za zaległości
podatkowe powstałe podczas prowadzenia tej działalności.
                               Art. 114.
§ 1. Dzierżawca nieruchomości odpowiada całym swoim majątkiem solidarnie 
    z podatnikiem będącym właścicielem, użytkownikiem wieczystym lub posiadaczem
    samoistnym nieruchomości za zaległości podatkowe z tytułu 
    zobowiązań podatkowych, wynikających z opodatkowania nieruchomości, 
    powstałych podczas trwania dzierżawy.
§ 2. Zakres odpowiedzialności dzierżawcy nie obejmuje należności wymienionych
    w art. 107 § 2. 
§ 3. Przepisy § 1 i 2 stosuje się odpowiednio do użytkownika nieruchomości.
                               Art. 115.
§ 1. Wspólnik spółki cywilnej, jawnej, a także komandytowej, nie będący komandytariuszem,
    odpowiada całym swoim majątkiem solidarnie ze spółką 
    i z pozostałymi wspólnikami za zaległości podatkowe spółki lub wspólników,
    wynikające z działalności spółki.
§ 2. Przepis § 1 stosuje się również do byłego wspólnika, jeżeli wynikające z 
    działalności spółki zaległości podatkowe spółki oraz innych wspólników 
    powstały w okresie, gdy był on wspólnikiem.
§ 3. W razie rozwiązania spółki nie stosuje się terminów przewidzianych w 
    art. 108 § 2.
§ 4. Orzeczenie o odpowiedzialności, o której mowa w § 1, za zaległości podatkowe
    spółki z tytułu zobowiązań podatkowych, powstałych w sposób 
    przewidziany w art. 21 § 1 pkt 1, nie wymaga uprzedniego wydania decyzji
    określającej wysokość zaległości podatkowych spółki.
                                    
                               Art. 116.
§ 1. Za zaległości podatkowe spółki z ograniczoną odpowiedzialnością i spółki
    akcyjnej odpowiadają solidarnie całym swoim majątkiem członkowie 
    jej zarządu, jeżeli egzekucja przeciwko spółce okaże się bezskuteczna, 
    chyba że członek zarządu wykaże, że we właściwym czasie zgłoszono 
    upadłość lub wszczęto postępowanie układowe albo że niezgłoszenie 
    upadłości oraz brak postępowania układowego nastąpiły nie z jego winy, 
    bądź też wskaże on mienie, z którego egzekucja jest możliwa.
§ 2. Odpowiedzialność członków zarządu spółki określona w § 1 obejmuje 
    zobowiązania podatkowe, które powstały w czasie pełnienia przez nich 
    obowiązków członków zarządu spółki.
                               Art. 117.
§ 1. Osoba prawna powstała w wyniku podziału innej osoby prawnej odpowiada
    za zaległości podatkowe tej osoby całym swoim majątkiem solidarnie
    z:
   1) innymi osobami prawnymi powstałymi w wyniku podziału,
   2) innymi osobami prawnymi powstałymi w wyniku podziału oraz z osobą 
     prawną, która uległa podziałowi.
§ 2. W przypadku określonym w § 1 pkt 2 odpowiedzialność obejmuje zaległości
    podatkowe osoby prawnej, która uległa podziałowi, z tytułu zobowiązań
    podatkowych powstałych do dnia podziału.
                               Art. 118.
§ 1. Nie można wydać decyzji o odpowiedzialności podatkowej osoby trzeciej, 
    jeżeli od końca roku kalendarzowego, w którym powstała zaległość podatkowa,
    upłynęło 5 lat.
§ 2. Przedawnienie zobowiązania wynikającego z decyzji, o której mowa w 
    § 1, następuje po upływie 3 lat od końca roku kalendarzowego, w którym
    decyzja o odpowiedzialności podatkowej osoby trzeciej została wydana.
                               Art. 119.
§ 1. Kwoty, o których mowa w art. 41 § 1 pkt 2 i w art. 112 § 2, podlegają w 
    każdym roku podwyższeniu w stopniu odpowiadającym wskaźnikowi 
    wzrostu cen towarów i usług konsumpcyjnych w pierwszych dwóch kwartałach
    danego roku w stosunku do analogicznego okresu poprzedniego 
    roku.
§ 2. Minister Finansów, w porozumieniu z Prezesem Głównego Urzędu Statystycznego,
    ogłasza, w drodze obwieszczenia, do dnia 15 sierpnia danego 
    roku kwoty, o których mowa w art. 41 § 1 pkt 2 i w art. 112 § 2.
                                Dział IV
                         Postępowanie podatkowe
                                    
                               Rozdział 1
                             Zasady ogólne
                                    
                               Art. 120.
Organy podatkowe działają na podstawie przepisów prawa.
                                    
                               Art. 121.
§ 1. Postępowanie podatkowe powinno być prowadzone w sposób budzący 
    zaufanie do organów podatkowych.
§ 2. Organy podatkowe w postępowaniu podatkowym obowiązane są na 
    wniosek strony udzielać niezbędnych informacji o przepisach prawa podatkowego
    pozostających w związku z przedmiotem tego postępowania.
                                    
                               Art. 122.
W toku postępowania organy podatkowe podejmują wszelkie niezbędne działania
w celu dokładnego wyjaśnienia stanu faktycznego oraz załatwienia sprawy.
                                    
                               Art. 123.
§ 1. Organy podatkowe obowiązane są zapewnić stronom czynny udział w każdym
    stadium postępowania, a przed wydaniem decyzji umożliwić im 
    wypowiedzenie się co do zebranych dowodów i materiałów oraz zgłoszonych
    żądań.
§ 2. Organ podatkowy może odstąpić od zasady przewidzianej w § 1, jeżeli w 
    wyniku postępowania wszczętego na wniosek strony zostanie wydana decyzja
    w całości uwzględniająca wniosek strony.
                                    
                               Art. 124.
Organy podatkowe powinny wyjaśniać stronom zasadność przesłanek, którymi 
kierują się przy załatwianiu sprawy, aby w miarę możliwości doprowadzić do 
wykonania przez strony decyzji bez stosowania środków przymusu.
                                    
                               Art. 125.
§ 1. Organy podatkowe powinny działać w sprawie wnikliwie i szybko, posługując
    się możliwie najprostszymi środkami prowadzącymi do jej załatwienia.
§ 2. Sprawy, które nie wymagają zbierania dowodów, informacji lub wyjaśnień,
    powinny być załatwiane niezwłocznie.
                               Art. 126.
Sprawy podatkowe załatwiane są w formie pisemnej, chyba że przepisy szczególne
stanowią inaczej.
                               Art. 127.
Postępowanie podatkowe jest dwuinstancyjne.
                               Art. 128.
Decyzje, od których nie służy odwołanie w postępowaniu podatkowym, są 
ostateczne. Uchylenie lub zmiana tych decyzji, stwierdzenie ich nieważności 
oraz wznowienie postępowania mogą nastąpić tylko w przypadkach przewidzianych
w niniejszej ustawie oraz w ustawach podatkowych.
                               Art. 129.
Postępowanie podatkowe jest jawne wyłącznie dla stron.
                               Rozdział 2
    Wyłączenie pracownika organu podatkowego oraz organu podatkowego
                                    
                               Art. 130.
§ 1. Pracownik urzędu skarbowego, urzędu gminy (miasta), izby skarbowej, 
    Ministerstwa Finansów oraz członek samorządowego kolegium odwoławczego
    podlega wyłączeniu od załatwiania spraw dotyczących zobowiązań 
    podatkowych oraz innych spraw normowanych przepisami prawa podatkowego,
    w których:
   1) jest stroną,
   2) stroną jest jego małżonek, rodzeństwo, wstępny oraz zstępny,
   3) stronami są osoby związane z nim z tytułu przysposobienia, opieki lub 
     kurateli,
   4) był świadkiem lub biegłym albo był lub jest przedstawicielem podatnika,
     albo w których przedstawicielem podatnika jest jedna z osób wymienionych
     w pkt 2 i 3,
   5) brał udział w wydaniu zaskarżonej decyzji,
   6) zaistniały okoliczności, w związku z którymi wszczęto przeciw niemu 
     postępowanie służbowe, dyscyplinarne lub karne,
   7) stroną jest osoba pozostająca wobec niego w stosunku nadrzędności 
     służbowej.
§ 2. Przyczyny wyłączenia od załatwienia sprawy trwają także po ustaniu małżeństwa,
    przysposobienia, opieki lub kurateli.
§ 3. Bezpośredni przełożony pracownika jest obowiązany na jego żądanie lub 
    na żądanie strony albo z urzędu wyłączyć go od udziału w postępowaniu, 
    jeżeli zostanie uprawdopodobnione istnienie okoliczności nie wymienionych
    w § 1, które mogą wywołać wątpliwości co do bezstronności pracownika.
§ 4. Jeżeli nastąpi wyłączenie pracownika, naczelnik urzędu skarbowego, 
    wójt, burmistrz (prezydent miasta), dyrektor izby skarbowej lub Minister 
    Finansów wyznaczają innego pracownika do prowadzenia sprawy.
§ 5. W przypadku wyłączenia członka samorządowego kolegium odwoławczego
    jego przewodniczący lub etatowy członek kolegium wyznaczają osobę 
    uprawnioną do zastąpienia osoby wyłączonej. Jeżeli samorządowe kolegium
    odwoławcze na skutek wyłączenia jego członków nie może załatwić 
    sprawy z braku wymaganego kworum, Minister Finansów wyznacza do 
    załatwienia sprawy samorządowe kolegium odwoławcze w innym województwie.
                               Art. 131.
§ 1. Urząd skarbowy podlega wyłączeniu od załatwiania spraw dotyczących 
    zobowiązań podatkowych lub innych spraw normowanych przepisami 
    prawa podatkowego, w przypadku, gdy sprawa dotyczy:
   1) naczelnika urzędu skarbowego albo jego zastępcy,
   2) dyrektora izby skarbowej albo jego zastępcy,
   3) małżonka, rodzeństwa, wstępnych lub zstępnych osób wymienionych w 
     pkt 1 albo 2,
   4) osoby związanej stosunkiem przysposobienia, opieki lub kurateli z osobą
     wymienioną w pkt 1 albo 2.
§ 2. W przypadku wyłączenia urzędu skarbowego z przyczyn określonych w:
   1) § 1 pkt 1, a także pkt 3 lub 4 w związku z pkt 1 - sprawę załatwia 
     urząd skarbowy wyznaczony przez właściwą izbę skarbową,
   2) § 1 pkt 2, a także pkt 3 lub 4 w związku z pkt 2 - sprawę załatwia 
     urząd skarbowy wyznaczony przez Ministra Finansów.
                               Art. 132.
§ 1. Wójt lub burmistrz (prezydent miasta) podlegają wyłączeniu od załatwiania
    spraw dotyczących ich zobowiązań podatkowych, a także ulg, odroczeń,
    umorzeń lub zaniechania poboru należności związanych z tymi 
    zobowiązaniami.
§ 2. Przepis § 1 stosuje się również do spraw dotyczących:
   1) małżonka, rodzeństwa, wstępnych lub zstępnych wójta, burmistrza (prezydenta
     miasta),
   2) osób związanych stosunkiem przysposobienia, opieki lub kurateli z osobami
     wymienionymi w pkt 1 lub w § 1.
§ 3. W przypadku wyłączenia organu, o którym mowa w § 1, samorządowe 
    kolegium odwoławcze wyznacza organ właściwy do załatwiania sprawy.
                                    
                               Rozdział 3
                                 Strona
                                    
                               Art. 133.
Stroną w postępowaniu podatkowym jest każdy, kto żąda czynności organu 
podatkowego, do kogo czynność organu podatkowego się odnosi lub czyjego 
interesu działanie organu podatkowego chociażby pośrednio dotyczy.
                                    
                               Art. 134.
§ 1. Stroną w postępowaniu podatkowym jest podatnik, płatnik, inkasent lub 
    ich następcy prawni, a także osoby trzecie wymienione w art. 110-117.
§ 2. Stroną w postępowaniu podatkowym może być również osoba fizyczna, 
    osoba prawna lub jednostka organizacyjna nie mająca osobowości prawnej,
    inna niż wymieniona w § 1, jeżeli zgodnie z przepisami prawa podatkowego,
    przed powstaniem obowiązku podatkowego, ciążą na niej 
    szczególne obowiązki lub zamierza skorzystać z uprawnień wynikających 
    z tego prawa.
                               Art. 135.
§ 1. Zdolność prawną i zdolność do czynności prawnych strony ocenia się 
    według przepisów prawa cywilnego, o ile przepisy szczególne nie stanowią
    inaczej.
§ 2. Osoby fizyczne nie posiadające zdolności do czynności prawnych działają 
    przez swych ustawowych przedstawicieli.
§ 3. Strona nie będąca osobą fizyczną działa przez swego ustawowego przedstawiciela
    albo przez właściwy do tego organ.
§ 4. W razie śmierci strony w toku postępowania w sprawach dotyczących 
    praw lub obowiązków podlegających dziedziczeniu na miejsce dotychczasowej
    strony wstępują jej następcy prawni.
§ 5. Przepis § 4 stosuje się odpowiednio do następców prawnych, o których 
    mowa w art. 93 i 94.
                               Art. 136.
Strona może działać przez pełnomocnika, chyba że charakter czynności wymaga
jej osobistego działania.
                               Art. 137.
§ 1. Pełnomocnikiem strony może być osoba fizyczna mająca pełną zdolność 
    do czynności prawnych.
§ 2. Pełnomocnictwo powinno być udzielone na piśmie lub zgłoszone ustnie 
    do protokółu.
§ 3. Pełnomocnik dołącza do akt oryginał lub urzędowo poświadczony odpis 
    pełnomocnictwa. Adwokat, radca prawny lub doradca podatkowy może 
    sam uwierzytelnić odpis udzielonego mu pełnomocnictwa.
§ 4. W zakresie nie uregulowanym w § 1-3 stosuje się przepisy prawa cywilnego.
                               Art. 138.
§ 1. Organ podatkowy wystąpi do sądu z wnioskiem o wyznaczenie przedstawiciela
    dla osoby niezdolnej do czynności prawnych lub osoby nieobecnej,
    jeżeli przedstawiciel nie został już wyznaczony.
§ 2. W przypadku konieczności podjęcia niezbędnych czynności organ podatkowy
    wyznacza dla osoby nieobecnej przedstawiciela uprawnionego do 
    działania w postępowaniu do czasu wyznaczenia dla niej przedstawiciela 
    przez sąd.
§ 3. Jeżeli osoba prawna lub jednostka organizacyjna nie mająca osobowości 
    prawnej nie może prowadzić swoich spraw wskutek braku powołanych 
    do tego organów, sąd, na wniosek organu podatkowego, może ustanowić 
    dla niej kuratora.
                                    
                               Rozdział 4
                           Załatwianie spraw
                                    
                               Art. 139.
§ 1. Załatwienie sprawy wymagającej przeprowadzenia postępowania wyjaśniającego
    powinno nastąpić bez zbędnej zwłoki, jednak nie później niż w 
    ciągu miesiąca od dnia wszczęcia postępowania, chyba że przepisy niniejszej
    ustawy stanowią inaczej.
§ 2. Niezwłocznie powinny być załatwiane sprawy, które mogą być rozpatrzone
    na podstawie dowodów przedstawianych przez stronę łącznie z żądaniem
    wszczęcia postępowania.
§ 3. Załatwienie sprawy w postępowaniu odwoławczym powinno nastąpić nie 
    później niż w ciągu 2 miesięcy od dnia otrzymania odwołania przez organ
    odwoławczy.
§ 4. Do terminów określonych w § 1-3 nie wlicza się terminów przewidzianych
    w przepisach prawa podatkowego dla dokonania określonych czynności,
    okresów zawieszenia postępowania oraz okresów opóźnień spowodowanych
    z winy strony albo z przyczyn niezależnych od organu.
                               Art. 140.
§ 1. O każdym przypadku niezałatwienia sprawy we właściwym terminie organ
    podatkowy obowiązany jest zawiadomić stronę, podając przyczyny 
    niedotrzymania terminu i wskazując nowy termin załatwienia sprawy.
§ 2. Ten sam obowiązek ciąży na organie podatkowym również w przypadku, 
    gdy niedotrzymanie terminu nastąpiło z przyczyn niezależnych od organu.
                               Art. 141.
§ 1. Na niezałatwienie sprawy we właściwym terminie lub ustalonym na podstawie
    art. 140 stronie służy skarga do organu podatkowego wyższego 
    stopnia.
§ 2. Organ podatkowy wymieniony w § 1, uznając skargę za uzasadnioną, wyznacza
    dodatkowy termin załatwienia sprawy oraz zarządza wyjaśnienie 
    przyczyn i ustalenie osób winnych niezałatwienia sprawy w terminie, a w 
    razie potrzeby podejmuje środki zapobiegające naruszaniu terminów załatwiania
    spraw w przyszłości.
                               Art. 142.
Pracownik organu podatkowego, który z nieuzasadnionych przyczyn nie załatwił
sprawy w terminie lub nie dopełnił obowiązku wynikającego z art. 140 albo 
nie załatwił sprawy w dodatkowym terminie ustalonym zgodnie z art. 141 § 2, 
podlega odpowiedzialności porządkowej lub dyscyplinarnej albo innej odpowiedzialności
przewidzianej przepisami prawa.
                                    
                               Art. 143.
§ 1. Organ podatkowy może upoważnić pracownika kierowanej jednostki organizacyjnej
    do załatwiania spraw w jego imieniu i w ustalonym zakresie, 
    a w szczególności do wydawania decyzji, postanowień i zaświadczeń.
§ 2. Upoważnienie, o którym mowa w § 1, może być udzielone również:
   1) pracownikom urzędu skarbowego - przez naczelnika urzędu skarbowego,
   2) pracownikom izby skarbowej - przez dyrektora izby skarbowej.
§ 3. Upoważnienie udzielane jest w formie pisemnej.
                                    
                               Rozdział 5
                               Doręczenia
                                    
                               Art. 144.
Organ podatkowy doręcza pisma za pokwitowaniem przez pocztę, przez swoich
pracowników lub przez upoważnione osoby.
                               Art. 145.
§ 1. Pisma doręcza się stronie, a gdy strona działa przez przedstawiciela - 
    temu przedstawicielowi.
§ 2. Jeżeli strona ustanowiła pełnomocnika, pisma doręcza się pełnomocnikowi.
                               Art. 146.
§ 1. W toku postępowania strona oraz jej przedstawiciel lub pełnomocnik 
    mają obowiązek zawiadomić organ podatkowy o każdej zmianie swego 
    adresu.
§ 2. W razie zaniedbania obowiązku określonego w § 1, pismo uznaje się za 
    doręczone pod dotychczasowym adresem, a organ podatkowy pozostawia 
    pismo w aktach sprawy.
                               Art. 147.
§ 1. W razie wyjazdu za granicę na okres co najmniej 6 miesięcy, strona 
    obowiązana jest do ustanowienia pełnomocnika do spraw doręczeń.
§ 2. Obowiązek, o którym mowa w § 1, ciąży również na zagranicznych osobach
    fizycznych, jeżeli nie mają na terytorium Rzeczypospolitej Polskiej 
    miejsca stałego pobytu.
§ 3. Ustanowienie pełnomocnika do spraw doręczeń zgłaszane jest organowi 
    podatkowemu właściwemu w sprawie.
§ 4. W razie niedopełnienia obowiązków przewidzianych w § 1-3 pismo uważa
    się za doręczone:
   1) pod dotychczasowym adresem - w przypadku, o którym mowa w § 1,
   2) pod adresem ostatniego czasowego pobytu - w przypadku, o którym 
     mowa w § 2.
                               Art. 148.
§ 1. Pisma doręcza się osobom fizycznym w ich mieszkaniu lub miejscu pracy.
§ 2. Pisma mogą być również doręczane:
   1) w siedzibie organu podatkowego,
   2) w miejscu pracy adresata - osobie upoważnionej do odbioru korespondencji.
§ 3. W razie niemożności doręczenia pisma w sposób określony w § 1 i 2, a 
    także w innych uzasadnionych przypadkach pisma doręcza się w każdym 
    miejscu, gdzie się adresata zastanie.
                               Art. 149.
W przypadku nieobecności adresata w mieszkaniu pisma doręcza się za pokwitowaniem
pełnoletniemu domownikowi, sąsiadowi lub dozorcy domu, gdy 
osoby te podjęły się oddania pisma adresatowi. O doręczeniu pisma sąsiadowi 
lub dozorcy umieszcza się zawiadomienie na drzwiach mieszkania adresata.
                               Art. 150.
§ 1. W razie niemożności doręczenia pisma w sposób wskazany w art. 148 lub 
    149 organ podatkowy może wezwać publicznie adresata do odbioru pisma.
§ 2. Wezwanie publikowane jest dwukrotnie w dzienniku o zasięgu ogólnopolskim,
    w odstępie co najmniej 7 dni. Doręczenie uważa się za dokonane
    po upływie 7 dni od dnia ogłoszenia drugiego wezwania.
                                    
                               Art. 151.
Osobom prawnym oraz jednostkom organizacyjnym nie mającym osobowości 
prawnej pisma doręcza się w lokalu ich siedziby. Przepis art. 146 stosuje się 
odpowiednio.
                               Art. 152.
§ 1. Odbierający pismo potwierdza doręczenie pisma własnoręcznym podpisem,
    ze wskazaniem daty doręczenia.
§ 2. Jeżeli odbierający pismo nie może potwierdzić doręczenia lub uchyla się 
    od tego, doręczający sam stwierdza datę doręczenia oraz wskazuje osobę,
    która odebrała pismo, i przyczynę braku jej podpisu.
                               Art. 153.
§ 1. Jeżeli adresat odmawia przyjęcia pisma przesłanego mu przez pocztę lub 
    w inny sposób, pismo zwraca się nadawcy z adnotacją o odmowie jego 
    przyjęcia i datą odmowy. Pismo wraz z adnotacją włącza się do akt 
    sprawy.
§ 2. W przypadkach, o których mowa w § 1, uznaje się, że pismo doręczone 
    zostało w dniu odmowy jego przyjęcia przez adresata.
                               Art. 154.
§ 1. Pisma skierowane do osób prawnych oraz jednostek organizacyjnych nie 
    mających osobowości prawnej, które nie mają organów, doręcza się kuratorowi
    wyznaczonemu przez sąd.
§ 2. Pisma skierowane do osób fizycznych nie znanych z miejsca pobytu, dla 
    których sąd nie wyznaczył przedstawiciela, doręcza się przedstawicielowi 
    wyznaczonemu na podstawie art. 138 § 2.
§ 3. Pisma kierowane do osób korzystających ze szczególnych uprawnień wynikających
    z immunitetu dyplomatycznego lub konsularnego doręcza się 
    w sposób przewidziany w przepisach szczególnych, w umowach i przyjętych
    w zwyczajach międzynarodowych.
                                    
                               Rozdział 6
                                Wezwania
                                    
                               Art. 155.
§ 1. Organ podatkowy może wezwać stronę lub inne osoby do osobistego 
    stawienia się w celu złożenia wyjaśnień lub zeznań bądź dokonania określonej
    czynności.
§ 2. Jeżeli osoba wezwana nie może stawić się z powodu choroby, kalectwa 
    lub innej ważnej przyczyny, organ podatkowy może przyjąć wyjaśnienie 
    lub zeznanie albo dokonać czynności w miejscu pobytu tej osoby.
                                    
                               Art. 156.
§ 1. Wezwany jest obowiązany do osobistego stawienia się tylko na obszarze 
    województwa, w którym zamieszkuje lub przebywa.
§ 2. Jeżeli właściwym miejscowo do rozpatrzenia sprawy jest organ podatkowy
    mający siedzibę na obszarze województwa innego niż określone w § 
    1, osoba obowiązana do osobistego stawienia się może zastrzec, że chce 
    stawić się przed organem właściwym do rozpatrzenia sprawy.
§ 3. W przypadku wszczęcia postępowania podatkowego z urzędu organ podatkowy
    w postanowieniu o wszczęciu postępowania poucza stronę o 
    możliwości złożenia, w terminie 7 dni od dnia doręczenia postanowienia, 
    zastrzeżenia, o którym mowa w § 2.
                                    
                               Art. 157.
§ 1. Jeżeli postępowanie podatkowe prowadzone jest przez organ podatkowy, 
    którego siedziba nie znajduje się na obszarze województwa, w którym 
    zamieszkuje lub przebywa osoba obowiązana do osobistego stawiennictwa
    oraz jeżeli osoba ta nie złożyła zastrzeżenia, o którym mowa w art. 
    156 § 2, organ ten zwraca się do organu podatkowego właściwego ze 
    względu na miejsce zamieszkania lub pobytu tej osoby o wezwanie jej w 
    celu złożenia wyjaśnień lub zeznań albo dokonania innych czynności, 
    związanych z prowadzonym postępowaniem. 
§ 2. Zwracając się do innego organu podatkowego, organ prowadzący postępowanie
    określa okoliczności, które mają być przedmiotem wyjaśnień lub 
    zeznań albo czynności, jakie mają być dokonane.
                                    
                               Art. 158.
Przepisów art. 156 § 1 oraz art. 157 nie stosuje się w przypadkach, w których 
charakter sprawy lub czynności wymaga osobistego stawienia się przed organem
podatkowym prowadzącym postępowanie.
                                    
                               Art. 159.
§ 1. W wezwaniu należy wskazać:
   1) nazwę i adres organu podatkowego,
   2) imię i nazwisko osoby wzywanej,
   3) w jakiej sprawie i w jakim charakterze oraz w jakim celu osoba ta zostaje
     wezwana,
   4) czy osoba wezwana powinna stawić się osobiście lub przez pełnomocnika,
     czy też może złożyć wyjaśnienie lub zeznanie na piśmie,
   5) termin, do którego żądanie powinno być spełnione albo dzień, godzinę 
     i miejsce zgłoszenia się osoby wzywanej lub jej pełnomocnika,
   6) skutki prawne niezastosowania się do wezwania.
§ 2. Wezwanie powinno być podpisane przez pracownika organu podatkowego,
    z podaniem imienia, nazwiska i stanowiska służbowego osoby podpisującej.
                               Art. 160.
§ 1. W sprawach uzasadnionych ważnym interesem adresata lub gdy stan 
    sprawy tego wymaga, wezwania można dokonać telegraficznie lub telefonicznie
    albo przy użyciu innych środków łączności, z podaniem danych 
    wymienionych w art. 159 § 1.
§ 2. Wezwanie przekazane w sposób określony w § 1 powoduje skutki prawne
    tylko wtedy, gdy nie ma wątpliwości, że dotarło do adresata we właściwej
    treści i w odpowiednim terminie.
                               Rozdział 7
                                Terminy
                                    
                               Art. 161.
§ 1. Jeżeli początkiem terminu określonego w dniach jest pewne zdarzenie, 
    przy obliczaniu tego terminu nie uwzględnia się dnia, w którym zdarzenie 
    nastąpiło. Upływ ostatniego z wyznaczonej liczby dni uważa się za koniec 
    terminu.
§ 2. Terminy określone w tygodniach kończą się z upływem tego dnia w ostatnim
    tygodniu, który odpowiada początkowemu dniu terminu.
§ 3. Terminy określone w miesiącach kończą się z upływem tego dnia w ostatnim
    miesiącu, który odpowiada początkowemu dniu terminu, a gdyby 
    takiego dnia w ostatnim miesiącu nie było - w ostatnim dniu tego miesiąca.
§ 4. Jeżeli ostatni dzień terminu przypada na sobotę lub dzień ustawowo wolny
    od pracy, za ostatni dzień terminu uważa się następny dzień po dniu 
    lub dniach wolnych od pracy.
§ 5. Termin uważa się za zachowany, jeżeli przed jego upływem nadano pismo
    w polskiej placówce pocztowej albo złożono w polskim urzędzie konsularnym.
    Termin uważa się za zachowany również w przypadku, gdy 
    przed jego upływem żołnierz lub członek załogi statku morskiego złożył 
    je w dowództwie jednostki wojskowej lub kapitanowi statku, a także gdy 
    osoba pozbawiona wolności złożyła pismo w administracji zakładu karnego.
                                    
                               Art. 162.
§ 1. W razie uchybienia terminu należy przywrócić termin na wniosek zainteresowanego,
    jeżeli uprawdopodobni, że uchybienie nastąpiło bez jego 
    winy.
§ 2. Podanie o przywrócenie terminu należy wnieść w ciągu 7 dni od dnia 
    ustania przyczyny uchybienia terminowi. Jednocześnie z wniesieniem podania
    należy dopełnić czynności, dla której był określony termin.
§ 3. Przywrócenie terminu do złożenia podania przewidzianego w § 2 jest 
    niedopuszczalne.
§ 4. Przepisy § 1-3 stosuje się do terminów procesowych.
                                    
                               Art. 163.
§ 1. O przywróceniu terminu postanawia właściwy w sprawie organ podatkowy. 
§ 2. O przywróceniu terminu do wniesienia odwołania lub zażalenia postanawia
    organ podatkowy właściwy do rozpatrzenia odwołania lub zażalenia.
§ 3. Na postanowienie, o którym mowa w § 1, służy zażalenie.
                                    
                               Art. 164.
Przed rozpatrzeniem podania o przywrócenie terminu do wniesienia odwołania
lub zażalenia organ podatkowy pierwszej instancji, na żądanie strony, może
wstrzymać wykonanie decyzji lub postanowienia.
                                    
                               Rozdział 8
                         Wszczęcie postępowania
                                    
                               Art. 165.
§ 1. Postępowanie podatkowe wszczyna się na żądanie strony lub z urzędu.
§ 2. Wszczęcie postępowania z urzędu następuje w formie postanowienia.
§ 3. Datą wszczęcia postępowania na żądanie strony jest dzień doręczenia 
    żądania organowi podatkowemu.
§ 4. Datą wszczęcia postępowania z urzędu jest dzień doręczenia stronie postanowienia
    o wszczęciu postępowania.
                               Art. 166.
§ 1. W sprawach, w których prawa i obowiązki stron wynikają z tego samego 
    stanu faktycznego oraz z tej samej podstawy prawnej i w których właściwy
    jest ten sam organ podatkowy, można wszcząć i prowadzić jedno postępowanie
    dotyczące więcej niż jednej strony.
§ 2. W sprawie połączenia postępowań organ podatkowy wydaje postanowienie,
    na które służy zażalenie.
                               Art. 167.
§ 1. Do czasu wydania decyzji przez organ pierwszej instancji strona może 
    rozszerzyć zakres żądania lub zgłosić nowe żądanie, niezależnie od tego 
    czy żądanie to wynika z tej samej podstawy prawnej co dotychczasowe, 
    pod warunkiem, że dotyczy tego samego stanu faktycznego. 
§ 2. Odmowa uwzględnienia żądania w sprawie zmiany zakresu postępowania 
    następuje w formie postanowienia, na które służy zażalenie.
                                    
                               Art. 168.
§ 1. Podania (żądania, wyjaśnienia, odwołania, zażalenia) mogą być wnoszone 
    na piśmie, telegraficznie lub za pomocą dalekopisu, telefaksu, poczty 
    elektronicznej, a także ustnie do protokółu.
§ 2. Podanie powinno zawierać co najmniej treść żądania, wskazanie osoby, 
    od której pochodzi, oraz jej adresu, a także czynić zadość innym wymogom
    ustalonym w przepisach szczególnych.
§ 3. Podanie wniesione pisemnie albo ustnie do protokółu powinno być podpisane
    przez wnoszącego, a protokół ponadto przez pracownika, który 
    go sporządził. Jeżeli podanie wnosi osoba, która nie może lub nie umie 
    złożyć podpisu, podanie lub protokół podpisuje za nią inna osoba przez 
    nią upoważniona, czyniąc o tym wzmiankę obok podpisu.
§ 4. Organ podatkowy obowiązany jest potwierdzić wniesienie podania, jeżeli 
    wnoszący je tego zażąda.
                               Art. 169.
§ 1. Jeżeli podanie nie spełnia wymogów określonych przepisami prawa, organ
    podatkowy wzywa wnoszącego podanie do usunięcia braków w terminie
    7 dni, z pouczeniem, że niewypełnienie tego warunku spowoduje 
    pozostawienie podania bez rozpatrzenia.
§ 2. Przepis § 1 stosuje się również, jeżeli strona nie wniosła opłat, które 
    zgodnie z odrębnymi przepisami powinny zostać uiszczone z góry.
§ 3. Organ podatkowy rozpatrzy jednak podanie nie spełniające warunku, o 
    którym mowa w § 2, jeżeli:
   1) za niezwłocznym rozpatrzeniem podania przemawiają względy społeczne
     lub ważny interes strony,
   2) wniesienie podania stanowi czynność, dla której jest ustanowiony termin 
     zawity,
   3) podanie wniosła osoba zamieszkała za granicą.
§ 4. Organ podatkowy wydaje decyzję w sprawie pozostawienia podania bez 
    rozpatrzenia.
                               Art. 170.
§ 1. Jeżeli organ podatkowy, do którego podanie wniesiono, jest niewłaściwy 
    w sprawie, powinien niezwłocznie przekazać je organowi właściwemu, 
    zawiadamiając o tym wnoszącego podanie.
§ 2. Podanie wniesione do organu niewłaściwego przed upływem terminu 
    określonego przepisami prawa uważa się za wniesione z zachowaniem 
    terminu.
                               Art. 171.
§ 1. Jeżeli podanie dotyczy kilku spraw podlegających załatwieniu przez różne
    organy, organ podatkowy, do którego wniesiono podanie, rozpatruje 
    sprawę należącą do jego właściwości rzeczowej. Równocześnie organ podatkowy
    zawiadamia wnoszącego podanie, że w sprawach innych powinien
    wnieść odrębne podanie do właściwego organu, informując go o treści
    art. 66 § 2 Kodeksu postępowania administracyjnego.
§ 2. Jeżeli organ podatkowy otrzyma podanie złożone zgodnie z zawiadomieniem,
    o którym mowa w art. 66 § 1 Kodeksu postępowania administracyjnego,
    w terminie 14 dni od dnia doręczenia zawiadomienia, podanie 
    uważa się za złożone w dniu wniesienia pierwszego podania, z tym że nie 
    wywołuje ono skutków w postaci skrócenia terminów określonych w art. 
    139 § 1 i 3.
§ 3. Jeżeli podanie wniesiono do organu niewłaściwego, a organu właściwego 
    nie można ustalić na podstawie danych zawartych w podaniu, albo gdy z 
    podania wynika, że właściwym w sprawie jest sąd, organ podatkowy 
    zwraca podanie osobie, która je wniosła, z odpowiednim pouczeniem.
                               Rozdział 9
                         Protokoły i adnotacje
                                    
                               Art. 172.
§ 1. Organ podatkowy sporządza zwięzły protokół z każdej czynności postępowania
    mającej istotne znaczenie dla rozstrzygnięcia sprawy, chyba że 
    czynność została w inny sposób utrwalona na piśmie.
§ 2. W szczególności sporządza się protokół:
   1) przyjęcia wniesionego ustnie podania,
   2) przesłuchania strony, świadka i biegłego,
   3) oględzin i ekspertyz dokonywanych przy udziale pracownika organu 
     podatkowego,
   4) ustnego ogłoszenia postanowienia.
                               Art. 173.
§ 1. Protokół sporządza się tak, aby z jego treści wynikało, kto, kiedy, gdzie i 
    jakich czynności dokonał, kto i w jakim charakterze był przy nich obecny, 
    co i w jaki sposób w wyniku tych czynności ustalono i jakie uwagi zgłosiły 
    obecne osoby.
§ 2. Protokół odczytuje się wszystkim osobom obecnym, biorącym udział w 
    czynności urzędowej, które powinny następnie protokół podpisać. Odmowę
    lub brak podpisu którejkolwiek osoby należy omówić w protokóle.
                               Art. 174.
§ 1. Protokół przesłuchania powinien być odczytany i przedłożony do podpisu 
    osobie zeznającej niezwłocznie po złożeniu zeznania.
§ 2. W protokółach przesłuchania osoby, która złożyła zeznanie w języku obcym,
    należy podać w przekładzie na język polski treść złożonego zeznania
    oraz wskazać osobę i adres tłumacza, który dokonał przekładu. Tłumacz
    powinien podpisać protokół przesłuchania.
                               Art. 175.
Organ podatkowy może zezwolić na dołączenie do protokółu zeznania na piśmie
podpisanego przez zeznającego oraz innych dokumentów mających znaczenie
dla sprawy.
                               Art. 176.
Skreśleń i poprawek w protokóle należy tak dokonywać, aby wyrazy skreślone 
i poprawione były czytelne. Dokonanie skreśleń i poprawek powinno być potwierdzone
w protokóle przed jego podpisaniem.
                               Art. 177.
Czynności organu podatkowego, z których nie sporządza się protokółu, a które 
mają znaczenie dla sprawy lub toku postępowania, utrwala się w aktach w formie
adnotacji podpisanej przez pracownika dokonującego tych czynności.
                              Rozdział 10
                           Udostępnianie akt
                                    
                               Art. 178.
§ 1. W każdym stadium postępowania organ podatkowy obowiązany jest 
    umożliwić stronie przeglądanie akt sprawy oraz sporządzanie z nich notatek,
    kopii lub odpisów.
§ 2. Czynności określone w § 1 dokonywane są w lokalu organu podatkowego 
    w obecności pracownika tego organu.
§ 3. Strona może żądać uwierzytelnienia odpisów lub kopii akt sprawy lub 
    wydania jej z akt sprawy uwierzytelnionych odpisów, jeżeli jest to uzasadnione
    jej ważnym interesem.
                                    
                               Art. 179.
§ 1. Przepisów art. 178 nie stosuje się do znajdujących się w aktach sprawy 
    dokumentów objętych ochroną tajemnicy państwowej, a także do innych 
    dokumentów, które organ podatkowy wyłączy z akt sprawy ze względu 
    na interes publiczny.
§ 2. Odmowa umożliwienia stronie zapoznania się z dokumentami, o których 
    mowa w § 1, sporządzania z nich notatek, kopii i odpisów, uwierzytelniania
    odpisów i kopii lub wydania uwierzytelnionych odpisów następuje w 
    drodze postanowienia.
§ 3. Na postanowienie, o którym mowa w § 2, służy zażalenie.
                              Rozdział 11
                                 Dowody
                                    
                               Art. 180.
§ 1. Jako dowód należy dopuścić wszystko, co może przyczynić się do wyjaśnienia
    sprawy, a nie jest sprzeczne z prawem. W szczególności dowodem 
    mogą być księgi podatkowe oraz inne dokumenty, zeznania świadków, 
    opinie biegłych oraz materiały i informacje zebrane w wyniku oględzin.
§ 2. Jeżeli przepis prawa nie wymaga urzędowego potwierdzenia określonych 
    faktów lub stanu prawnego w drodze zaświadczenia, organ podatkowy 
    odbiera od strony, na jej wniosek, oświadczenie złożone pod rygorem 
    odpowiedzialności karnej za fałszywe zeznania; przepis art. 196 § 3 stosuje
    się odpowiednio.
                               Art. 181.
Dowodami w postępowaniu podatkowym są również:
   1) deklaracje, które zgodnie z przepisami prawa podatkowego, zostały 
     złożone przez stronę,
   2) informacje podatkowe pochodzące ze źródeł określonych w art. 82 § 1 i 
     2 oraz w art. 84 § 1,
   3) inne dokumenty zgromadzone w toku czynności sprawdzających lub 
     kontroli podatkowej.
                                    
                               Art. 182.
§ 1. Banki, na pisemne żądanie naczelnika urzędu skarbowego wydane w 
    związku z postępowaniem podatkowym wszczętym przez urząd skarbowy, 
    są obowiązane do sporządzania i przekazywania informacji dotyczących 
    strony postępowania w zakresie:
   1) posiadanych rachunków bankowych lub rachunków oszczędnościowych, 
     liczby tych rachunków, a także obrotów i stanów tych rachunków,
   2) posiadanych rachunków pieniężnych lub rachunków papierów wartościowych,
     liczby tych rachunków, a także obrotów i stanów tych rachunków,
   3) zawartych umów kredytowych lub umów pożyczek pieniężnych, a także 
     umów depozytowych,
   4) nabytych za pośrednictwem banków akcji Skarbu Państwa lub obligacji 
     Skarbu Państwa, a także obrotu tymi papierami wartościowymi,
   5) obrotu wydawanymi przez banki certyfikatami depozytowymi lub innymi 
     papierami wartościowymi.
§ 2. Przepisy § 1 pkt 2 i 4 stosuje się również do domów maklerskich.
§ 3. Towarzystwa funduszy powierniczych i towarzystwa funduszy inwestycyjnych,
    na pisemne żądanie naczelnika urzędu skarbowego, są obowiązane 
    do sporządzania informacji o umorzonych jednostkach uczestnictwa. 
    Przepis § 1 w części dotyczącej wystąpienia z żądaniem stosuje się odpowiednio.
                               Art. 183.
Z żądaniem sporządzenia i przekazania informacji, o których mowa w art. 182, 
naczelnik urzędu skarbowego może wystąpić po uprzednim wezwaniu do 
udzielenia informacji z tego zakresu albo do upoważnienia urzędu skarbowego 
do wystąpienia do instytucji finansowych o przekazanie tych informacji, a strona
w wyznaczonym terminie:
   1) nie udzieliła informacji,
   2) nie upoważniła urzędu skarbowego do wystąpienia do instytucji finansowych
     o przekazanie informacji.
   
                               Art. 184.
§ 1. Występując z żądaniem, o którym mowa w art. 182, naczelnik urzędu 
    skarbowego powinien zwracać szczególną uwagę na zasadę szczególnego 
    zaufania pomiędzy instytucjami finansowymi a ich klientami.
§ 2. W żądaniu naczelnik urzędu skarbowego określa zakres informacji oraz 
    termin ich przekazania. Przepis art. 82 § 4 stosuje się odpowiednio.
§ 3. Żądanie zawiera ponadto:
   1) wskazanie przesłanek uzasadniających konieczność uzyskania informacji 
     objętych żądaniem,
   2) dowody potwierdzające, że strona:
       a) odmówiła udzielenia informacji lub
       b) nie wyraziła zgody na udzielenie urzędowi skarbowemu upoważnienia
         do zażądania tych informacji, lub
       c) w terminie określonym przez urząd skarbowy nie udzieliła informacji
         albo upoważnienia.
§ 4. Odpis żądania naczelnik urzędu skarbowego przekazuje dyrektorowi 
    nadrzędnej izby skarbowej.
                               Art. 185.
Instytucje finansowe wymienione w art. 182 odmawiają udzielenia informacji, 
jeżeli żądanie naczelnika urzędu skarbowego nie spełnia wymogów formalnych 
określonych w art. 184 § 2 i 3.
                                    
                               Art. 186.
§ 1. Jeżeli strona, mimo ciążącego na niej obowiązku, nie złożyła deklaracji, 
    organ podatkowy może zażądać dopełnienia tego obowiązku.
§ 2. W razie wątpliwości co do rzetelności złożonej deklaracji organ podatkowy
    wzywa podatnika do udzielenia niezbędnych wyjaśnień lub uzupełnienia
    deklaracji, wyznaczając mu odpowiedni termin oraz wskazując 
    przyczyny, ze względu na które dane zawarte w deklaracji podaje się w 
    wątpliwość.
                                    
                               Art. 187.
§ 1. Organ podatkowy jest obowiązany zebrać i w sposób wyczerpujący rozpatrzyć
    cały materiał dowodowy.
§ 2. Organ podatkowy może w każdym stadium postępowania zmienić, uzupełnić
    lub uchylić swoje postanowienie dotyczące przeprowadzenia dowodu.
§ 3. Fakty powszechnie znane oraz fakty znane organowi podatkowemu z 
    urzędu nie wymagają dowodu. Fakty znane organowi podatkowemu z 
    urzędu należy zakomunikować stronie.
                               Art. 188.
Żądanie strony dotyczące przeprowadzenia dowodu należy uwzględnić, jeżeli 
przedmiotem dowodu są okoliczności mające znaczenie dla sprawy, chyba że 
okoliczności te stwierdzone są wystarczająco innym dowodem.
                               Art. 189.
§ 1. Organ podatkowy może wyznaczyć stronie termin do przedstawienia dowodu
    będącego w jej posiadaniu.
§ 2. Termin ustala się uwzględniając charakter dowodu i stan postępowania, 
    przy czym nie może on być krótszy niż 3 dni.
                               Art. 190.
§ 1. Strona powinna być zawiadomiona o miejscu i terminie przeprowadzenia 
    dowodu z zeznań świadków, opinii biegłych lub oględzin przynajmniej na 
    7 dni przed terminem.
§ 2. Strona ma prawo brać udział w przeprowadzaniu dowodu, może zadawać
    pytania świadkom i biegłym oraz składać wyjaśnienia.
                               Art. 191.
Organ podatkowy ocenia na podstawie zebranego materiału dowodowego, czy 
dana okoliczność została udowodniona.
                               Art. 192.
Okoliczność faktyczna może być uznana za udowodnioną, jeżeli strona miała 
możliwość wypowiedzenia się co do przeprowadzonych dowodów.
                               Art. 193.
§ 1. Księgi podatkowe prowadzone rzetelnie i w sposób niewadliwy stanowią 
    dowód tego, co wynika z zawartych w nich zapisów.
§ 2. Księgi podatkowe uważa się za rzetelne, jeżeli dokonywane w nich zapisy 
    odzwierciedlają stan rzeczywisty.
§ 3. Za niewadliwe uważa się księgi podatkowe prowadzone zgodnie z zasadami
    wynikającymi z odrębnych przepisów.
§ 4. Organ podatkowy nie uznaje za dowód w rozumieniu przepisu § 1 ksiąg 
    podatkowych, które są prowadzone nierzetelnie lub w sposób wadliwy.
§ 5. Organ podatkowy uznaje jednak za dowód księgi podatkowe, które prowadzone
    są w sposób wadliwy, jeżeli wady nie mają istotnego znaczenia 
    dla sprawy.
§ 6. Jeżeli organ podatkowy stwierdzi, że księgi podatkowe są prowadzone 
    nierzetelnie lub w sposób wadliwy, to w protokóle badania ksiąg określa, 
    za jaki okres i w jakiej części nie uznaje ksiąg za dowód tego, co wynika 
    z zawartych w nich zapisów. 
§ 7. Odpis protokółu, o którym mowa w § 6, organ podatkowy doręcza stronie.
§ 8. Strona, w terminie 14 dni od dnia doręczenia protokółu, może wnieść 
    zastrzeżenia do zawartych w nim ustaleń, przedstawiając jednocześnie 
    dowody, które umożliwią organowi podatkowemu prawidłowe określenie 
    podstawy opodatkowania.
                                    
                               Art. 194.
§ 1. Dokumenty urzędowe sporządzone w formie określonej przepisami prawa
    przez powołane do tego organy administracji publicznej stanowią dowód
    tego, co zostało w nich urzędowo stwierdzone.
§ 2. Przepis § 1 stosuje się odpowiednio do dokumentów urzędowych sporządzonych
    przez inne jednostki, jeżeli na podstawie odrębnych przepisów 
    uprawnione są do ich wydawania.
§ 3. Przepisy § 1 i 2 nie wyłączają możliwości przeprowadzenia dowodu przeciwko
    treści dokumentów wymienionych w tych przepisach.
                               Art. 195.
Świadkami nie mogą być:
   1) osoby niezdolne do postrzegania lub komunikowania swych spostrzeżeń,
   2) osoby obowiązane do zachowania tajemnicy państwowej lub służbowej 
     na okoliczności objęte tajemnicą, jeżeli nie zostały, w trybie określonym 
     obowiązującymi przepisami, zwolnione od obowiązku zachowania tej tajemnicy,
   3) duchowni prawnie uznanych wyznań - co do faktów objętych tajemnicą 
     spowiedzi.
                                    
                               Art. 196.
§ 1. Nikt nie ma prawa odmówić zeznań w charakterze świadka, z wyjątkiem 
    małżonka strony, wstępnych, zstępnych i rodzeństwa strony oraz powinowatych
    pierwszego stopnia, jak również osób pozostających ze stroną 
    w stosunku przysposobienia, opieki lub kurateli. Prawo odmowy zeznań 
    trwa także po ustaniu małżeństwa, przysposobienia, opieki lub kurateli.
§ 2. Świadek może odmówić odpowiedzi na pytania, gdy odpowiedź mogłaby 
    narazić jego lub jego bliskich wymienionych w § 1 na odpowiedzialność 
    karną, karną skarbową albo spowodować naruszenie obowiązku zachowania
    ustawowo chronionej tajemnicy zawodowej.
§ 3. Przed odebraniem zeznania organ podatkowy uprzedza świadka o prawie 
    odmowy zeznań i odpowiedzi na pytania oraz o odpowiedzialności za fałszywe
    zeznania.
§ 4. Minister Finansów, w porozumieniu z Ministrem Sprawiedliwości, określi, 
    w drodze rozporządzenia, sposób sporządzania oraz przechowywnia protokółów
    zeznań obejmujących okoliczności, na które rozciąga się obowiązek
    zachowania tajemnicy państwowej, służbowej lub zawodowej.
                               Art. 197.
§ 1. W przypadku gdy w sprawie wymagane są wiadomości specjalne, organ 
    podatkowy może powołać biegłego lub biegłych w celu wydania opinii.
§ 2. Do wyłączenia biegłego stosuje się odpowiednio przepisy art. 130 § 1 i 2. 
    W pozostałym zakresie do biegłych stosuje się przepisy dotyczące przesłuchania
    świadków.
                               Art. 198.
§ 1. Organ podatkowy może w razie potrzeby przeprowadzić oględziny.
§ 2. Jeżeli przedmiot oględzin znajduje się u osób trzecich, osoby te są obowiązane,
    na wezwanie organu podatkowego, do okazania tego przedmiotu.
                               Art. 199.
Jeżeli po wyczerpaniu środków dowodowych lub z powodu ich braku pozostały 
nie wyjaśnione fakty istotne dla rozstrzygnięcia sprawy, organ podatkowy przesłuchuje
stronę po wyrażeniu przez nią zgody. Do przesłuchania strony stosuje 
się przepisy dotyczące świadka.
                               Art. 200.
§ 1. Przed wydaniem decyzji organ podatkowy wyznacza stronie trzydniowy 
    termin do wypowiedzenia się w sprawie zebranego materiału dowodowego.
§ 2. Przepisu § 1 nie stosuje się w przypadku przewidzianym w art. 120 § 2.
                              Rozdział 12
                        Zawieszenie postępowania
                                    
                               Art. 201.
§ 1. Organ podatkowy zawiesza postępowanie:
   1) w razie śmierci strony, jeżeli postępowanie nie podlega umorzeniu jako 
     bezprzedmiotowe,
   2) gdy rozpatrzenie sprawy i wydanie decyzji jest uzależnione od rozstrzygnięcia
     zagadnienia wstępnego przez inny organ lub sąd,
   3) w razie śmierci przedstawiciela ustawowego strony,
   4) w razie utraty przez stronę lub jej ustawowego przedstawiciela zdolności
     do czynności prawnych,
   5) w sprawie dotyczącej odpowiedzialności osoby trzeciej - do dnia w którym
     decyzja, o której mowa w art. 108 § 2, stanie się ostateczna.
§ 2. Postanowienie w sprawie zawieszenia postępowania organ podatkowy 
    doręcza stronie lub jej spadkobiercom.
§ 3. Na postanowienie w sprawie zawieszenia postępowania służy zażalenie.
                               Art. 202.
Organ podatkowy, który z przyczyn określonych w art. 201 § 1 pkt 1, 3 lub 4 
zawiesił postępowanie, obowiązany jest podjąć niezbędne kroki w celu usunięcia
przeszkody do dalszego prowadzenia postępowania.
                               Art. 203.
§ 1. Organ podatkowy, który zawiesił postępowanie z przyczyny określonej w 
    art. 201 § 1 pkt 2, wzywa równocześnie stronę do wystąpienia w oznaczonym
    terminie do właściwego organu lub sądu o rozstrzygnięcie zagadnienia
    wstępnego, chyba że strona wykaże, że już zwróciła się w tej 
    sprawie do właściwego organu lub sądu.
§ 2. Jeżeli strona nie wystąpiła do właściwego organu lub sądu w wyznaczonym
    terminie, organ podatkowy z urzędu zwróci się do właściwego organu
    lub sądu o rozstrzygnięcie zagadnienia wstępnego.
                                    
                               Art. 204.
§ 1. Organ podatkowy, na wniosek strony, może zawiesić postępowanie w 
    sprawie udzielenia ulg w zapłacie zobowiązań podatkowych.
§ 2. Jeżeli w ciągu 3 lat od daty zawieszenia postępowania strona nie zwróci 
    się o jego podjęcie, żądanie wszczęcia postępowania uważa się za wycofane.
§ 3. W postanowieniu o zawieszeniu postępowania organ podatkowy poucza 
    stronę o treści § 2.
                                    
                                Art. 205.
§ 1. Gdy ustąpiły przyczyny uzasadniające zawieszenie postępowania, organ 
    podatkowy podejmuje postępowanie z urzędu lub na żądanie strony.
§ 2. Na postanowienie o odmowie podjęcia zawieszonego postępowania służy 
    stronie zażalenie.
                               Art. 206.
Zawieszenie postępowania wstrzymuje bieg terminów przewidzianych w niniejszym
dziale.
                                    
                              Rozdział 13
                                Decyzje
                                    
                               Art. 207.
§ 1. Organ podatkowy orzeka w sprawie w drodze decyzji, chyba że przepisy 
    niniejszej ustawy stanowią inaczej.
§ 2. Decyzja rozstrzyga sprawę co do jej istoty albo w inny sposób kończy postępowanie
    w danej instancji.
                               Art. 208.
§ 1. Gdy postępowanie z jakiejkolwiek przyczyny stało się bezprzedmiotowe, 
    organ podatkowy wydaje decyzję o umorzeniu postępowania.
§ 2. Organ podatkowy może umorzyć postępowanie, jeżeli wystąpi o to strona,
    na której żądanie postępowanie zostało wszczęte.
                               Art. 209.
§ 1. Jeżeli przepis prawa uzależnia wydanie decyzji od zajęcia stanowiska 
    przez inny organ, w tym wyrażenia opinii lub zgody albo wyrażenia stanowiska
    w innej formie, decyzję wydaje się po zajęciu stanowiska przez 
    ten organ.
§ 2. Organ podatkowy załatwiający sprawę, zwracając się do innego organu o 
    zajęcie stanowiska, zawiadamia o tym stronę.
§ 3. Organ, do którego zwrócono się o zajęcie stanowiska, obowiązany jest 
    przedstawić je niezwłocznie, jednak nie później niż w terminie 14 dni od 
    dnia doręczenia wystąpienia o zajęcie stanowiska.
§ 4. W zakresie nie uregulowanym w § 1-3 organ, o którym mowa w § 3, stosuje
    przepisy art. 106 § 4-6 Kodeksu postępowania administracyjnego.
                               Art. 210.
§ 1. Decyzja zawiera:
   1) oznaczenie organu podatkowego,
   2) datę jej wydania,
   3) oznaczenie strony,
   4) powołanie podstawy prawnej,
   5) rozstrzygnięcie,
   6) uzasadnienie faktyczne i prawne,
   7) pouczenie o trybie odwoławczym - jeżeli od decyzji służy odwołanie,
   8) podpis osoby upoważnionej, z podaniem imienia i nazwiska oraz stanowiska
     służbowego.
§ 2. Decyzja, w stosunku do której może zostać wniesione powództwo do sądu
    powszechnego lub skarga do sądu administracyjnego, zawiera ponadto
    pouczenie o możliwości wniesienia powództwa lub skargi.
§ 3. Przepisy prawa podatkowego mogą określać także inne składniki, które 
    powinna zawierać decyzja.
§ 4. Uzasadnienie faktyczne decyzji zawiera w szczególności wskazanie faktów,
    które organ uznał za udowodnione, dowodów, którym dał wiarę, 
    oraz przyczyn, dla których innym dowodom odmówił wiarygodności, uzasadnienie
    prawne zaś zawiera podstawę prawną decyzji z przytoczeniem 
    przepisów prawa.
§ 5. Można odstąpić od uzasadnienia decyzji, gdy uwzględnia ona w całości 
    żądanie strony. Nie dotyczy to decyzji wydanej na skutek odwołania bądź 
    na podstawie której przyznano ulgę w zapłacie podatku.
                               Art. 211.
Decyzję doręcza się stronie na piśmie.
                               Art. 212.
Organ podatkowy, który wydał decyzję, jest nią związany od chwili jej doręczenia.
                               Art. 213.
§ 1. Strona może w terminie 14 dni od dnia doręczenia decyzji zażądać jej 
    uzupełnienia co do rozstrzygnięcia bądź co do prawa odwołania, wniesienia
    w stosunku do decyzji powództwa do sądu powszechnego lub co 
    do skargi do sądu administracyjnego albo sprostowania zamieszczonego 
    w decyzji pouczenia w tych kwestiach.
§ 2. Uzupełnienie lub sprostowanie decyzji, o której mowa w § 1, następuje 
    w drodze decyzji.
§ 3. W przypadku wydania decyzji, o której mowa w § 2, termin do wniesienia
    odwołania lub skargi biegnie od dnia doręczenia tej decyzji.
                               Art. 214.
Nie może szkodzić stronie błędne pouczenie w decyzji co do prawa odwołania, 
wniesienia powództwa do sądu powszechnego lub skargi do sądu administracyjnego
albo brak takiego pouczenia.
                               Art. 215.
§ 1. Organ podatkowy może, z urzędu lub na żądanie strony, prostować w 
    drodze postanowienia błędy rachunkowe oraz inne oczywiste omyłki w 
    wydanej przez ten organ decyzji.
§ 2. Organ podatkowy, który wydał decyzję, na żądanie strony lub organu egzekucyjnego
    wyjaśnia w drodze postanowienia wątpliwości co do treści 
    decyzji.
§ 3. Na postanowienie w sprawie sprostowania i wyjaśnienia służy zażalenie.
                              Rozdział 14
                             Postanowienia
                                    
                               Art. 216.
§ 1. W toku postępowania organ podatkowy wydaje postanowienia.
§ 2. Postanowienia dotyczą poszczególnych kwestii wynikających w toku postępowania
    podatkowego, lecz nie rozstrzygają o istocie sprawy, chyba że 
    przepisy niniejszej ustawy stanowią inaczej.
                               Art. 217.
§ 1. Postanowienie zawiera:
   1) oznaczenie organu podatkowego,
   2) datę jego wydania,
   3) oznaczenie strony albo innych osób biorących udział w postępowaniu,
   4) powołanie podstawy prawnej,
   5) rozstrzygnięcie,
   6) pouczenie, czy i w jakim trybie służy na nie zażalenie lub skarga do sądu
     administracyjnego,
   7) podpis osoby upoważnionej, z podaniem imienia i nazwiska oraz stanowiska
     służbowego.
§ 2. Postanowienie zawiera uzasadnienie faktyczne i prawne, jeżeli służy na 
    nie zażalenie lub skarga do sądu administracyjnego oraz gdy wydane zostało
    na skutek zażalenia na postanowienie.
                               Art. 218.
Postanowienie, od którego służy zażalenie lub skarga do sądu administracyjnego,
doręcza się na piśmie.
                                    
                               Art. 219.
Do postanowień stosuje się odpowiednio przepisy art. 210 § 2-5 oraz art. 
212-215, a do postanowień, na które przysługuje zażalenie - również art. 
240-249 oraz art. 251 i 252, z tym że zamiast decyzji, o których mowa w art. 
243 § 3, art. 245 § 1, art. 248 § 3 i art. 251, wydaje się postanowienie.
                                    
                              Rozdział 15
                               Odwołania
                                    
                               Art. 220.
§ 1. Od decyzji organu podatkowego wydanej w pierwszej instancji służy odwołanie
    tylko do jednej instancji.
§ 2. Właściwy do rozpatrzenia odwołania jest organ podatkowy wyższego stopnia.
                               Art. 221.
W przypadku wydania decyzji w pierwszej instancji przez Ministra Finansów 
lub przez samorządowe kolegium odwoławcze odwołanie od decyzji rozpatruje 
ten sam organ podatkowy, stosując odpowiednio przepisy o postępowaniu odwoławczym.
                                    
                               Art. 222.
Odwołanie od decyzji organu podatkowego powinno zawierać zarzuty przeciw 
decyzji, określać istotę i zakres żądania będącego przedmiotem odwołania 
oraz wskazywać dowody uzasadniające to żądanie.
                               Art. 223.
§ 1. Odwołanie wnosi się do właściwego organu odwoławczego za pośrednictwem
    organu podatkowego, który wydał decyzję.
§ 2. Odwołanie wnosi się w terminie 14 dni od dnia doręczenia:
   1) decyzji stronie,
   2) zawiadomienia, o którym mowa w art. 103 § 1.
                               Art. 224.
§ 1. Wniesienie odwołania od decyzji organu podatkowego nie wstrzymuje jej 
    wykonania.
§ 2. Organ podatkowy ze względu na szczególnie ważny interes strony może 
    na jej wniosek postanowić o wstrzymaniu wykonania decyzji w całości lub 
    w części.
§ 3. Postanowienie, o którym mowa w § 2, podlega w każdym czasie uchyleniu
    przez organ, który je wydał, lub przez organ odwoławczy.
§ 4. Organ, który wydał postanowienie na podstawie § 2, przekazuje jego kopię
    organowi wyższego stopnia.
                                    
                               Art. 225.
Jeżeli odwołanie nie zostanie rozpatrzone w terminie określonym w art. 139 
§ 3, a decyzja do tego czasu nie zostanie wykonana w całości lub w części - jej 
wykonanie podlega wstrzymaniu z mocy prawa w granicach określonych w odwołaniu.
                                    
                               Art. 226.
§ 1. Jeżeli organ podatkowy, który wydał decyzję, uzna że odwołanie wniesione
    przez stronę zasługuje na uwzględnienie w całości, wyda nową decyzję,
    którą uchyli lub zmieni zaskarżoną decyzję.
§ 2. Od nowej decyzji służy stronie odwołanie.
                               Art. 227.
§ 1. Organ podatkowy, do którego wpłynęło odwołanie, przekazuje je wraz z 
    aktami sprawy właściwemu organowi odwoławczemu w terminie miesiąca 
    od dnia otrzymania odwołania, chyba że w tym terminie wyda decyzję na 
    podstawie art. 226.
§ 2. Organ podatkowy, przekazując sprawę, jest obowiązany ustosunkować się 
    do przedstawionych zarzutów.
                               Art. 228.
§ 1. Organ odwoławczy stwierdza w formie postanowienia:
   1) niedopuszczalność odwołania,
   2) uchybienie terminowi do wniesienia odwołania.
§ 2. Postanowienia w sprawach wymienionych w § 1 są ostateczne.
                               Art. 229.
Organ odwoławczy może przeprowadzić, na żądanie strony lub z urzędu, dodatkowe
postępowanie w celu uzupełnienia dowodów i materiałów w sprawie 
albo zlecić przeprowadzenie tego postępowania organowi, który wydał decyzję.
                               Art. 230.
§ 1. W przypadku, gdy w toku postępowania odwoławczego organ rozpatrujący
    odwołanie stwierdzi, że zobowiązanie podatkowe lub podstawa opodatkowania
    zostały ustalone lub określone w kwocie niższej, niż to wynika
    z przepisów prawa podatkowego, zwraca sprawę organowi podatkowemu
    pierwszej instancji w celu zmiany wydanej decyzji. Postanowienie o 
    przekazaniu sprawy organ odwoławczy doręcza stronie.
§ 2. Nowa decyzja wydawana jest zgodnie ze stanem prawnym obowiązującym
    w dniu powstania obowiązku podatkowego.
§ 3. Od nowej decyzji służy stronie odwołanie, które podlega rozpatrzeniu łącznie
    z odwołaniem wniesionym od zmienionej decyzji.
§ 4. Jeżeli strona nie złożyła odwołania od nowej decyzji, organ odwoławczy 
    rozpatruje odwołanie od decyzji, która uległa zmianie.
                               Art. 231.
W sprawach dotyczących ulg w zapłacie podatków organ podatkowy może wydać
decyzję na niekorzyść strony odwołującej się jedynie wówczas, gdy decyzja 
organu pierwszej instancji rażąco narusza prawo.
                               Art. 232.
Strona może cofnąć odwołanie przed wydaniem decyzji przez organ odwoławczy.
Organ odwoławczy nie uwzględni jednak cofnięcia odwołania, jeżeli prowadziłoby
to do utrzymania w mocy decyzji wydanej z naruszeniem przepisów 
uzasadniających jej uchylenie lub z innych przyczyn wadliwej.
                               Art. 233.
§ 1. Organ odwoławczy wydaje decyzję, w której:
   1) utrzymuje w mocy decyzję organu pierwszej instancji albo
   2) uchyla decyzję organu pierwszej instancji:
       a) w całości albo w części - i w tym zakresie orzeka co do istoty 
         sprawy bądź uchylając tę decyzję - umarza postępowanie w sprawie,
       b) w całości i sprawę przekazuje do ponownego rozpatrzenia właściwemu
         organowi podatkowemu, jeżeli decyzja organu pierwszej instancji
         została wydana z naruszeniem przepisów art. 239 lub 246, 
         albo
   3) umarza postępowanie odwoławcze.
§ 2. Organ odwoławczy może uchylić w całości decyzję organu pierwszej instancji
    i przekazać sprawę do ponownego rozpatrzenia przez ten organ, 
    jeżeli rozstrzygnięcie sprawy wymaga uprzedniego przeprowadzenia postępowania
    wyjaśniającego w całości lub w znacznej części. Przekazując 
    sprawę, organ ten może wskazać, jakie okoliczności należy wziąć pod 
    uwagę przy ponownym rozpatrzeniu sprawy.
                                    
                               Art. 234.
Organ odwoławczy nie może wydać decyzji na niekorzyść strony odwołującej 
się, chyba że zaskarżona decyzja rażąco narusza prawo lub interes społeczny.
                               Art. 235.
W sprawach nie uregulowanych w art. 220-234 w postępowaniu przed organami
odwoławczymi mają odpowiednie zastosowanie przepisy o postępowaniu 
przed organami pierwszej instancji.
                              Rozdział 16
                               Zażalenia
                                    
                               Art. 236.
§ 1. Na wydane w toku postępowania postanowienie służy zażalenie, gdy 
    ustawa tak stanowi.
§ 2. Zażalenie wnosi się w terminie 7 dni od dnia doręczenia:
   1) postanowienia stronie,
   2) zawiadomienia, o którym mowa w art. 103 § 1.
                                    
                               Art. 237.
Postanowienie, na które nie służy zażalenie, strona może zaskarżyć tylko w 
odwołaniu od decyzji.
                               Art. 238.
Wniesienie zażalenia nie wstrzymuje wykonania postanowienia, jednakże organ
podatkowy, który wydał postanowienie, może wstrzymać jego wykonanie, 
gdy uzna to za uzasadnione.
                               Art. 239.
W sprawach nie uregulowanych w niniejszym rozdziale do zażaleń mają odpowiednie
zastosowanie przepisy dotyczące odwołań.
                              Rozdział 17
                        Wznowienie postępowania
                                    
                               Art. 240.
§ 1. W sprawie zakończonej decyzją ostateczną wznawia się postępowanie, 
    jeżeli:
   1) dowody, na których podstawie ustalono istotne dla sprawy okoliczności 
     faktyczne, okazały się fałszywe,
   2) decyzja wydana została w wyniku przestępstwa,
   3) decyzja wydana została przez pracownika lub organ podatkowy, który 
     podlega wyłączeniu stosownie do art. 130-132,
   4) strona nie z własnej winy nie brała udziału w postępowaniu,
   5) wyjdą na jaw istotne dla sprawy nowe okoliczności faktyczne lub nowe 
     dowody istniejące w dniu wydania decyzji nie znane organowi, który 
     wydał decyzję,
   6) decyzja wydana została bez uzyskania wymaganego prawem stanowiska 
     innego organu,
   7) decyzja została wydana na podstawie innej decyzji lub orzeczenia sądu, 
     które zostały następnie uchylone lub zmienione w sposób mogący mieć 
     wpływ na treść wydanej decyzji.
§ 2. Jeżeli sfałszowanie dowodu lub popełnienie przestępstwa jest oczywiste, 
    a wznowienie postępowania jest niezbędne w celu ochrony interesu publicznego,
    postępowanie z przyczyn określonych w § 1 pkt 1 lub 2 może 
    być wznowione również przed wydaniem przez sąd lub inny organ orzeczenia
    stwierdzającego sfałszowanie dowodu lub popełnienie przestępstwa.
§ 3. Z przyczyn określonych w § 1 pkt 1 i 2 można wznowić postępowanie 
    także w przypadku, gdy postępowanie przed sądem lub innym organem 
    nie może być wszczęte na skutek upływu czasu lub z innych przyczyn, 
    określonych w przepisach prawa.
                               Art. 241.
§ 1. Wznowienie postępowania następuje z urzędu lub na żądanie strony. 
§ 2. Wznowienie postępowania z przyczyny określonej w art. 240 § 1 pkt 4 
    następuje tylko na żądanie strony.
                               Art. 242.
§ 1. W przypadku zaistnienia okoliczności, o której mowa w art. 240 § 1 pkt 
    4, podanie o wznowienie postępowania składa się w terminie miesiąca od 
    dnia powzięcia wiadomości o wydaniu decyzji.
§ 2. Podanie złożone po upływie terminu określonego w § 1 nie podlega rozpatrzeniu.
                               Art. 243.
§ 1. Wznowienie postępowania następuje w drodze postanowienia.
§ 2. Postanowienie stanowi podstawę do przeprowadzenia przez właściwy organ
    postępowania co do przesłanek wznowienia oraz co do rozstrzygnięcia
    istoty sprawy.
§ 3. Odmowa wznowienia postępowania następuje w drodze decyzji.
                               Art. 244.
§ 1. Organem właściwym w sprawach wymienionych w art. 243 jest organ, 
    który wydał w sprawie decyzję w ostatniej instancji.
§ 2. Jeżeli przyczyną wznowienia postępowania jest działanie organu wymienionego
    w § 1, o wznowieniu postępowania rozstrzyga organ wyższego 
    stopnia, który równocześnie wyznacza organ właściwy w sprawach wymienionych
    w art. 243 § 2.
§ 3. Przepis § 2 nie dotyczy przypadków, w których decyzję w ostatniej instancji
    wydał Minister Finansów lub samorządowe kolegium odwoławcze.
                               Art. 245.
§ 1. Organ, o którym mowa w art. 244 § 1 lub 2, po przeprowadzeniu postępowania
    określonego w art. 243 § 2 wydaje decyzję, w której:
   1) odmawia uchylenia decyzji dotychczasowej, gdy stwierdzi brak podstaw 
     do jej uchylenia na podstawie art. 240 § 1, albo
   2) odmawia uchylenia decyzji dotychczasowej, jeżeli od dnia doręczenia tej 
     decyzji upłynęło 5 lat, albo
   3) odmawia uchylenia decyzji dotychczasowej, jeżeli wskutek wznowienia 
     postępowania mogłaby zostać wydana wyłącznie decyzja odpowiadająca 
     w swej istocie decyzji dotychczasowej, albo
   4) uchyla w całości lub w części decyzję dotychczasową, gdy stwierdzi istnienie
     przesłanek przewidzianych w art. 240 § 1, i w tym zakresie orzeka
     co do istoty sprawy.
§ 2. Organ podatkowy odmówi uchylenia decyzji w całości lub w części również
    wówczas, gdy nie mógłby wydać nowej decyzji z uwagi na upływ terminów
    przewidzianych w art. 68 lub w art. 70.
§ 3. W przypadkach, gdy w wyniku wznowienia postępowania nie można 
    uchylić decyzji na skutek okoliczności, o których mowa w § 1 pkt 2 lub 3, 
    organ podatkowy w uzasadnieniu stwierdza, że zaskarżona decyzja została
    wydana z naruszeniem prawa oraz wskaże okoliczności, z powodu których
    nie uchylił tej decyzji.
                                    
                               Art. 246.
§ 1. Organ podatkowy właściwy w sprawie wznowienia postępowania wstrzyma
    z urzędu lub na żądanie strony wykonanie decyzji, jeżeli okoliczności 
    sprawy wskazują na prawdopodobieństwo uchylenia decyzji w wyniku 
    wznowienia postępowania.
§ 2. Na postanowienie w sprawie wstrzymania wykonania decyzji służy stronie 
    zażalenie, chyba że postanowienie wydał Minister Finansów lub samorządowe
    kolegium odwoławcze.
                                    
                              Rozdział 18
                    Stwierdzenie nieważności decyzji
                                    
                               Art. 247.
§ 1. Organ podatkowy stwierdza nieważność decyzji ostatecznej, która:
   1) została wydana z naruszeniem przepisów o właściwości,
   2) została wydana bez podstawy prawnej,
   3) została wydana z rażącym naruszeniem prawa,
   4) dotyczy sprawy już poprzednio rozstrzygniętej inną decyzja ostateczną,
   5) została skierowana do osoby nie będącej stroną w sprawie,
   6) była niewykonalna w dniu jej wydania i jej niewykonalność ma charakter
     trwały,
   7) zawiera wadę powodującą jej nieważność na mocy wyraźnie wskazanego
     przepisu prawa,
   8) w razie jej wykonania wywołałaby czyn zagrożony karą.
§ 2. Organ podatkowy odmówi jednak stwierdzenia nieważności decyzji, jeżeli 
    wydanie decyzji w tej sprawie nastąpiłoby po upływie terminów przewidzianych
    w art. 68 lub w art. 70.
                                    
                               Art. 248.
§ 1. Właściwy do stwierdzenia nieważności decyzji w przypadkach wymienionych
    w art. 247 jest organ wyższego stopnia, a gdy decyzja została wydana
    przez Ministra Finansów lub przez samorządowe kolegium odwoławcze
    - ten organ.
§ 2. Postępowanie w sprawie stwierdzenia nieważności decyzji wszczyna się 
    na żądanie strony lub z urzędu.
§ 3. Odmowa wszczęcia postępowania w sprawie nieważności decyzji następuje
    w formie decyzji.
                                    
                               Art. 249.
§ 1. Organ podatkowy odmawia wszczęcia postępowania w sprawie stwierdzenia
    nieważności decyzji ostatecznej, jeżeli żądanie zostało wniesione 
    po upływie roku od jej doręczenia.
§ 2. Termin określony w § 1 stosuje się również do wszczęcia z urzędu postępowania
    w sprawie stwierdzenia nieważności decyzji ostatecznej.
§ 3. Odmowa rozpatrzenia żądania, o którym mowa w § 1, następuje w formie
    decyzji.
                                    
                               Art. 250.
§ 1. Przepisów art. 249 nie stosuje się w razie stwierdzenia nieważności decyzji
    wydanych na podstawie przepisów prawnych, które utraciły moc lub 
    zostały uchylone bądź zmienione w wyniku orzeczenia Trybunału Konstytucyjnego.
§ 2. W przypadku, o którym mowa w § 1, organ podatkowy odmawia stwierdzenia
    nieważności decyzji ostatecznej, jeżeli:
   1) od ostatniego dnia roku kalendarzowego, w którym doręczono decyzję, 
     upłynęło 5 lat,
   2) wydanie decyzji w tej sprawie nastąpiłoby po upływie terminów przewidzianych
     w art. 68 lub w art. 70.
                                    
                               Art. 251.
§ 1. Rozstrzygnięcie w sprawie stwierdzenia nieważności decyzji następuje w 
    formie decyzji.
§ 2. Organ podatkowy, odmawiając stwierdzenia nieważności decyzji z przyczyn
    wymienionych w art. 247 § 2, stwierdza w uzasadnieniu, że zaskarżona
    decyzja została wydana z naruszeniem prawa oraz wskazuje okoliczności,
    z powodu których nie stwierdził nieważności tej decyzji.
                               Art. 252.
§ 1. Organ podatkowy, właściwy w sprawie stwierdzenia nieważności decyzji, 
    wstrzymuje z urzędu lub na żądanie strony wykonanie decyzji, jeżeli zachodzi
    prawdopodobieństwo, że jest ona dotknięta jedną z wad wymienionych
    w art. 247.
§ 2. Na postanowienie o wstrzymaniu wykonania decyzji służy zażalenie.
                                    
                              Rozdział 19
                Uchylenie lub zmiana decyzji ostatecznej
                                    
                               Art. 253.
§ 1. Decyzja ostateczna, na mocy której strona nie nabyła prawa, może być 
    uchylona lub zmieniona przez organ podatkowy, który ją wydał lub przez 
    organ wyższego stopnia, jeżeli przemawia za tym interes publiczny lub 
    ważny interes podatnika.
§ 2. Przepisu § 1 nie stosuje się do decyzji:
   1) ustalających albo określających wysokość zobowiązania podatkowego,
   2) o odpowiedzialności podatkowej płatników lub inkasentów,
   3) o odpowiedzialności podatkowej osób trzecich.
§ 3. Uprawnienie, o którym mowa w § 1, nie przysługuje samorządowemu kolegium
    odwoławczemu.
§ 4. W przypadkach wymienionych w § 1 właściwy organ wydaje decyzję w 
    sprawie uchylenia lub zmiany dotychczasowej decyzji.
                                    
                               Art. 254.
§ 1. Decyzja ostateczna, ustalająca wysokość zobowiązania podatkowego na 
    dany okres, może być zmieniona przez organ podatkowy, który ją wydał, 
    jeżeli po jej doręczeniu nastąpiła zmiana okoliczności faktycznych mających
    wpływ na ustalenie wysokości zobowiązania, a skutki wystąpienia 
    tych okoliczności zostały uregulowane w przepisach prawa podatkowego 
    obowiązujących w dniu wydania decyzji.
§ 2. Zmiana decyzji ostatecznej może dotyczyć tylko okresu, za który ustalono
    wysokość zobowiązania podatkowego.
                                    
                               Art. 255.
§ 1. Organ podatkowy pierwszej instancji uchyla decyzję, jeżeli została ona 
    wydana z zastrzeżeniem dopełnienia przez stronę określonych czynności, 
    a strona nie dopełniła ich w wyznaczonym terminie.
§ 2. Organ podatkowy uchyla decyzję w formie decyzji.
                                    
                               Art. 256.
§ 1. Organ podatkowy odmawia wszczęcia postępowania w sprawie uchylenia 
    lub zmiany decyzji ostatecznej jeżeli żądanie zostało wniesione po upływie
    roku od jej doręczenia.
§ 2. Termin określony w § 1 stosuje się również do wszczęcia z urzędu postępowania
    w sprawie uchylenia lub zmiany decyzji ostatecznej.
§ 3. Odmowa rozpatrzenia żądania, o którym mowa w § 1, następuje w formie
    decyzji.
                                    
                               Art. 257.
§ 1. Przepisów art. 256 nie stosuje się do zmiany decyzji na podstawie art. 
    254.
§ 2. W przypadku, o którym mowa w § 1, organ podatkowy nie może zmienić 
    decyzji ostatecznej po upływie 5 lat, licząc od końca roku kalendarzowego,
    w którym doręczono decyzję.
                                    
                              Rozdział 20
                          Wygaśnięcie decyzji
                               Art. 258.
§ 1. Organ podatkowy, który wydał decyzję w pierwszej instancji, stwierdza jej 
    wygaśnięcie, jeżeli:
   1) stała się bezprzedmiotowa,
   2) została wydana z zastrzeżeniem dopełnienia przez stronę określonego 
     warunku, a strona nie dopełniła tego warunku,
   3) strona nie dopełniła przewidzianych w tej decyzji lub w przepisach 
     prawa podatkowego warunków uprawniających do skorzystania z ulg,
   4) strona nie dopełniła określonych w przepisach prawa podatkowego warunków
     uprawniających do skorzystania z ryczałtowych form opodatkowania,
   5) strona nie dotrzymała terminu płatności określonego w decyzji o odroczeniu
     terminu płatności podatku.
§ 2. Organ podatkowy stwierdza wygaśnięcie decyzji w drodze decyzji.
§ 3. W przypadkach, o których mowa w § 1 pkt 3-5, decyzja stwierdzająca 
    wygaśnięcie decyzji wywołuje skutki prawne od dnia doręczenia decyzji, 
    której wygaśnięcie się stwierdza.
                               Art. 259.
§ 1. Organ podatkowy stwierdza wygaśnięcie decyzji w części, jeżeli w przypadku
    rozłożenia zaległości podatkowej na raty strona nie dotrzymała terminu
    płatności raty.
§ 2. Przepisy art. 258 § 2 i 3 stosuje się odpowiednio.
                              Rozdział 21
                    Odpowiedzialność odszkodowawcza
                                    
                               Art. 260.
§ 1. Stronie, która poniosła szkodę na skutek wydania decyzji, która następnie
    została uchylona w wyniku wznowienia postępowania lub stwierdzono 
    nieważność tej decyzji, służy odszkodowanie za poniesioną rzeczywistą 
    szkodę, chyba że przesłanki, które uzasadniają uchylenie decyzji lub 
    stwierdzenie jej nieważności powstały z winy strony.
§ 2. Przepis § 1 stosuje się również jeżeli:
   1) szkoda została poniesiona wskutek uchylenia decyzji w wyniku wznowienia
     postępowania lub stwierdzenia nieważności decyzji,
   2) decyzji nie można uchylić lub stwierdzić jej nieważności z przyczyn wymienionych
     w art. 240 § 1 lub w art. 247.
§ 3. Jeżeli winę za powstanie okoliczności stanowiącej przesłankę do uchylenia
    decyzji w wyniku wznowienia postępowania lub stwierdzenia nieważności
    decyzji ponosi inna strona postępowania, stronie, która poniosła 
    szkodę, służy roszczenie o odszkodowanie od strony winnej powstania tej 
    okoliczności. Dochodzenie roszczenia następuje przed sądem powszechnym.
                                    
                               Art. 261.
§ 1. Do odszkodowania stosuje się przepisy Kodeksu cywilnego, z wyłączeniem
    art. 418 i art. 420{1}.
§ 2. O odszkodowanie wnosi się do organu, który wydał decyzję z naruszeniem
    prawa.
§ 3. O odszkodowaniu orzeka organ podatkowy, który uchylił decyzję lub 
    stwierdził jej nieważność albo który orzekł o wydaniu decyzji z naruszeniem
    prawa, gdy uchylenie decyzji lub stwierdzenie jej nieważności nie 
    mogło nastąpić z przyczyn określonych w art. 245 § 1 pkt 2 lub 3, art. 
    245 § 2, art. 247 § 2 lub w art. 250 § 2.
§ 4. W przypadku odmowy wypłaty odszkodowania lub orzeczenia o odszkodowaniu
    w wysokości mniejszej od zgłoszonej w żądaniu w tej sprawie, 
    stronie przysługuje prawo wniesienia powództwa do sądu powszechnego 
    w terminie 30 dni od dnia doręczenia decyzji.
§ 5. Za odmowę wypłaty odszkodowania uważa się również niewydanie decyzji
    w terminie 2 miesięcy od dnia wniesienia żądania przez stronę. W tym 
    przypadku wniesienie powództwa może nastąpić w każdym czasie.
§ 6. Roszczenie o odszkodowanie przedawnia się po upływie 3 lat od dnia 
    doręczenia decyzji uchylającej decyzję lub stwierdzającej jej nieważność, 
    albo od dnia doręczenia decyzji stwierdzającej na podstawie art. 245 § 1 
    pkt 2 lub 3, art. 245 § 2, art. 247 § 2 lub art. 250 § 2, wydanie decyzji z 
    naruszeniem prawa.
                                    
                              Rozdział 22
                            Kary porządkowe
                                    
                               Art. 262.
§ 1. Strona, pełnomocnik strony, świadek lub biegły, którzy mimo prawidłowego
    wezwania organu podatkowego:
   1) nie stawili się osobiście bez uzasadnionej przyczyny, mimo że byli do 
     tego zobowiązani, lub 
   2) bezzasadnie odmówili złożenia wyjaśnień, wydania opinii, okazania 
     przedmiotu oględzin lub udziału w innej czynności, lub
   3) bez zezwolenia tego organu opuścili miejsce przeprowadzenia czynności 
     przed jej zakończeniem,
   mogą zostać ukarani karą porządkową do 2 500 zł.
§ 2. Przepis § 1 stosuje się również do osoby, która wyraziła zgodę na powołanie
    jej na biegłego.
§ 3. Przepis § 1 stosuje się również do osób trzecich, które bezzasadnie odmawiają
    okazania przedmiotu oględzin.
§ 4. Kary porządkowej, o której mowa w § 1, nie stosuje się w przypadku 
    przesłuchania strony w trybie art. 199.
§ 5. Karę porządkową nakłada się w formie postanowienia, na które służy 
    zażalenie.
§ 6. Organ podatkowy, który nałożył karę porządkową, może, na wniosek 
    ukaranego, złożony w terminie 7 dni od dnia doręczenia postanowienia o 
    nałożeniu kary porządkowej, uznać za usprawiedliwione niestawiennictwo 
    lub niewykonanie innych obowiązków, o których mowa w § 1, i uchylić 
    karę.
                                Art. 263
§ 1. O nałożeniu kary porządkowej oraz o jej uchyleniu rozstrzyga organ podatkowy,
    przed którym toczy się postępowanie.
§ 2. Na postanowienie o odmowie uchylenia kary przysługuje zażalenie.
§ 3. Ukaranie karą porządkową nie wyklucza możliwości zastosowania wobec 
    opornego świadka lub biegłego środków przymusu przewidzianych w 
    przepisach szczególnych.
                              Rozdział 23
                          Koszty postępowania
                                    
                                Art. 264
Jeżeli dalsze przepisy nie stanowią inaczej, koszty postępowania przed organami
podatkowymi ponosi Skarb Państwa lub gmina.
                                Art. 265
§ 1. Do kosztów postępowania zalicza się:
   1) koszty podróży i inne należności świadków, biegłych i tłumaczy, ustalone
     zgodnie z przepisami o należnościach świadków i biegłych w postępowaniu
     sądowym,
   2) koszty, o których mowa w pkt 1, związane z osobistym stawiennictwem 
     strony, jeżeli postępowanie zostało wszczęte z urzędu albo gdy strona 
     została błędnie wezwana do stawienia się,
   3) wynagrodzenie przysługujące biegłym i tłumaczom,
   4) koszty oględzin,
   5) koszty doręczenia pism urzędowych.
§ 2. Organ podatkowy może zaliczyć do kosztów postępowania także inne 
    wydatki bezpośrednio związane z rozstrzygnięciem sprawy.
                                Art. 266
§ 1. Organ podatkowy, na żądanie, zwraca koszty postępowania, o których 
    mowa w art. 265 § 1 pkt 1 i 2.
§ 2. Żądanie zwrotu poniesionych kosztów podróży należy zgłosić organowi 
    podatkowemu, który prowadzi postępowanie, przed wydaniem decyzji w 
    sprawie, pod rygorem utraty roszczenia.
                               Art. 267.
§ 1. Stronę obciążają koszty:
   1) które zostały poniesione w jej interesie albo na jej żądanie, a nie wynikają
     z ustawowego obowiązku organów prowadzących postępowanie,
   2) wezwania, o którym mowa w art. 150,
   3) sporządzania odpisów lub kopii, o których mowa w art. 178,
   4) przewidziane w odrębnych przepisach,
   5) powstałe z jej winy, a w szczególności koszty:
       a) o których mowa w art. 268,
       b) wynikłe wskutek zatajenia lub nieprzedstawienia dowodu w wyznaczonym
         terminie,
       c) wynikłe wskutek złożenia wyjaśnień lub zeznań niezgodnych z 
         prawdą.
§ 2. W uzasadnionych przypadkach organ podatkowy może zażądać od strony 
    złożenia zaliczki w określonej wysokości na pokrycie kosztów postępowania.
                                    
                               Art. 268.
§ 1. Osobę, która przez niewykonanie obowiązków, o których mowa w art. 
    262 § 1, spowodowała dodatkowe koszty postępowania, można obciążyć 
    tymi kosztami.
§ 2. Jeżeli dodatkowe koszty spowodowało kilka osób, odpowiadają one solidarnie.
§ 3. Obciążenie dodatkowymi kosztami postępowania następuje w formie postanowienia,
    na które służy zażalenie.
§ 4. Przepisu § 3 nie stosuje się w razie uchylenia kary porządkowej.
                                    
                               Art. 269.
§ 1. Jednocześnie z wydaniem decyzji organ podatkowy ustala, w formie postanowienia,
    wysokość kosztów postępowania, które obowiązana jest ponieść
    strona, oraz termin i sposób ich uiszczenia.
§ 2. Na postanowienie w sprawie kosztów postępowania służy zażalenie.
                                    
                               Art. 270.
Organ podatkowy, na wniosek osoby obowiązanej, może umorzyć w całości lub 
w części koszty postępowania w przypadku stwierdzenia niemożności poniesienia
ich przez obowiązanego.
                               Art. 271.
Koszty postępowania podlegają ściągnięciu w trybie przepisów o postępowaniu 
egzekucyjnym w administracji.
                                Dział V
                         Czynności sprawdzające
                                    
                               Art. 272.
Organy podatkowe pierwszej instancji dokonują czynności sprawdzających, mających
na celu:
   1) sprawdzenie terminowości:
       a) składania deklaracji i oświadczeń majątkowych,
       b) wpłacania zadeklarowanych podatków, w tym również pobieranych
         przez płatników oraz inkasentów,
   2) stwierdzenie formalnej poprawności dokumentów wymienionych w 
     pkt 1,
   3) ustalenie stanu faktycznego w zakresie niezbędnym do stwierdzenia 
     zgodności z przedstawionymi dokumentami.
   
                               Art. 273.
§ 1. Organ podatkowy wydaje postanowienia w sprawach:
   1) potrącenia zobowiązania podatkowego z bezspornej, wzajemnej i wymagalnej
     wierzytelności wobec Skarbu Państwa, państwowej jednostki 
     budżetowej lub gminy,
   2) zaliczenia na poczet zaległości podatkowych:
       a) wpłaty dokonanej przez podatnika,
       b) nadpłaty,
       c) zwrotu podatku.
§ 2. Na postanowienia, o których mowa w § 1, służy zażalenie.
                               Art. 274.
§ 1. W razie stwierdzenia, że deklaracja zawiera błędy lub oczywiste omyłki 
    bądź że wypełniono ją niezgodnie z ustalonymi wymaganiami, organ podatkowy
    zwraca się do składającego deklarację o złożenie niezbędnych 
    wyjaśnień oraz o skorygowanie deklaracji, wskazując przyczyny, z powodu
    których informacje zawarte w deklaracji podaje się w wątpliwość.
§ 2. Jeżeli podatnik skorygował deklarację w sposób powodujący usunięcie 
    wątpliwości, organ podatkowy dokonuje odpowiedniej adnotacji w deklaracji,
    a jeżeli w wyniku skorygowania deklaracji wysokość zobowiązania 
    podatkowego uległa podwyższeniu - organ podatkowy dodatkowo zamieszcza
    w niej informację, czy i w jakiej wysokości wpłacono zaległość podatkową.
§ 3. Przepisy § 1 i 2 stosuje się odpowiednio do deklaracji składanych przez 
    płatników lub inkasentów.
§ 4. Przepis art. 81 § 3 stosuje się odpowiednio.
                                    
                               Art. 275.
§ 1. Jeżeli ze złożonej deklaracji wynika, że podatnik skorzystał z przysługujących
    mu ulg podatkowych, organ podatkowy może zwrócić się do niego 
    o okazanie dokumentów lub o złożenie fotokopii dokumentów, które, 
    zgodnie z przepisami, potwierdzają prawo do skorzystania z ulgi.
§ 2. Banki, na żądanie urzędu skarbowego, są obowiązane do sporządzania i 
    przekazywania informacji o zdarzeniach stanowiących podstawę do skorzystania
    przez podatnika z ulg podatkowych, jeżeli zostały wykazane w 
    deklaracji złożonej przez podatnika.
§ 3. Przepis § 2 stosuje się również do domów maklerskich i banków prowadzących
    przedsiębiorstwa maklerskie oraz towarzystw funduszy powierniczych
    i towarzystw funduszy inwestycyjnych.
§ 4. Do informacji, o których mowa w § 2 i 3, przepis art. 82 § 4 stosuje się 
    odpowiednio.
                                    
                               Art. 276.
§ 1. Organ podatkowy, za zgodą podatnika, może dokonać oględzin lokalu 
    mieszkalnego lub części tego lokalu, jeżeli jest to niezbędne do zweryfikowania
    zgodności stanu faktycznego z danymi wynikającymi ze złożonej 
    przez podatnika deklaracji oraz z innych dokumentów potwierdzających 
    poniesienie wydatków na cele mieszkaniowe.
§ 2. W przypadku określonym w § 1 pracownik organu podatkowego, w porozumieniu
    z podatnikiem, ustala termin dokonania oględzin. Podpisaną 
    przez podatnika adnotację o ustaleniu terminu oględzin zamieszcza się w 
    aktach sprawy.
§ 3. W razie nieudostępnienia lokalu mieszkalnego w uzgodnionym terminie 
    bez usprawiedliwionych przyczyn organ podatkowy może wyznaczyć nowy 
    termin do przeprowadzenia oględzin lub wszcząć kontrolę podatkową.
§ 4. Pracownik organu podatkowego sporządza zwięzłą informację o przeprowadzonych
    oględzinach, którą dołącza do akt sprawy.
§ 5. Przepisy § 1-4 stosuje się odpowiednio w przypadku skorzystania przez 
    podatnika z ulg inwestycyjnych.
                               Art. 277.
Przepisy art. 274-276 stosuje się odpowiednio w przypadku złożenia deklaracji 
lub wniosku w sprawie zwrotu podatku.
                               Art. 278.
§ 1. Urząd skarbowy podlega wyłączeniu od wykonywania czynności sprawdzających
    w sprawach zobowiązań podatkowych powstających w sposób 
    przewidziany w art. 21 § 1 pkt 1, w przypadku gdy czynności te dotyczą:
   1) naczelnika urzędu skarbowego albo jego zastępcy,
   2) dyrektora izby skarbowej albo jego zastępcy,
   3) małżonka, rodzeństwa, wstępnych, zstępnych osoby wymienionej w pkt 
     1 albo w pkt 2,
   4) osoby związanej stosunkiem przysposobienia, opieki lub kurateli z osobą
     wymienioną w pkt 1 albo w pkt 2.
§ 2. Przyczyny wyłączenia urzędu skarbowego trwają także po ustaniu małżeństwa,
    przysposobienia, opieki lub kurateli.
§ 3. Podstawę wyłączenia stanowi oświadczenie złożone przez naczelnika 
    urzędu skarbowego (jego zastępcę). Oświadczenie, pod rygorem odpowiedzialności
    za fałszywe zeznania, składane jest dyrektorowi nadrzędnej 
    izby skarbowej w przypadku gdy urząd skarbowy, którym kieruje naczelnik
    (jego zastępca), jest właściwy miejscowo dla tych osób lub osób wymienionych
    w § 1 pkt 3 i 4.
§ 4. Przepis § 3 stosuje się odpowiednio do osób wymienionych w § 1 pkt 2 
    oraz pozostających z tymi osobami w stosunkach określonych w § 1 pkt 3 
    i 4, jeżeli urząd skarbowy, nad którym sprawuje nadzór dyrektor izby 
    skarbowej (jego zastępca), jest urzędem skarbowym właściwym miejscowo
    dla tych osób.
§ 5. W przypadku, o którym mowa w § 4, oświadczenie składane jest Ministrowi
    Finansów.
§ 6. W przypadku wyłączenia urzędu skarbowego z przyczyn określonych w:
   1) § 1 pkt 1, 3 lub 4 - czynności sprawdzających dokonuje urząd skarbowy 
     wyznaczony przez nadrzędną izbę skarbową,
   2) § 1 pkt 2-4 - czynności sprawdzających dokonuje urząd skarbowy wyznaczony
     przez Ministra Finansów.
§ 7. Deklaracje składane są w urzędzie skarbowym, który podlega wyłączeniu. 
    Urząd skarbowy, do którego wpłynęła deklaracja sporządza jej kopię, 
    którą dołącza do akt sprawy, a oryginał przekazuje urzędowi skarbowemu
    wyznaczonemu zgodnie z § 6.
                               Art. 279.
§ 1. Pracownik urzędu skarbowego podlega wyłączeniu od wykonywania 
    czynności sprawdzających w sprawach zobowiązań podatkowych powstających
    w sposób przewidziany w art. 21 § 1 pkt 1, jeżeli czynności te dotyczą
    zobowiązań podatkowych ciążących na pracowniku lub osobach 
    pozostających z nim w stosunkach określonych w art. 278 § 1 pkt 3 lub 4.
§ 2. Przepis art. 278 § 2 stosuje się odpowiednio.
§ 3. Podstawę wyłączenia stanowi oświadczenie pracownika składane naczelnikowi
    urzędu skarbowego. Przepis art. 278 § 3 stosuje się odpowiednio.
§ 4. W razie wyłączenia pracownika naczelnik urzędu skarbowego obowiązany
    jest do wyznaczenia innego pracownika uprawnionego do wykonywania
    czynności sprawdzających.
                               Art. 280.
W sprawach nie uregulowanych w art. 272-279 stosuje się odpowiednio przepisy
rozdziałów 5, 6, 10, 14 oraz 16 działu IV ustawy.
                                    
                                Dział VI
                           Kontrola podatkowa
                                    
                               Art. 281.
§ 1. Organy podatkowe pierwszej instancji przeprowadzają kontrolę podatkową
    u podatników, płatników i inkasentów, zwanych dalej "kontrolowanymi".
§ 2. Celem kontroli podatkowej jest sprawdzenie wywiązywania się kontrolowanych
    z obowiązków wynikających z przepisów prawa podatkowego.
§ 3. Przepis § 1 nie narusza, przewidzianych w odrębnych przepisach, uprawnień
    innych organów do prowadzenia kontroli podatkowej.
                               Art. 282.
Kontrolę podatkową podejmuje się z urzędu.
                               Art. 283.
§ 1. Kontrola podatkowa przeprowadzana jest na podstawie imiennego upoważnienia
    udzielonego przez:
   1) naczelnika urzędu skarbowego - pracownikom tego urzędu,
   2) wójta, burmistrza (prezydenta miasta) - pracownikom urzędu gminy 
     (miasta).
§ 2. W upoważnieniu, o którym mowa w § 1, określony jest również zakres 
    kontroli.
§ 3. Minister Finansów określi, w drodze rozporządzenia, wzór imiennego 
    upoważnienia do przeprowadzenia kontroli podatkowej.
                               Art. 284.
§ 1. Kontrolujący, w zakresie wynikającym z upoważnienia, są w szczególności 
    uprawnieni do:
   1) wstępu na grunt oraz do budynków, lokali lub innych pomieszczeń,
   2) żądania okazania majątku podlegającego kontroli oraz do dokonania 
     jego oględzin,
   3) żądania przeprowadzenia remanentu,
   4) żądania udostępnienia akt, ksiąg i wszelkiego rodzaju dokumentów 
     związanych z przedmiotem kontroli oraz do dokonywania z nich odpisów,
     wyciągów i notatek.
§ 2. Kontrolujący w toku kontroli podatkowej może również, za zgodą prokuratora
    rejonowego, dokonać przeszukania pomieszczeń lub rzeczy. Przepisy
    Kodeksu postępowania karnego o przeszukaniu odnoszące się do 
    Policji mają także zastosowanie do kontrolujących.
§ 3. Kontrolujący mogą zażądać wydania za pokwitowaniem:
   1) próbek towarów,
   2) akt, ksiąg i dokumentów, o których mowa w § 1 pkt 4:
       a) w razie powzięcia uzasadnionego podejrzenia, że są one nierzetelne
         - na czas nie dłuższy niż miesiąc - lub
       b) gdy podatnik nie zapewnia warunków umożliwiających wykonywanie
         czynności kontrolnych związanych z badaniem tej dokumentacji.
§ 4. Przeglądanie akt postępowania przygotowawczego i sądowego, akt spraw 
    sądowych, a także dokumentów stanowiących tajemnicę państwową, służbową
    lub zawodową oraz sporządzanie z nich odpisów i notatek następuje
    z zachowaniem właściwych przepisów.
                               Art. 285.
§ 1. Osoba prowadząca kontrolę obowiązana jest okazać kontrolowanemu 
    upoważnienie do jej przeprowadzenia oraz legitymację służbową.
§ 2. Jeżeli kontrolowanym jest osoba prawna lub jednostka organizacyjna nie 
    mająca osobowości prawnej, upoważnienie oraz legitymacja służbowa 
    okazywane są członkowi zarządu, wspólnikowi lub innej osobie upoważnionej
    do reprezentowania lub prowadzenia spraw kontrolowanego.
§ 3. W razie nieobecności osób wymienionych w § 1 i 2 upoważnienie oraz 
    legitymacja służbowa okazywane są pracownikowi lub osobie czynnej w 
    miejscu wszczęcia kontroli.
§ 4. Kopię upoważnienia pozostawia się kontrolowanemu.
                                    
                               Art. 286.
§ 1. Kontrolowany, osoba upoważniona do reprezentowania lub prowadzenia 
    spraw kontrolowanego, pracownik oraz osoba współdziałająca z kontrolowanym
    są obowiązani umożliwić wykonywanie czynności, o których 
    mowa w art. 284.
§ 2. Kontrolowany jest obowiązany udzielać wszelkich wyjaśnień dotyczących 
    przedmiotu kontroli.
§ 3. Osoby upoważnione do reprezentowania lub prowadzenia spraw kontrolowanego,
    pracownicy oraz osoby współdziałające z kontrolowanym są 
    obowiązani udzielać wyjaśnień dotyczących przedmiotu kontroli, wynikających
    z zakresu wykonywanych czynności lub zadań.
                               Art. 287.
§ 1. Kontrolujący, za zgodą kontrolowanego, ma prawo wstępu do lokalu 
    mieszkalnego lub części tego lokalu oraz do dokonania oględzin lokalu, 
    jeżeli został on wskazany jako miejsce wykonywania działalności gospodarczej
    bądź jako siedziba podmiotu gospodarczego.
§ 2. W przypadku, gdy organ podatkowy powziął wiarygodną informację, że 
    w lokalu mieszkalnym prowadzona jest niezgłoszona do opodatkowania 
    działalność gospodarcza albo że są w nim przechowywane przedmioty, 
    księgi podatkowe, akta lub inne dokumenty mogące mieć wpływ na ustalenie
    istnienia obowiązku podatkowego lub określenia wysokości zobowiązania
    podatkowego, prokurator rejonowy, na wniosek organu podatkowego,
    może udzielić temu organowi zgody na przeprowadzenie przez 
    upoważnionych pracowników oględzin tego lokalu.
§ 3. Postanowienie dotyczące przeprowadzenia oględzin doręcza się posiadaczowi
    lokalu mieszkalnego przed przystąpieniem do oględzin.
§ 4. Tryb przewidziany w § 2 i 3 stosuje się również do kontrolowanych:
   1) o których mowa w § 1, jeżeli nie wyrażą zgody na dokonanie oględzin 
     lokalu mieszkalnego,
   2) w stosunku do których wszczęto postępowanie w sprawie opodatkowania
     dochodu nie znajdującego pokrycia w ujawnionych źródłach przychodów
     lub pochodzącego ze źródeł nie ujawnionych.
§ 5. Do przeszukania lokali mieszkalnych stosuje się odpowiednio art. 294 
    § 2.
                               Art. 288.
§ 1. Czynności kontrolnych dokonuje się w obecności kontrolowanego lub 
    osoby przez niego wskazanej, chyba że kontrolowany zrezygnuje z prawa 
    uczestniczenia w czynnościach kontrolnych. Jeżeli kontrolowanym jest 
    osoba lub jednostka wymieniona w art. 285 § 2, czynności kontrolnych 
    dokonuje się w obecności osób upoważnionych.
§ 2. Oświadczenie o rezygnacji z prawa uczestniczenia w czynnościach kontrolnych
    składane jest na piśmie. W razie odmowy złożenia oświadczenia 
    kontrolujący dokonuje odpowiedniej adnotacji, dołączając ją do akt 
    sprawy.
§ 3. W przypadku nieobecności kontrolowanego lub osób wymienionych w 
    art. 285 § 2 czynności kontrolne dokonywane są w obecności przywołanego
    świadka. Świadek nie musi być obecny przy czynnościach kontrolnych
    dotyczących przeprowadzenia dowodu z ksiąg, ewidencji, zapisków 
    lub innych dokumentów.
§ 4. Z czynności kontrolnych dokonanych podczas nieobecności kontrolowanego
    lub osób wymienionych w art. 285 § 2 sporządza się protokół, który 
    niezwłocznie doręcza się kontrolowanemu.
                               Art. 289.
§ 1. Kontrolowanego lub osobę wymienioną w art. 285 § 2 powiadamia się o 
    miejscu i terminie przeprowadzenia dowodu z zeznań świadków, opinii 
    biegłych lub z oględzin, nie później niż bezpośrednio przed podjęciem 
    tych czynności.
§ 2. Przepisu § 1 nie stosuje się, jeżeli kontrolowany lub osoba wymieniona w 
    art. 285 § 2 są nieobecni, a okoliczności sprawy uzasadniają natychmiastowe
    przeprowadzenie dowodu.
                               Art. 290.
§ 1. Przebieg kontroli kontrolujący dokumentuje w protokóle.
§ 2. Protokół kontroli zawiera:
   1) wskazanie kontrolowanego,
   2) wskazanie osób kontrolujących,
   3) określenie przedmiotu i zakresu kontroli,
   4) określenie miejsca i czasu przeprowadzenia kontroli,
   5) opis dokonanych ustaleń,
   6) przedstawienie dowodów,
   7) pouczenie o prawie złożenia zastrzeżeń lub wyjaśnień.
   
                               Art. 291.
§ 1. Protokół jest sporządzany w trzech jednobrzmiących egzemplarzach. Jeden
    egzemplarz protokołu kontrolujący doręcza kontrolowanemu.
§ 2. Kontrolowany, który nie zgadza się z ustaleniami protokołu, może w terminie
    21 dni od dnia jego doręczenia złożyć zastrzeżenia lub wyjaśnienia,
    wskazując równocześnie stosowne wnioski dowodowe.
§ 3. W razie niezłożenia wyjaśnień lub zastrzeżeń w terminie określonym w 
    § 2 przyjmuje się, że kontrolowany nie kwestionuje ustaleń kontroli.
                               Art. 292.
W sprawach nie uregulowanych w art. 281-291 stosuje się odpowiednio przepisy
rozdziałów 2, 5, 6, 10, 11, 14, 16, 22 oraz 23 działu IV ustawy.
                               Dział VII
                           Tajemnica skarbowa
                                    
                               Art. 293.
§ 1. Indywidualne dane zawarte w deklaracji oraz innych dokumentach składanych
    przez podatników, płatników lub inkasentów objęte są tajemnicą 
    skarbową.
§ 2. Przepis § 1 stosuje się również do danych zawartych w:
   1) informacjach podatkowych przekazywanych organom podatkowym 
     przez podmioty inne, niż wymienione w § 1,
   2) aktach dokumentujących czynności sprawdzające,
   3) aktach postępowania podatkowego, kontroli podatkowej oraz aktach 
     spraw karnych skarbowych,
   4) informacjach uzyskanych przez organy podatkowe z banków oraz ze 
     źródeł innych niż wymienione w § 1 lub w pkt 1 i 2.
                                    
                               Art. 294.
§ 1. Do przestrzegania tajemnicy skarbowej obowiązani są:
   1) pracownicy urzędów skarbowych oraz izb skarbowych,
   2) wójtowie lub burmistrzowie (prezydenci miast) oraz pracownicy samorządowych
     służb finansowych,
   3) członkowie samorządowych kolegiów odwoławczych, a także pracownicy 
     biur tych kolegiów,
   4) Minister Finansów oraz pracownicy Ministerstwa Finansów,
   5) osoby, które na podstawie odrębnych przepisów odbywają praktykę zawodową
     w Ministerstwie Finansów lub w organach podatkowych.
§ 2. Osoby wymienione w § 1 są obowiązane do złożenia na piśmie przyrzeczenia
    następującej treści:
 "Przyrzekam, że będę przestrzegał tajemnicy skarbowej. Oświadczam, że 
    są mi znane przepisy o odpowiedzialności karnej za ujawnienie tajemnicy 
    skarbowej".
§ 3. Zachowanie tajemnicy skarbowej obowiązuje również po ustaniu zatrudnienia
    lub zakończeniu praktyki zawodowej.
§ 4. Do przestrzegania tajemnicy skarbowej obowiązane są również inne osoby,
    którym udostępniono informacje objęte tajemnicą skarbową, chyba że 
    na ich ujawnienie zezwala przepis prawa.
§ 5. Przepisu § 4 nie stosuje się do osób, których dotyczą informacje objęte 
    tajemnicą skarbową.
                               Art. 295.
§ 1. W toku postępowania podatkowego dostęp do informacji, o których mowa
    w art. 184, przysługuje wyłącznie pracownikowi załatwiającemu sprawę,
    jego bezpośredniemu przełożonemu oraz naczelnikowi urzędu skarbowego.
§ 2. Przepis § 1 stosuje się odpowiednio do informacji uzyskanych w trybie 
    art. 80 § 3 oraz art. 275 § 2 i 3.
                               Art. 296.
§ 1. Akta spraw zawierające informacje pochodzące z banków, z wyłączeniem 
    informacji, o których mowa w art. 82 § 2, oraz z innych instytucji finansowych
    przechowuje się w pomieszczeniach zabezpieczonych zgodnie z 
    przepisami o ochronie tajemnicy państwowej i służbowej.
§ 2. Informacje, o których mowa w § 1, po ich wykorzystaniu są wyłączane z 
    akt sprawy i przechowywane w kasach pancernych lub szafach pancernych.
    O wyłączeniu informacji dokonuje się adnotacji w aktach sprawy.
§ 3. Ponowne włączenie do akt sprawy informacji, o których mowa w § 1, następuje
    wyłącznie w przypadkach określonych w art. 297.
                               Art. 297.
§ 1. Akta zawierające informacje wymienione w art. 182, urzędy skarbowe 
    udostępniają wyłącznie:
   1) Ministrowi Finansów lub izbie skarbowej - w toku postępowania podatkowego
     lub karnego skarbowego,
   2) innym urzędom skarbowym albo organom kontroli skarbowej - w związku
     ze wszczętym postępowaniem podatkowym, karnym skarbowym lub 
     kontrolą podatkową,
   3) sądom lub prokuratorowi - w związku z toczącym się postępowaniem,
   4) Ministrowi Sprawiedliwości, Pierwszemu Prezesowi Sądu Najwyższego, 
     Prezesowi Naczelnego Sądu Administracyjnego - w związku z badaniem
     sprawy w celu złożenia rewizji nadzwyczajnej, a także Rzecznikowi
     Praw Obywatelskich, jeżeli strona wniesie podanie o złożenie rewizji 
     nadzwyczajnej,
   5) Prokuratorowi Generalnemu:
       a) w związku z badaniem sprawy w celu złożenia rewizji nadzwyczajnej,
       b) na wniosek właściwego prokuratora:
          - w przypadkach określonych w dziale IV Kodeksu postępowania
             administracyjnego,
          - w związku z udziałem prokuratora w postępowaniu przed Naczelnym
             Sądem Administracyjnym,
   6) Sądowi Najwyższemu - w związku z rozpoznaniem rewizji nadzwyczajnej.
§ 2. W przypadkach określonych w § 1 pkt 1 lub 2 stosuje się odpowiednio 
    przepisy art. 305 § 1.
§ 3. W przypadkach, o których mowa w § 1, akta spraw są oznaczane oraz 
    przekazywane w sposób przewidziany w art. 82 § 4.
§ 4. Urzędy skarbowe udostępniają Najwyższej Izbie Kontroli, w związku z 
    toczącym się postępowaniem kontrolnym, akta, o których mowa w § 1, 
    po wyłączeniu z nich informacji wymienionych w art. 192, chyba że informacje
    takie zostały uprzednio udzielone Najwyższej Izbie Kontroli na 
    podstawie odrębnych przepisów.
                                    
                               Art. 298.
Akta nie zawierające informacji, o których mowa w art. 182, organy podatkowe
udostępniają:
   1) Ministrowi Finansów,
   2) innym organom podatkowym,
   3) organom kontroli skarbowej,
   4) Najwyższej Izbie Kontroli - w zakresie i na zasadach określonych w 
     przepisach o Najwyższej Izbie Kontroli,
   5) sądowi albo prokuratorowi - w związku z toczącym się postępowaniem,
   6) biegłym powołanym w toku postępowania podatkowego lub kontroli 
     podatkowej - w zakresie określonym przez organ podatkowy,
   7) innym organom - w przypadkach i na zasadach określonych w odrębnych
     ustawach.
                                    
                               Art. 299.
§ 1. Organy podatkowe udostępniają informacje wynikające z akt spraw podatkowych,
    z wyłączeniem informacji określonych w art. 182, innym organom
    podatkowym, organom kontroli skarbowej i Ministrowi Finansów.
§ 2. W zakresie i na zasadach określonych w odrębnych przepisach organy 
    podatkowe obowiązane są udostępnić informacje wynikające z akt spraw 
    podatkowych.
§ 3. Informacje, o których mowa w § 1, udostępniane są również:
   1) organom celnym,
   2) rejonowym urzędom pracy,
   3) jednostkom organizacyjnym Zakładu Ubezpieczeń Społecznych.
§ 4. Jednostkom organizacyjnym Zakładu Ubezpieczeń Społecznych mogą 
    być udostępniane również informacje o numerach rachunków bankowych 
    posiadanych przez podatników.
§ 5. Dokumenty zawierające informacje przekazywane zgodnie z przepisami 
    § 2-4 oznacza się klauzulą: "Tajemnica skarbowa".
                               Art. 300.
W zakresie i na zasadach wynikających z umów o unikaniu podwójnego opodatkowania
informacje zawarte w aktach spraw podatkowych lub inne informacje
mogą być przekazywane władzom podatkowym państw obcych, pod warunkiem
że obowiązujące w tych państwach przepisy prawa dają rękojmię wykorzystania
przekazanych informacji zgodnie z zasadami przyjętymi w zawartych
umowach.
                               Art. 301.
Przepisy art. 297-299 nie naruszają uprawnień strony przewidzianych w 
art. 178 i art. 179.
                                    
                               Art. 302.
Organy podatkowe, za zgodą podatnika, obowiązane są wydać zaświadczenie o 
wysokości zaległości podatkowych podatnika na żądanie:
   1) jednostek organizacyjnych, które na podstawie ustaw regulujących zasady
     funkcjonowania tych jednostek uprawnione są do udzielania kredytów
     (pożyczek),
   2) kontrahentów podatników prowadzących działalność gospodarczą,
   3) małżonka podatnika,
   4) wspólnika spółek wymienionych w art. 115.
                                    
                               Art. 303.
Minister Finansów określi, w drodze rozporządzenia, szczegółowe zasady i tryb 
wydawania zaświadczeń, o których mowa w art. 40 § 1, art. 98 § 3, art. 112 § 7 
oraz art. 302.
                               Art. 304.
§ 1. Naczelnicy urzędów skarbowych składają Ministrowi Finansów półroczne 
    sprawozdania zawierające informacje o liczbie wszczętych w danym półroczu
    postępowań podatkowych oraz karnych skarbowych, w porównaniu 
    z liczbą spraw, w których wystąpiono o przekazanie informacji, o których 
    mowa w art. 182.
§ 2. Informacje, o których mowa w § 1, są corocznie przedkładane Sejmowi 
    łącznie ze sprawozdaniem wykonania budżetu państwa.
                               Art. 305.
§ 1. Minister Finansów podaje do wiadomości publicznej zbiorcze informacje 
    dotyczące podatków.
§ 2. Uprawnienie, o którym mowa w § 1, przysługuje również organom podatkowym.
§ 3. Uprawnienie, o którym mowa w § 1, przysługuje również Prezesowi 
    Najwyższej Izby Kontroli.
                               Dział VIII
                             Przepisy karne
                                    
                               Art. 306.
§ 1. Kto, będąc obowiązanym do zachowania tajemnicy skarbowej, ujawnia 
    informacje objęte tą tajemnicą,
          podlega karze pozbawienia wolności do lat 5.
§ 2. Kto, będąc obowiązanym do zachowania tajemnicy skarbowej, ujawnia 
    informacje określone w art. 182,
          podlega karze pozbawienia wolności od 6 miesięcy do lat 5.
§ 3. Jeżeli sprawca czynu określonego w § 1 lub 2 działa nieumyślnie,
          podlega karze pozbawienia wolności do lat 2.
§ 4. Jeżeli pokrzywdzonym nie jest Skarb Państwa, ściganie następuje na 
    wniosek pokrzywdzonego.
                                Dział IX
   Zmiany w przepisach obowiązujących, przepisy przejściowe i końcowe
                               Rozdział 1
                   Zmiany w przepisach obowiązujących
                               Art. 307.
W ustawie z dnia 14 czerwca 1960 r. - Kodeks postępowania administracyjnego
(Dz.U. z 1980 r. Nr 9, poz. 26 i Nr 27, poz. 111, z 1982 r. Nr 7, poz. 55 i 
Nr 45, poz. 289, z 1983 r. Nr 41, poz. 185, z 1984 r. Nr 34, poz. 183, z 1986 r. 
Nr 47, poz. 228, z 1987 r. Nr 21, poz. 123 i Nr 33, poz. 186, z 1989 r. Nr 20, 
poz. 107, z 1990 r. Nr 34, poz. 201, z 1991 r. Nr 100, poz. 442 i Nr 119, poz. 
513, z 1994 r. Nr 122, poz. 593, z 1995 r. Nr 1, poz. 1 i Nr 74, poz. 368 oraz z 
1996 r. Nr 43, poz. 189 i Nr 106, poz. 496) wprowadza się następujące zmiany:
 1) w art. 3 § 1 otrzymuje brzmienie:
      "§ 1. Przepisów Kodeksu postępowania administracyjnego nie stosuje 
         się do:
          1) postępowania w sprawach karnych skarbowych,
          2) spraw uregulowanych w ustawie z dnia 29 sierpnia 1997 r. - 
             Ordynacja podatkowa (Dz.U. Nr ..., poz. ...), z wyjątkiem 
             przepisów działów IV, V, VII, i VIII.";
 2) tytuł działu III otrzymuje brzmienie: 
       "Przepisy szczególne w sprawach ubezpieczeń społecznych";
 3) skreśla się art. 164-179.
                               Art. 308.
W ustawie z dnia 17 czerwca 1966 r. o postępowaniu egzekucyjnym w administracji
(Dz.U. z 1991 r. Nr 36, poz. 161, z 1992 r. Nr 20, poz. 78 i z 1993 r. Nr 
28, poz. 127, z 1995 r. Nr 85, poz. 426 i Nr 141, poz. 692 oraz z 1996 r. Nr 43, 
poz. 189 i Nr 146, poz. 680) wprowadza się następujące zmiany:
 1) w art. 2 w § 1 w pkt 1 wyrazy "o zobowiązaniach podatkowych" zastępuje 
   się wyrazami "ustawy z dnia 29 sierpnia 1997 r. - Ordynacja podatkowa 
   (Dz.U. Nr ... , poz. ...)";
 2) po art. 26 dodaje się art. 26a w brzmieniu:
     "Art. 26a. §1. Dla zobowiązań podatkowych powstających w sposób 
                przewidziany w art. 21 § 1 pkt 1 ustawy - Ordynacja 
                podatkowa podstawę wystawienia tytułu wykonawczego 
                stanowi również deklaracja lub zeznanie złożone przez 
                zobowiązanego.
             §2. W przypadku, o którym mowa w § 1, tytuł wykonawczy 
                można wystawić, jeżeli:
                 1) w deklaracji lub zeznaniu zostało zamieszczone pouczenie,
                   że stanowią one podstawę do wystawienia 
                   tytułu wykonawczego,
                 2) wierzyciel przed wszczęciem postępowania egzekucyjnego
                   przesłał zobowiązanemu upomnienie, o którym
                   mowa w art. 15 § 1.";
 3) w art. 154 po § 3 dodaje się § 4 w brzmieniu:
     "§4. Zajęcie zabezpieczające przekształca się w zajęcie egzekucyjne z 
         dniem wygaśnięcia decyzji, o której mowa w art. 33 § 4 ustawy - 
         Ordynacja podatkowa.".
                                    
                               Art. 309.
W ustawie karnej skarbowej z dnia 26 października 1971 r. (Dz.U. z 1984 r. 
Nr 22, poz. 103, z 1985 r. Nr 23, poz. 100, z 1990 r. Nr 14, poz. 84 i Nr 86, 
poz. 503, z 1991 r. Nr 100, poz. 442 i Nr 107, poz. 458, z 1992 r. Nr 21, poz. 
85 i Nr 68, poz. 341, z 1994 r. Nr 43, poz. 160, Nr 126, poz. 615 i Nr 136, poz. 
703, z 1995 r. Nr 132, poz. 641 oraz z 1996 r. Nr 132, poz. 621, Nr 137, poz. 
640 i Nr 152, poz. 720) po art. 175 dodaje się art. 175a w brzmieniu:
     "Art. 175a. §1. W toku postępowania przygotowawczego kierownikowi 
                finansowego organu dochodzenia, o którym mowa w art. 
                174 § 2 pkt 2, przysługują uprawnienia przewidziane w 
                art. 182 ustawy z dnia 29 sierpnia 1997 r. - Ordynacja 
                podatkowa (Dz.U. Nr ..., poz. ...).
             §2. Przepisy art. 184 § 2 i 4 oraz art. 295-297 i art. 301 
                ustawy - Ordynacja podatkowa stosuje się odpowiednio.".
                               Art. 310.
W ustawie z dnia 6 lipca 1982 r. o księgach wieczystych i hipotece (Dz.U. Nr 
19, poz. 147, z 1991 r. Nr 22, poz. 92 i Nr 115, poz. 496, z 1994 r. Nr 85, poz. 
388 oraz z 1996 r. Nr 107, poz. 499) w art. 66 wyraz "państwową" zastępuje się 
wyrazami "Skarbu Państwa lub gminy".
                               Art. 311.
W ustawie z dnia 28 lipca 1983 r. o podatku od spadków i darowizn (Dz.U. 
Nr 45, poz. 207, z 1989 r. Nr 74, poz. 443, z 1995 r. Nr 85, poz. 428 i Nr 133, 
poz. 654 oraz z 1996 r. Nr 152, poz. 721) wprowadza się następujące zmiany:
 1) w art. 4 ust. 3 skreśla się;
 2) w art. 16:
   a) ust. 6 skreśla się,
   b) ust. 7 otrzymuje brzmienie:
      "7. Nie stanowi podstawy do wygaśnięcia decyzji zbycie udziału w budynku
         lub lokalu na rzecz innego ze spadkobierców lub obdarowanych
         oraz zbycie budynku lub lokalu, jeżeli było ono uzasadnione
         koniecznością zmiany warunków mieszkaniowych, a nabycie 
         innego budynku lub uzyskanie pozwolenia na jego budowę albo 
         nabycie innego lokalu nastąpiło nie później niż w ciągu sześciu 
         miesięcy od dnia zbycia.".
 
                               Art. 312.
W ustawie z dnia 15 listopada 1984 r. o podatku rolnym (Dz.U. z 1993 r. Nr 
94, poz. 431, z 1994 r. Nr 1, poz. 3 oraz z 1996 r. Nr 91, poz. 409) w art. 1 
dodaje się ust. 4 i 5 w brzmieniu:
      "4. Minister Finansów może określić, w drodze rozporządzenia, że podatnicy
         podatku rolnego będący równocześnie podatnikami podatku
         od nieruchomości lub podatku leśnego wpłacają te podatki w 
         formie łącznego zobowiązania pieniężnego na podstawie jednej 
         decyzji (nakazu płatniczego), oraz wskazać osoby, na które wystawia
         się decyzję.
       5. Za zobowiązania podatkowe wchodzące w skład łącznego zobowiązania
         pieniężnego odpowiadają solidarnie osoby, na które wystawiono
         nakaz płatniczy, oraz osoby, na których ciąży obowiązek 
         zapłaty zobowiązania pieniężnego.".
                               Art. 313.
W ustawie z dnia 31 stycznia 1989 r. - Prawo bankowe (Dz.U. z 1992 r. Nr 72, 
poz. 359, z 1993 r. Nr 6, poz. 29, Nr 28, poz. 127 i Nr 134, poz. 646, z 1994 r. 
Nr 80, poz. 369 i Nr 121, poz. 591, z 1995 r. Nr 4, poz. 18 i Nr 133, poz. 654 
oraz z 1996 r. Nr 10, poz. 61, Nr 75, poz. 357, Nr 90, poz. 406, Nr 106, poz. 
496 i Nr 149, poz. 703) wprowadza się następujące zmiany:
1) po art. 14 dodaje się art. 15 w brzmieniu:
       "Art. 15. 1. Banki są obowiązane realizować polecenia przelewu na 
                rachunki organów podatkowych lub na rachunki gmin z 
                tytułu należności, do których stosuje się przepisy ustawy 
                z dnia 29 sierpnia 1997 r. - Ordynacja podatkowa 
                (Dz.U. Nr ..., poz. ...)  w terminie 3 dni roboczych od 
                dnia obciążenia rachunku bankowego posiadacza tego 
                rachunku.
              2. W razie niedotrzymania terminu, o którym mowa w ust. 
                1, banki obowiązane są do zapłacenia, na rzecz Skarbu 
                Państwa lub gminy, odsetek w wysokości przewidzianej 
                dla odsetek za zwłokę od zaległości podatkowych.
              3. Do odpowiedzialności banku z tytułu niedopełnienia 
                obowiązku określonego w ust. 1 stosuje się odpowiednio 
                przepisy ustawy - Ordynacja podatkowa o odpowiedzialności
                podatkowej inkasenta.";
 2) w art. 113 w ust. 4 po wyrazach "i rachunków bieżących" dodaje się przecinek
   oraz wyrazy "nie realizowanych przez bank poleceń przelewu na rachunki
   organów podatkowych lub na rachunki gmin";
 3) w art. 115 w pkt 1 po wyrazach "wkłady oszczędnościowe zgromadzone w 
   bankach" dodaje się przecinek oraz wyrazy "a także należności Skarbu Państwa
   oraz gmin z tytułu nie zrealizowanych przez bank poleceń przelewu 
   na rachunki organów podatkowych lub na rachunki gmin".
 
                               Art. 314.
W ustawie z dnia 31 stycznia 1989 r. o opłacie skarbowej (Dz.U. Nr 4, poz. 23 
i Nr 74, poz. 443, z 1992 r. Nr 21, poz. 86, z 1993 r. Nr 11, poz. 50 oraz z 
1995 r. Nr 86, poz. 433) w art. 12 wprowadza się następujące zmiany:
1) w ust. 1 skreśla się pkt 5;
2) ust. 3 otrzymuje brzmienie:
   "3. Minister Finansów określi, w drodze rozporządzenia:
       1) przypadki, w których zapłata opłaty skarbowej następuje znakami 
         tej opłaty lub przez nabycie urzędowego blankietu wekslowego,
       2) sposób pobierania, uiszczania i zwrotu opłaty skarbowej oraz sposób
         prowadzenia rejestrów tych opłat.";
3) po ust. 3 dodaje się ust. 4 w brzmieniu:
   "4. Minister Finansów określim, w drodze rozporządzenia, wzory znaków 
     opłaty skarbowej oraz urzędowych blankietów wekslowych, a także warunki
     ich wymiany.".
   
                               Art. 315.
W ustawie z dnia 23 listopada 1990 r. o łączności (Dz.U. z 1995 r. Nr 117, 
poz. 564 i z 1996 r. Nr 106, poz. 496) po art. 60 dodaje się art. 60a w brzmieniu:
       "Art. 60a. 1. W razie niewykonania przekazu pocztowego dotyczącego
                należności, do których stosuje się przepisy ustawy z 
                dnia 29 sierpnia 1997 r. - Ordynacja podatkowa (Dz.U. 
                Nr ... , poz. ...), organowi podatkowemu lub gminie w 
                terminach określonych w przepisach wydanych na podstawie
                art. 60 pkt 3, Poczta Polska jest obowiązana do 
                zapłacenia odbiorcy przekazu odsetek w wysokości 
                przewidzianej dla odsetek za zwłokę od zaległości podatkowych.
              2. Do odpowiedzialności Poczty Polskiej z tytułu nieterminowego
                wykonania przekazu pocztowego podmiotom 
                wymienionym w ust. 1 stosuje się odpowiednio przepisy 
                ustawy - Ordynacja podatkowa o odpowiedzialności podatkowej
                inkasenta.".
                                    
                               Art. 316.
W ustawie z dnia 5 stycznia 1991 r. - Prawo budżetowe (Dz.U. z 1993 r. Nr 
72, poz. 344, z 1994 r. Nr 76, poz. 344, Nr 121, poz. 591 i Nr 133, poz. 685, z 
1995 r. Nr 78, poz. 390, Nr 124, poz. 601 i Nr 132, poz. 640 oraz z 1996 r. Nr 
89, poz. 402, Nr 106, poz. 496, Nr 132, poz. 621 i Nr 139, poz. 647) wprowadza
się następujące zmiany:
1) w art. 16 po ust. 6 dodaje się ust. 6a w brzmieniu:
      "6a. Minister Finansów określi, w drodze rozporządzenia, szczegółowe 
         zasady i tryb umarzania wierzytelności państwowych jednostek 
         budżetowych z tytułu należności pieniężnych, do których nie stosuje
         się przepisów ustawy z dnia 29 sierpnia 1997 r. - Ordynacja 
         podatkowa (Dz.U. Nr ... , poz. ...), oraz udzielania innych ulg w 
         spłacaniu tych należności oraz wskaże organy do tego uprawnione.";
2) w art. 17 dodaje się ust. 3 w brzmieniu:
      "3. Rada gminy może określić szczegółowe zasady i tryb umarzania 
         wierzytelności jednostek organizacyjnych gminy z tytułu należności 
         pieniężnych, do których nie stosuje się przepisów ustawy - Ordynacja
         podatkowa, oraz udzielania innych ulg w spłacaniu tych należności
         oraz wskazać organy do tego uprawnione.";
3) po art. 24 dodaje się art. 24a w brzmieniu:
        "Art. 24a. Organy podatkowe, o których mowa w ustawie - Ordynacja
                podatkowa, są obowiązane do prowadzenia ewidencji
                wydanych przez te organy:
                 1) decyzji, na podstawie których przyznano ulgi w spłacie
                   podatków,
                 2) postanowień o wstrzymaniu wykonania decyzji.".
                                    
                               Art. 317.
W ustawie z dnia 26 lipca 1991 r. o podatku dochodowym od osób fizycznych 
(Dz.U. z 1993 r. Nr 90, poz. 416 i Nr 134, poz. 646, z 1994 r. Nr 43, poz. 163, 
Nr 90, poz. 419, Nr 113, poz. 547, Nr 123, poz. 602 i Nr 126, poz. 626, z 1995 
r. Nr 5, poz. 25 i Nr 133, poz. 654 oraz z 1996 r. Nr 25, poz. 113, Nr 87, poz. 
395 i Nr 137, poz. 638) wprowadza się następujące zmiany:
 1) w art. 13 w pkt 6 po wyrazach "dochodzeniowym i administracyjnym oraz" 
   dodaje się wyrazy "płatników i";
 2) w art. 20:
   a) w ust. 1 po wyrazach "ujawnionych źródłach" dodaje się wyrazy "lub pochodzące
     ze źródeł nie ujawnionych";
   b) ust. 3 otrzymuje brzmienie:
       "3. Wysokość przychodów nie znajdujących pokrycia w ujawnionych 
         źródłach lub pochodzących ze źródeł nie ujawnionych ustala się 
         na podstawie poniesionych przez podatnika w roku podatkowym 
         wydatków i wartości zgromadzonego w tym roku mienia, jeżeli 
         wydatki te i wartości nie znajdują pokrycia w mieniu zgromadzonym
         w roku podatkowym oraz w latach poprzednich, pochodzącym
         z przychodów opodatkowanych lub wolnych od opodatkowania.";
 3) w art. 23 w ust. 1 w pkt 18 wyrazy "przepisy ustawy o zobowiązaniach podatkowych"
   zastępuje się wyrazami "przepisy ustawy z dnia 29 sierpnia 
   1997 r. - Ordynacja podatkowa (Dz.U. Nr ... , poz. ...)";
 4) w art. 30 w ust. 1 w pkt 7 po wyrazach "źródeł przychodów" dodaje się 
   wyrazy "lub nie znajdujących pokrycia w ujawnionych źródłach".
                               Art. 318.
W ustawie z dnia 28 września 1991 r. o kontroli skarbowej (Dz.U. Nr 100, 
poz. 442, z 1992 r. Nr 21, poz. 85 oraz z 1996 r. Nr 106, poz. 496 i Nr 152, 
poz. 720) wprowadza się następujące zmiany:
 1) w art. 24:
   a) w ust. 2 w pkt 1 wyrazy "Kodeksu postępowania administracyjnego" zastępuje
     się wyrazami "ustawy z dnia 29 sierpnia 1997 r. - Ordynacja 
     podatkowa (Dz.U. Nr ..., poz. ...)",
   b) ust. 3 otrzymuje brzmienie:
       "3. Przy określaniu podstaw opodatkowania organowi kontroli skarbowej
         przysługują uprawnienia organu podatkowego przewidziane 
         w przepisach podatkowych oraz w art. 186 § 2 i art. 193 ustawy - 
         Ordynacja podatkowa.";
 2) art. 31 otrzymuje brzmienie:
         "Art. 31. W zakresie nie uregulowanym w ustawie do postępowania
                kontrolnego stosuje się przepisy ustawy - Ordynacja 
                podatkowa.";
 3) w art. 34a w ust. 1:
   a) w pkt 1 wyrazy "Generalnemu Inspektorowi Kontroli Skarbowej, izbie 
     skarbowej lub podatkowej komisji odwoławczej - w toku postępowania 
     administracyjnego lub karnego skarbowego" zastępuje się wyrazami 
     "Generalnemu Inspektorowi Kontroli Skarbowej lub izbie skarbowej - 
     w toku postępowania podatkowego lub karnego skarbowego",
   b) w pkt 2 wyrazy "postępowaniem administracyjnym" zastępuje się wyrazami
     "postępowaniem podatkowym";
 4) w art. 34c wyrazy "art. 73 i 74 Kodeksu postępowania administracyjnego" 
   zastępuje się wyrazami "art. 178 i 179 ustawy - Ordynacja podatkowa";
 5) w art. 38 ust. 2 otrzymuje brzmienie:
      "2. Do wyłączenia inspektora stosuje się odpowiednio przepisy art. 130 
         ustawy - Ordynacja podatkowa, a w postępowaniu karnym skarbowym
         - art. 135 i 136 ustawy karnej skarbowej.".
      
                               Art. 319.
W ustawie z dnia 15 lutego 1992 r. o podatku dochodowym od osób prawnych 
(Dz.U. z 1993 r. Nr 106, poz. 482 i Nr 134, poz. 646, z 1994 r. Nr 1, poz. 2, Nr 
43, poz. 163, Nr 80, poz. 368, Nr 87, poz. 406, Nr 90, poz. 419, Nr 113, poz. 
547, Nr 123, poz. 602 i Nr 127, poz. 627, z 1995 r. Nr 5, poz. 25, Nr 86, poz. 
433, Nr 96, poz. 478, Nr 133, poz. 654 i Nr 142, poz. 704 oraz z 1996 r. Nr 25, 
poz. 113, Nr 34, poz. 146, Nr 90, poz. 405 i Nr 137, poz. 639) wprowadza się 
następujące zmiany:
 1) w art. 7 po ust. 4 dodaje się ust. 4a w brzmieniu:
      "4a. Przy ustalaniu straty nie uwzględnia się również strat przedsiębiorstw
         państwowych przejmowanych lub nabywanych na podstawie
         przepisów o komercjalizacji i prywatyzacji przedsiębiorstw państwowych.";
 2) w art. 16 w ust. 1 w pkt 21 wyrazy "przepisy o zobowiązaniach podatkowych"
   zastępuje się wyrazami "przepisy ustawy z dnia 29 sierpnia 1997 r. - 
   Ordynacja podatkowa (Dz.U. Nr ... , poz. ...)".
                               Art. 320.
W ustawie z dnia 29 lipca 1992 r. o grach losowych i zakładach wzajemnych 
(Dz.U. Nr 68, poz. 341, z 1993 r. Nr 28, poz. 127, z 1994 r. Nr 98, poz. 472 
oraz z 1996 r. Nr 106, poz. 496 i Nr 132, poz. 621) w art. 17 wprowadza się 
następujące zmiany:
 1) w ust. 3 wyraz "Inkasentem" zastępuje się wyrazem "Płatnikiem";
 2) w ust. 4 wyraz "inkasent" zastępuje się wyrazem "płatnik";
 3) w ust. 5 wyrazy "o zobowiązaniach podatkowych" zastępuje się wyrazami 
   "ustawy z dnia 29 sierpnia 1997 r. - Ordynacja podatkowa (Dz.U. Nr ... , 
   poz. ...)".
                               Art. 321.
W ustawie z dnia 8 stycznia 1993 r. o podatku od towarów i usług oraz o podatku
akcyzowym (Dz.U. Nr 11, poz. 50, Nr 28, poz. 127 i Nr 129, poz. 599, z 
1994 r. Nr 132, poz. 670, z 1995 r. Nr 142, poz.702 i 703 oraz z 1996 r. Nr 
137, poz. 640) wprowadza się następujące zmiany:
 1) w art. 21 po ust. 8 dodaje się ust. 8a w brzmieniu:
   "8a. W razie niedopełnienia obowiązku przewidzianego w ust. 8 od nie 
       zwróconej kwoty naliczane są odsetki za zwłokę jak od zaległości 
       podatkowych. Odsetki naliczane są od następnego dnia po upływie 
       terminu określonego w ust. 8, a jeżeli termin ten przypada wcześniej 
       od terminu najbliższego okresu rozliczeniowego - od terminu, w którym
       powinno zostać dokonane rozliczenie podatku.";
 2) po art. 24 dodaje się art. 24a i 24b w brzmieniu:
       "Art. 24a. 1. Skarbowi Państwa przysługuje hipoteka ustawowa z tytułu
                warunkowych wierzytelności wynikających z wypłacenia
                zaliczki naliczonego podatku.
              2. Hipoteka ustawowa powstaje z dniem wypłacenia zaliczki
                naliczonego podatku.
              3. Do hipoteki ustawowej, w zakresie nie uregulowanym w 
                ust. 1 i 2 stosuje się przepisy ustawy z dnia 29 sierpnia 
                1997 r. - Ordynacja podatkowa (Dz.U. Nr..., poz. ...).
        Art. 24b. 1. Skarbowi Państwa z tytułu warunkowych wierzytelności 
                wynikających z wypłacenia zaliczki naliczonego podatku, 
                przysługuje zastaw skarbowy na będących własnością 
                podatnika rzeczach ruchomych oraz na zbywalnych prawach
                majątkowych.
              2. Wpis zastawu skarbowego do rejestru zastawów skarbowych
                dokonywany jest na podstawie uwzględnionego 
                wniosku w sprawie wypłacenia zaliczki naliczonego podatku.
              3. Do zastawu skarbowego, w zakresie nie uregulowanym 
                w ust. 1 i 2 stosuje się przepisy ustawy - Ordynacja podatkowa".
                               Art. 322.
W ustawie z dnia 10 grudnia 1993 r. o finansowaniu gmin (Dz.U. Nr 129, poz. 
600, z 1994 r. Nr 105, poz. 509, z 1995 r. Nr 124, poz. 601 i Nr 154, poz. 794 
oraz z 1996 r. Nr 149, poz. 704 i Nr 156, poz. 774) w art. 10 wprowadza się 
następujące zmiany:
 1) ust. 2 otrzymuje brzmienie:
      "2. W zakresie podatków i opłat stanowiących dochody gmin, a pobieranych
         przez urząd skarbowy, urząd ten udziela ulg, odroczeń, 
         umorzeń, stosuje zaniechanie poboru podatków oraz zwalnia płatnika
         z obowiązku pobrania oraz wpłaty podatku lub zaliczek na 
         podatek wyłącznie na wniosek lub za zgodą zarządu gminy.";
 2) po ust. 2 dodaje się ust. 2a w brzmieniu:
      "2a. Wniosek lub zgoda, o których mowa w ust. 2, wydawane są w 
         drodze postanowienia.";
 3) w ust. 4 po wyrazie "podjętych" dodaje się wyrazy "przez organy podatkowe".
                               Art. 323.
W ustawie z dnia 30 sierpnia 1996 r. o komercjalizacji i prywatyzacji przedsiębiorstw
państwowych (Dz.U. Nr 118, poz. 561 i Nr 156, poz. 775 oraz z 1997 
r. Nr 32, poz. 184) wprowadza się następujące zmiany:
 1) art. 31 skreśla się;
 2) w art. 40 ust. 2 skreśla się.
                               Rozdział 2
                          Przepisy przejściowe
                               Art. 324.
§ 1. Do spraw wszczętych, a nie rozpatrzonych przez organ podatkowy pierwszej
    instancji przed dniem 1 stycznia 1998 r. stosuje się, z zastrzeżeniem 
    § 2, przepisy niniejszej ustawy.
§ 2. Wnioski złożone przed dniem wejścia w życie niniejszej ustawy w sprawach:
   1) odroczenia terminu płatności podatku,
   2) rozłożenia na raty zapłaty podatku lub zaległości podatkowej,
   3) potrącenia zobowiązań podatkowych
   - rozpatrywane są na podstawie przepisów ustawy o zobowiązaniach podatkowych.
                                    
                               Art. 325.
Przepis art. 22 § 4 stosuje się również do złożonych, a nie rozpatrzonych przed 
dniem wejścia w życie niniejszej ustawy wniosków o zaniechanie poboru podatków.
                               Art. 326.
§ 1. Hipoteka ustawowa powstała w okresie roku od dnia wejścia w życie niniejszej
    ustawy wygasa po upływie 12 miesięcy od dnia jej powstania, 
    chyba że organ podatkowy złoży w tym czasie wniosek o jej wpis do 
    księgi wieczystej.
§ 2. Hipoteki ustawowe powstałe przed dniem wejścia w życie niniejszej 
    ustawy wygasają, jeżeli organ podatkowy nie złoży wniosku o ich wpis do 
    księgi wieczystej w terminie 12 miesięcy od dnia wejścia w życie niniejszej
    ustawy.
                               Art. 327.
Wygasają zastawy ustawowe powstałe przed dniem wejścia w życie niniejszej 
ustawy.
                               Art. 328.
Wierzytelności wobec Skarbu Państwa lub państwowych jednostek budżetowych,
które stały się wymagalne do dnia ogłoszenia niniejszej ustawy mogą 
podlegać potrąceniu na zasadach przewidzianych w ustawie o zobowiązaniach 
podatkowych, jeżeli wniosek o dokonanie potrącenia zostanie złożony przed 
dniem wejścia w życie niniejszej ustawy.
                               Art. 329.
Terminy przewidziane w:
 1) art. 69 § 2 - stosuje się również do zdarzeń, które nastąpiły przed dniem 
   wejścia w życie niniejszej ustawy, 
 2) art. 80 § 1 pkt 1 - stosuje się również, jeżeli płatnik, w ciągu miesiąca poprzedzającego
   dzień wejścia w życie niniejszej ustawy, pobrał podatek nienależnie
   lub w wysokości większej od należnej.
                               Art. 330.
Zwrot nadpłat powstałych przed dniem wejścia w życie niniejszej ustawy dokonywany
jest na podstawie przepisów ustawy o zobowiązaniach podatkowych.
                               Art. 331.
§ 1. Prawo do skorygowania deklaracji, o którym mowa w art. 81 § 2, stosuje 
    się również do deklaracji złożonych przed dniem wejścia w życie niniejszej
    ustawy.
§ 2. W sprawach, o których mowa w § 1, przepis art. 81 § 3 stosuje się odpowiednio.
                               Art. 332.
Do odpowiedzialności osób trzecich, o których mowa w ustawie o zobowiązaniach
podatkowych, z tytułu zaległości podatkowych powstałych przed dniem 
wejścia w życie niniejszej ustawy stosuje się przepisy ustawy o zobowiązaniach 
podatkowych.
                                    
                               Art. 333.
Osoby prawne, o których mowa w art. 117, ponoszą również odpowiedzialność 
za zaległości podatkowe powstałe przed dniem wejścia w życie niniejszej ustawy.
                                    
                               Art. 334.
§ 1. Odwołania od decyzji urzędu skarbowego wniesione do podatkowej komisji
    odwoławczej przed dniem 1 stycznia 1998 r. przekazuje się do dalszego
    prowadzenia właściwym izbom skarbowym. Czynności podjęte w 
    toku postępowania przez podatkową komisję odwoławczą pozostają w 
    mocy.
§ 2. Wnioski w sprawie wznowienia postępowania zakończonego decyzją 
    ostateczną wydaną przez podatkową komisję odwoławczą, a także wnioski
    w sprawie uchylenia, zmiany lub stwierdzenia nieważności takiej decyzji
    rozpatrywane są przez izbę skarbową, przy której działała ta komisja. 
§ 3. Wnioski w sprawach, o których mowa w § 2, złożone przed dniem 1 stycznia
    1998 r. rozpatrywane są na podstawie dotychczasowych przepisów 
    Kodeksu postępowania administracyjnego.
                                    
                               Art. 335.
Odwołania od decyzji wydanych na podstawie przepisów ustawy o zobowiązaniach
podatkowych wniesione przed dniem 1 stycznia 1998 r. podlegają rozpatrzeniu
na podstawie przepisów tej ustawy oraz dotychczasowych przepisów 
Kodeksu postępowania administracyjnego.
                               Art. 336.
Wnioski o uchylenie lub zmianę decyzji ostatecznej, na podstawie której strona 
nabyła prawo, wniesione przed dniem 1 stycznia 1998 r. podlegają rozpatrzeniu
w trybie i na zasadach przewidzianych w art. 155 i art. 177 Kodeksu postępowania
administracyjnego.
                               Art. 337.
Żądanie uchylenia, zmiany lub stwierdzenia nieważności decyzji ostatecznej 
określającej wysokość zaległości podatkowej, wniesione przed dniem 1 stycznia 
1998 r. podlega rozpatrzeniu na zasadach przewidzianych w dotychczasowych 
przepisach Kodeksu postępowania administracyjnego.
                               Art. 338.
§ 1. Umarza się wszczęte z urzędu postępowania w sprawie uchylenia, zmiany
    lub stwierdzenia nieważności decyzji ostatecznych, jeżeli decyzje te zostały
    wydane przed dniem 1 stycznia 1997 r., chyba że strona wniesie o 
    dalsze rozpoznanie sprawy.
§ 2. Przepis § 1 nie dotyczy postępowania w sprawach, o których mowa w 
    art. 250.
                                    
                               Art. 339.
Przepisy art. 258 § 1 pkt 3-5, § 2 i 3 oraz art. 259 stosuje się również do decyzji
wydanych przed dniem wejścia w życie niniejszej ustawy.
                               Art. 340.
Oświadczenia, o których mowa w art. 278 § 3-5 oraz art. 279 § 3, składane są 
w terminie 2 miesięcy od dnia wejścia w życie niniejszej ustawy.
                               Art. 341.
Jeżeli obowiązujące przepisy powołują się na ustawę o zobowiązaniach podatkowych
lub odsyłają ogólnie do przepisów o zobowiązaniach podatkowych, 
stosuje się przepisy działu III niniejszej ustawy.
                               Art. 342.
§ 1. W okresie do dnia 31 grudnia 1999 r. instytucje finansowe wymienione w 
    art. 182 mogą występować do urzędu skarbowego, który żądał przekazania
    informacji, z wnioskami o ograniczenie zakresu żądanej informacji i 
    terminu jej przekazania.
§ 2. Wniosek, o którym mowa w § 1, składany jest w terminie 14 dni od dnia 
    otrzymania żądania i wymaga uzasadnienia.
§ 3. Urząd skarbowy w terminie 30 dni od dnia otrzymania wniosku postanawia
    ostatecznie o zakresie żądanych informacji i terminie ich przekazania.
                                    
                               Rozdział 3
                            Przepisy końcowe
                                    
                               Art. 343.
§ 1. Tracą moc:
   1) dekret z dnia 16 maja 1956 r. o umarzaniu i udzielaniu ulg w spłacaniu 
     należności państwowych (Dz.U. Nr 17, poz. 92 i z 1975 r. Nr 10, poz. 
     56),
   2) ustawa z dnia 21 grudnia 1958 r. o szczególnym trybie ściągania zaległości
     z tytułu niektórych zobowiązań właścicieli nieruchomości wobec 
     Państwa (Dz.U. Nr 77, poz. 398, z 1962 r. Nr 38, poz. 166 i z 1971 r. 
     Nr 27, poz. 250),
   3) ustawa z dnia 19 grudnia 1980 r. o zobowiązaniach podatkowych 
     (Dz.U. z 1993 r. Nr 108, poz. 486 i Nr 134, poz. 646, z 1995 r. Nr 5, 
     poz. 25 i Nr 85, poz. 426 oraz z 1996 r. Nr 75, poz. 357).
§ 2. Pozostają w mocy, do czasu zastąpienia ich nowymi przepisami, nie dłużej
    jednak niż przez 2 lata od dnia wejścia w życie niniejszej ustawy, 
    przepisy wykonawcze wydane na podstawie:
       1) ustawy o zobowiązaniach podatkowych,
       2) art. 164 Kodeksu postępowania administracyjnego.
                               Art. 344.
Ustawa wchodzi w życie z dniem 1 stycznia 1998 r., z tym że przepisy art. 22 § 
6, art. 28 § 3, art. 46 § 3, art. 48 § 3, art. 56 § 3, art. 58, art. 67 § 3, art. 79 § 
3, art. 82 § 3, art. 83, art. 84 § 2, art. 87 § 5, art. 119, art. 196 § 4, art. 283 § 3, 
art. 303, art. 314 pkt 2 i 3, art. 316 pkt 1 oraz art. 328 wchodzą w życie z 
dniem ogłoszenia.
