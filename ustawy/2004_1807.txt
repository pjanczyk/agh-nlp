



Dz.U. z 2004 r. Nr 173, poz. 1807
                                        
                                        
 
 
 
 
                                   U S T A W A
                             z dnia 2 lipca 2004 r.
                                        
                      o swobodzie działalności gospodarczej
                                        
                                   Rozdział 1
                                 Przepisy ogólne
                                        
                                     Art. 1.
Ustawa reguluje podejmowanie, wykonywanie i zakończenie działalności
gospodarczej na terytorium Rzeczypospolitej Polskiej oraz zadania organów
administracji publicznej w tym zakresie.
                                     Art. 2.
Działalnością gospodarczą jest zarobkowa działalność wytwórcza, budowlana,
handlowa, usługowa oraz poszukiwanie, rozpoznawanie i wydobywanie kopalin ze
złóż, a także działalność zawodowa, wykonywana w sposób zorganizowany i ciągły.
                                     Art. 3.
Przepisów ustawy nie stosuje się do działalności wytwórczej w rolnictwie w
zakresie upraw rolnych oraz chowu i hodowli zwierząt, ogrodnictwa, warzywnictwa,
leśnictwa i rybactwa śródlądowego, a także wynajmowania przez rolników pokoi,
sprzedaży posiłków domowych i świadczenia w gospodarstwach rolnych innych usług
związanych z pobytem turystów.
                                     Art. 4.
1. Przedsiębiorcą w rozumieniu ustawy jest osoba fizyczna, osoba prawna i
  jednostka organizacyjna niebędąca osobą prawną, której odrębna ustawa
  przyznaje zdolność prawną - wykonująca we własnym imieniu działalność
  gospodarczą.
2. Za przedsiębiorców uznaje się także wspólników spółki cywilnej w zakresie
  wykonywanej przez nich działalności gospodarczej.
                                     Art. 5.
Użyte w ustawie określenia oznaczają:
   1) organ koncesyjny - organ administracji publicznej upoważniony na
     podstawie ustawy do udzielania, odmowy udzielania, zmiany i cofania
     koncesji;
   2) osoba zagraniczna:
     a) osobę fizyczną mającą miejsce zamieszkania za granicą, nieposiadającą
       obywatelstwa polskiego,
     b) osobę prawną z siedzibą za granicą,
     c) jednostkę organizacyjną niebędącą osobą prawną posiadającą zdolność
       prawną, z siedzibą za granicą;
   3) przedsiębiorca zagraniczny - osobę zagraniczną wykonującą działalność
     gospodarczą za granicą;
   4) oddział - wyodrębnioną i samodzielną organizacyjnie część działalności
     gospodarczej, wykonywaną przez przedsiębiorcę poza siedzibą przedsiębiorcy
     lub głównym miejscem wykonywania działalności;
   5) działalność regulowana - działalność gospodarczą, której wykonywanie
     wymaga spełnienia szczególnych warunków, określonych przepisami prawa.
   
                                     Art. 6.
1. Podejmowanie, wykonywanie i zakończenie działalności gospodarczej jest wolne
  dla każdego na równych prawach, z zachowaniem warunków określonych przepisami
  prawa.
2. Organ administracji publicznej nie może żądać, ani uzależnić swojej decyzji
  w sprawie podjęcia, wykonywania lub zakończenia działalności gospodarczej
  przez zainteresowaną osobę od spełnienia przez nią dodatkowych warunków, w
  szczególności przedłożenia dokumentów lub ujawnienia danych,
  nieprzewidzianych przepisami prawa.
                                     Art. 7.
Państwo udziela przedsiębiorcom pomocy publicznej na zasadach i w formach
określonych w odrębnych przepisach, z poszanowaniem zasad równości i
konkurencji.
                                     Art. 8.
1. Organy administracji publicznej wspierają rozwój przedsiębiorczości, tworząc
  korzystne warunki do podejmowania i wykonywania działalności gospodarczej, w
  szczególności wspierają mikroprzedsiębiorców oraz małych i średnich
  przedsiębiorców.
2. Organy administracji publicznej, które wdrażają programy pomocowe w
  rozumieniu przepisów o dopuszczalności i nadzorowaniu pomocy publicznej dla
  przedsiębiorców, przekazują drogą elektroniczną informacje o warunkach i
  formach udzielanej pomocy ministrowi właściwemu do spraw gospodarki, który je
  gromadzi i udostępnia na stronie internetowej.
3. Informacje, o których mowa w ust. 2, przekazywane są w terminie 30 dni od
  dnia ustanowienia programu pomocowego, nie później niż na 14 dni przed
  wyznaczonym terminem składania wniosków o udzielenie pomocy.
                                     Art. 9.
Wykonując swoje zadania, w szczególności w zakresie nadzoru i kontroli, organy
administracji publicznej działają z poszanowaniem uzasadnionych interesów
przedsiębiorcy.
                                    Art. 10.
1. Przedsiębiorca może złożyć do właściwego organu wniosek o wydanie pisemnej
  interpretacji co do zakresu i sposobu zastosowania przepisów, z których
  wynika obowiązek świadczenia przez przedsiębiorcę daniny publicznej, w jego
  indywidualnej sprawie.
2. Przedsiębiorca nie może być obciążony jakimikolwiek daninami publicznymi,
  sankcjami finansowymi lub karami w zakresie, w jakim zastosował się do
  uzyskanej interpretacji.
3. Zasady udzielania interpretacji regulują odrębne ustawy.
                                    Art. 11.
Organy administracji publicznej są zobowiązane do załatwiania spraw
przedsiębiorców bez zbędnej zwłoki.
                                    Art. 12.
Wykonując swe zadania, organy administracji publicznej współdziałają z
organizacjami pracodawców, organizacjami pracowników, organizacjami
przedsiębiorców oraz samorządami zawodowymi i gospodarczymi.
                                    Art. 13.
1. Osoby zagraniczne z państw członkowskich Unii Europejskiej i państw
  członkowskich Europejskiego Porozumienia o Wolnym Handlu (EFTA) - stron umowy
  o Europejskim Obszarze Gospodarczym mogą podejmować i wykonywać działalność
  gospodarczą na takich samych zasadach jak przedsiębiorcy polscy.
 2. Obywatele innych państw niż wymienione w ust. 1, którzy otrzymali
  zezwolenie na osiedlenie się na terytorium Rzeczypospolitej Polskiej, zgodę
  na pobyt tolerowany, status uchodźcy nadany w Rzeczypospolitej Polskiej lub
  korzystają z ochrony czasowej na jej terytorium, mogą podejmować i wykonywać
  działalność gospodarczą na terytorium Rzeczypospolitej Polskiej na takich
  samych zasadach jak obywatele polscy.
3. Osoby zagraniczne inne niż wymienione w ust. 1 i 2 mają prawo do
  podejmowania i wykonywania działalności gospodarczej wyłącznie w formie
  spółki: komandytowej, komandytowo-akcyjnej, z ograniczoną odpowiedzialnością
  i akcyjnej, a także do przystępowania do takich spółek oraz obejmowania bądź
  nabywania ich udziałów lub akcji, o ile umowy międzynarodowe nie stanowią
  inaczej.
                                   Rozdział 2
           Zasady podejmowania i wykonywania działalności gospodarczej
                                        
                                    Art. 14.
1. Przedsiębiorca może podjąć działalność gospodarczą po uzyskaniu wpisu do
  rejestru przedsiębiorców w Krajowym Rejestrze Sądowym albo do Ewidencji
  Działalności Gospodarczej, zwanej dalej "ewidencją". Spółka kapitałowa w
  organizacji może podjąć działalność gospodarczą przed uzyskaniem wpisu do
  rejestru przedsiębiorców.
2. Wpisowi do ewidencji podlegają przedsiębiorcy będący osobami fizycznymi.
  Zasady wpisu do rejestru przedsiębiorców określają odrębne przepisy.
                                    Art. 15.
Na zasadach określonych w ustawie podejmowanie i wykonywanie działalności
gospodarczej może wiązać się dodatkowo z obowiązkiem uzyskania przez
przedsiębiorcę koncesji albo wpisu do rejestru działalności regulowanej, z
zastrzeżeniem art. 75.
                                    Art. 16.
1. Przedsiębiorca wpisany do rejestru przedsiębiorców albo ewidencji jest
  obowiązany umieszczać w oświadczeniach pisemnych, skierowanych w zakresie
  swojej działalności do oznaczonych osób i organów, numer identyfikacji
  podatkowej (NIP) oraz posługiwać się tym numerem w obrocie prawnym i
  gospodarczym.
2. Obowiązek, o którym mowa w ust. 1, nie uchybia obowiązkom określonym w
  przepisach szczególnych.
3. Identyfikacja przedsiębiorcy w poszczególnych urzędowych rejestrach
  następuje na podstawie numeru identyfikacji podatkowej (NIP).
                                    Art. 17.
Przedsiębiorca wykonuje działalność gospodarczą na zasadach uczciwej konkurencji
i poszanowania dobrych obyczajów oraz słusznych interesów konsumentów.
                                    Art. 18.
Przedsiębiorca jest obowiązany spełniać określone przepisami prawa warunki
wykonywania działalności gospodarczej, w szczególności dotyczące ochrony przed
zagrożeniem życia, zdrowia ludzkiego i moralności publicznej, a także ochrony
środowiska.
                                    Art. 19.
Jeżeli przepisy szczególne nakładają obowiązek posiadania odpowiednich uprawnień
zawodowych przy wykonywaniu określonego rodzaju działalności gospodarczej,
przedsiębiorca jest obowiązany zapewnić, aby czynności w ramach działalności
gospodarczej były wykonywane bezpośrednio przez osobę legitymującą się
posiadaniem takich uprawnień zawodowych.
                                    Art. 20.
Przedsiębiorca wprowadzający towar do obrotu na terytorium Rzeczypospolitej
Polskiej jest obowiązany do zamieszczenia na towarze, jego opakowaniu, etykiecie
lub instrukcji informacji w języku polskim zawierających:
   1) firmę przedsiębiorcy i jego adres;
   2) nazwę towaru;
   3) inne oznaczenia i informacje wymagane na podstawie odrębnych przepisów.
   
                                    Art. 21.
Jeżeli przedsiębiorca oferuje towary lub usługi w sprzedaży bezpośredniej lub
sprzedaży na odległość za pośrednictwem środków masowego przekazu, sieci
teleinformatycznych lub druków bezadresowych, jest on obowiązany do podania w
ofercie co najmniej następujących danych:
   1) firmy przedsiębiorcy;
   2) numeru identyfikacji podatkowej (NIP);
   3) siedziby i adresu przedsiębiorcy.
   
                                    Art. 22.
1. Dokonywanie lub przyjmowanie płatności związanych z wykonywaną działalnością
  gospodarczą następuje za pośrednictwem rachunku bankowego przedsiębiorcy w
  każdym przypadku gdy:
   1) stroną transakcji, z ktrej wynika płatność jest inny przedsiębiorca oraz
   2) jednorazowa wartość transakcji, bez względu na liczbę wynikających z niej
     płatności, przekracza równowartość 15 000 euro przeliczonych na złote
     według średniego kursu walut obcych ogłaszanego przez Narodowy Bank Polski
     ostatniego dnia miesiąca poprzedzającego miesiąc, w którym dokonano
     transakcji.
2. Przedsiębiorca będący członkiem spółdzielczej kasy oszczędnościowokredytowej
może realizować obowiązek określony w ust. 1 za pośrednictwem
  rachunku w tej spółdzielczej kasie oszczędnościowo-kredytowej.
3. Przedsiębiorca wykonujący działalność gospodarczą w zakresie wykonywania i
  pośrednictwa w realizowaniu przekazów pieniężnych w obrocie zagranicznym
  stosuje odpowiednio przepisy art. 63g i art. 111 ust. 1 pkt 7 ustawy z dnia
  29 sierpnia 1997 r. - Prawo bankowe (Dz.U. z 2002 r. Nr 72, poz. 665, z późn.
  zm.)[1].
                                   Rozdział 3
                       Ewidencja Działalności Gospodarczej
                                        
                                    Art. 23.
1. Ewidencję prowadzi gmina właściwa dla miejsca zamieszkania przedsiębiorcy,
  jako zadanie zlecone z zakresu administracji rządowej. Miejscem zamieszkania
  jest miejscowość, w której przebywa przedsiębiorca z zamiarem stałego pobytu.
2. Dla osób zagranicznych, o których mowa w art. 4 ust. 2 ustawy z dnia 27
  lipca 2002 r. o zasadach i warunkach wjazdu i pobytu obywateli państw
  członkowskich Unii Europejskiej oraz członków ich rodzin na terytorium
  Rzeczypospolitej Polskiej (Dz.U. Nr 141, poz. 1180, z 2003 r. Nr 128, poz.
  1175 oraz z 2004 r. Nr 96, poz. 959), podejmujących działalność gospodarczą
  na terytorium Rzeczypospolitej Polskiej, właściwość miejscową gminy dla celów
  ewidencyjnych określa się według głównego miejsca wykonywania tej
  działalności na terytorium Rzeczypospolitej Polskiej.
3. Organem ewidencyjnym jest wójt, burmistrz, prezydent miasta.
4. Ewidencję prowadzi się w systemie informatycznym.
                                    Art. 24.
1. Ewidencja jest jawna.
2. Każdy ma prawo dostępu do danych zawartych w ewidencji i do przeglądania akt
  ewidencyjnych przedsiębiorcy wpisanego do ewidencji.
3. Domniemywa się, że dane wpisane do ewidencji są prawdziwe. Jeżeli dane
  wpisano do ewidencji  niezgodnie ze zgłoszeniem przedsiębiorcy lub bez tego
  zgłoszenia, przedsiębiorca ten nie może zasłaniać się wobec osoby trzeciej
  działającej w dobrej wierze zarzutem, że dane te nie są prawdziwe, jeżeli
zaniedbał wystąpić niezwłocznie z wnioskiem o sprostowanie, uzupełnienie lub
  wykreślenie wpisu.
                                    Art. 25.
1. Dla przedsiębiorcy wpisanego do ewidencji prowadzi się akta ewidencyjne
  obejmujące w szczególności dokumenty stanowiące podstawę wpisu.
2. Jeżeli przepis szczególny nakazuje zgłoszenie określonych danych organowi
  ewidencyjnemu lub wpisanie ich do ewidencji, a dane te nie podlegają według
  przepisów ustawy wpisowi do ewidencji, dokumenty zawierające te dane składa
  się do akt ewidencyjnych.
                                    Art. 26.
1. Wpis do ewidencji jest dokonywany na wniosek, chyba że przepis szczególny
  przewiduje wpis z urzędu.
2. Wpisem do ewidencji jest również wykreślenie albo zmiana wpisu.
                                    Art. 27.
1. Wniosek o wpis do ewidencji składa się na formularzu zgodnym z określonym
  wzorem urzędowym, o którym mowa w art. 43 pkt 1. Składając wniosek,
  wnioskodawca uiszcza opłatę.
2. Wniosek o dokonanie wpisu do ewidencji zawiera:
   1) firmę przedsiębiorcy oraz jego numer PESEL, o ile taki posiada;
   2) numer identyfikacji podatkowej (NIP), o ile taki posiada;
   3) oznaczenie miejsca zamieszkania i adresu, adres do doręczeń
     przedsiębiorcy oraz adres, pod którym jest wykonywana działalność
     gospodarcza, a jeżeli przedsiębiorca wykonuje działalność poza miejscem
     zamieszkania - adres głównego miejsca wykonywania działalności i oddziału,
     jeżeli został utworzony;
   4) określenie przedmiotu wykonywanej działalności gospodarczej, zgodnie z
     Polską Klasyfikacją Działalności (PKD);
   5) informacje o istnieniu lub ustaniu małżeńskiej wspólności majątkowej;
   6) informacje o umowie spółki cywilnej, jeżeli taka została zawarta;
   7) dane stałego pełnomocnika, uprawnionego do prowadzenia spraw
     przedsiębiorcy, o ile przedsiębiorca udzielił takiego pełnomocnictwa.
3. Gdy wniosek nie zawiera danych, o których mowa w ust. 2, lub jest
  nieopłacony, organ ewidencyjny niezwłocznie wzywa do uzupełnienia wniosku w
  terminie 7 dni, pod rygorem pozostawienia wniosku bez rozpoznania.
4. W przypadku gdy przedsiębiorca nie posiada numeru PESEL, składa do akt
  ewidencyjnych poświadczoną przez upoważnionego pracownika urzędu gminy kopię
  paszportu albo innego dokumentu potwierdzającego jego tożsamość i
  obywatelstwo.
5. Wniosek o wpis do ewidencji  może być wysłany listem poleconym. W tym
  przypadku własnoręczność podpisu wnioskodawcy powinna być poświadczona przez
  notariusza.
       
                                    Art. 28.
1. Wniosek o wpis do ewidencji podlega opłacie w wysokości 100 złotych, a
  jeżeli wniosek dotyczy zmiany wpisu opłata wynosi 50 złotych. Pobrane opłaty
  stanowią dochód budżetu gminy prowadzącej ewidencję.
2. Wniosek o wykreślenie wpisu jest zwolniony z opłat.
3. Rada gminy może określić niższe stawki opłaty albo wprowadzić zwolnienie od
  opłat, uwzględniając w szczególności rodzaj wykonywanej działalności.
                                    Art. 29.
1. Organ ewidencyjny wydaje decyzję o wpisie.
2. Decyzję o wpisie do ewidencji wydaje się niezwłocznie, nie później niż w
  terminie 3 dni roboczych od dnia wpływu wniosku, z zastrzeżeniem art. 27 ust.
  3.
3. Decyzja o wpisie zawiera:
   1) firmę przedsiębiorcy oraz jego numer PESEL, o ile taki posiada;
   2) numer identyfikacji podatkowej (NIP), o ile taki posiada;
   3) oznaczenie miejsca zamieszkania i adresu do doręczeń przedsiębiorcy,
     adres, pod którym jest wykonywana działalność gospodarcza, a jeżeli
     przedsiębiorca wykonuje działalność poza miejscem zamieszkania - adres
     głównego miejsca wykonywania działalności i oddziału, jeżeli został
     utworzony;
   4) określenie przedmiotu wykonywanej działalności gospodarczej, zgodnie z
     Polską Klasyfikacją Działalności (PKD).
4. Decyzja o wpisie zawiera również dane, o których mowa w art. 30 ust. 1 pkt 515,
jeżeli wpis ich dotyczy.
5. Decyzja o wpisie do ewidencji podlega natychmiastowemu wykonaniu, z
  wyjątkiem decyzji o wykreśleniu przedsiębiorcy z ewidencji.
                                    Art. 30.
1. Wpisowi do ewidencji podlegają:
   1) firma przedsiębiorcy;
   2) numer identyfikacji podatkowej (NIP);
   3) oznaczenie miejsca zamieszkania i adresu do doręczeń przedsiębiorcy,
     adres, pod którym jest wykonywana działalność gospodarcza, a jeżeli
     przedsiębiorca wykonuje działalność poza miejscem zamieszkania - adres
     głównego miejsca wykonywania działalności i oddziału, jeżeli został
     utworzony;
   4) określenie przedmiotu wykonywanej działalności gospodarczej, zgodnie z
     Polską Klasyfikacją Działalności (PKD);
   5) informacje o istnieniu lub ustaniu małżeńskiej wspólności majątkowej;
   6) informacje o ograniczeniu lub utracie zdolności do czynności prawnych;
   7) informacje o ogłoszeniu upadłości, umorzeniu i zakończeniu tego
     postępowania;
   8) informacje o wszczęciu postępowania naprawczego;
   9) informacje o udzieleniu, zmianie i cofnięciu koncesji;
  10) informacje o stwierdzeniu wygaśnięcia koncesji, jeżeli przepisy ustaw
     odrębnych przewidują wydanie takiej decyzji;
  11) informacje o wpisie do rejestru działalności regulowanej oraz o
     wykreśleniu z rejestru;
  12) informacje o uzyskaniu zezwolenia lub licencji i ich cofnięciu;
  13) informacje o umowie spółki cywilnej, jeżeli taka została zawarta;
  14) dane stałego pełnomocnika, uprawnionego do prowadzenia spraw
     przedsiębiorcy, o ile przedsiębiorca udzielił takiego pełnomocnictwa;
  15) informacja o ustanowieniu kuratora.
2. Dane, o których mowa w ust. 1 pkt 6, 7, 9-12 i 15, podlegają wpisowi z
  urzędu.
                                    Art. 31.
1. Wpis do ewidencji polega na wprowadzeniu do systemu informatycznego danych
  zawartych w decyzji niezwłocznie po jej wydaniu. Wpis jest dokonany z chwilą
  zamieszczenia danych w ewidencji.
2. W przypadku wydania decyzji o wykreśleniu przedsiębiorcy z ewidencji, wpis
  następuje w chwili, gdy decyzja stanie się ostateczna.
                                    Art. 32.
Organ ewidencyjny wydaje decyzję o odmowie wpisu, gdy:
   1) wniosek dotyczy działalności nieobjętej przepisami ustawy;
   2) wniosek został złożony przez osobę nieuprawnioną;
   3) prawomocnie orzeczono zakaz wykonywania określonej we wniosku
     działalności gospodarczej przez przedsiębiorcę.
                                    Art. 33.
1. Przedsiębiorca jest obowiązany złożyć wniosek o:
   1) zmianę wpisu - w terminie 7 dni od dnia zmiany danych, o których mowa w
     art. 27 ust. 2, powstałej po dniu dokonania wpisu do ewidencji;
   2) wykreślenie - w terminie 7 dni od dnia trwałego zaprzestania wykonywania
     działalności gospodarczej.
2. Do wniosku w sprawie zmian i wykreślenia stosuje się odpowiednio przepisy
  art. 27.
3. Zmiana miejsca zamieszkania przedsiębiorcy podlega wpisowi przez organ
  ewidencyjny, który był właściwy przed zmianą. Po dokonaniu zmiany wpisu,
  organ ewidencyjny przekazuje niezwłocznie decyzję o wpisie do organu
  właściwego ze względu na nowe miejsce zamieszkania wraz z aktami
  ewidencyjnymi.
4. Przepisy ust. 3 stosuje się odpowiednio do zmiany głównego miejsca
  wykonywania działalności gospodarczej w przypadku osób zagranicznych, o
  których mowa w art. 4 ust. 2 ustawy z dnia 27 lipca 2002 r. o zasadach i
  warunkach wjazdu i pobytu obywateli państw członkowskich Unii Europejskiej
  oraz członków ich rodzin na terytorium Rzeczypospolitej Polskiej.
                                    Art. 34.
Sąd rejonowy - sąd gospodarczy przesyła niezwłocznie właściwemu organowi
ewidencyjnemu odpis postanowienia o ogłoszeniu upadłości, umorzeniu postępowania
upadłościowego oraz o zakończeniu postępowania upadłościowego.
                                    Art. 35.
1. Organ koncesyjny przesyła niezwłocznie właściwemu organowi ewidencyjnemu
  odpis ostatecznej decyzji o udzieleniu, zmianie i cofnięciu koncesji, a także
  decyzję o stwierdzeniu wygaśnięcia koncesji, jeżeli przepis szczególny
  przewiduje wydanie takiej decyzji.
2. Przepisy ust. 1 stosuje się odpowiednio do zezwoleń i licencji, o których
  mowa w art. 75.
                                    Art. 36.
Organ prowadzący rejestr działalności regulowanej, po dokonaniu wpisu oraz po
wydaniu decyzji o wykreśleniu wpisu przedsiębiorcy, przesyła właściwemu organowi
ewidencyjnemu zaświadczenie o dokonaniu wpisu lub decyzję o wykreśleniu.
                                    Art. 37.
1. Dane zawarte w ewidencji nie mogą być z niej usunięte, chyba że ustawa
  stanowi inaczej.
2. Wpis do ewidencji podlega wykreśleniu z urzędu w przypadku:
   1) gdy prawomocnie orzeczono zakaz wykonywania określonej we wpisie
     działalności gospodarczej przez przedsiębiorcę;
   2) wpisania do rejestru przedsiębiorców spółki handlowej powstałej z
     przekształcenia spółki cywilnej, w zakresie działalności wpisanej do
     rejestru przedsiębiorców;
   3) stwierdzenia trwałego zaprzestania wykonywania przez przedsiębiorcę
     działalności gospodarczej.
3. Wpis do ewidencji podlega wykreśleniu, także w przypadku gdy organ
  ewidencyjny dokonał go z naruszeniem prawa. W tym przypadku stosuje się
  odpowiednio przepisy o postępowaniu administracyjnym dotyczące wznowienia
  postępowania albo stwierdzenia nieważności decyzji.
4. Wykreślenie w przypadku, o którym mowa w ust. 2 pkt 2, następuje z chwilą
  otrzymania przez organ ewidencyjny informacji o wpisaniu przedsiębiorcy do
  rejestru przedsiębiorców, przekazanej przez Centralną Informację Krajowego
  Rejestru Sądowego, na podstawie przepisów o Krajowym Rejestrze Sądowym.
                                    Art. 38.
1. Organ ewidencyjny może wykreślić z urzędu wpis zawierający dane niezgodne z
  rzeczywistym stanem rzeczy, po uprzednim wezwaniu przedsiębiorcy do złożenia
  oświadczenia w terminie 7 dni.
2. Organ ewidencyjny z urzędu sprostuje wpis zawierający oczywiste błędy lub
  niezgodności z treścią decyzji.
                                    Art. 39.
Organ ewidencyjny jest obowiązany do przekazania drogą elektroniczną, w terminie
7 dni od dnia wydania decyzji, informacji o wykreśleniu przedsiębiorcy z
ewidencji właściwemu ze względu na ostatnie miejsce zamieszkania przedsiębiorcy:
urzędowi statystycznemu, naczelnikowi urzędu skarbowego oraz oddziałowi Zakładu
Ubezpieczeń Społecznych.
                                    Art. 40.
1. Wniosek o wpis do ewidencji może być złożony w formie elektronicznej.
  Wniosek składany w formie elektronicznej powinien zawierać dane w ustalonym
  formacie elektronicznym, zawarte we wzorze urzędowym, o którym mowa w art. 43
  pkt 1, oraz powinien być opatrzony bezpiecznym podpisem elektronicznym
  znakowanym czasem, weryfikowanym przy pomocy ważnego kwalifikowanego
  certyfikatu, przy zachowaniu zasad przewidzianych w przepisach o podpisie
  elektronicznym.
2. W sposób określony w ust. 1 może być wniesiony również wniosek, o którym
  mowa w art. 44.
3. Minister właściwy do spraw informatyzacji po zasięgnięciu opinii ministra
  właściwego do spraw gospodarki określi, w drodze rozporządzenia:
   1) szczegółowe wymagania dla systemu teleinformatycznego;
   2) warunki, jakim powinny odpowiadać elektroniczne nośniki informatyczne
     oraz środki komunikacji elektronicznej, na których wnioski mogą być
     wnoszone;
   3) tryb odtwarzania danych zawartych we wnioskach oraz sposób ich
     przechowywania i zabezpieczania
 - uwzględniając potrzebę zapewnienia integralności danych zawartych we
  wniosku, a także możliwości automatycznego przenoszenia ich do ewidencji.
                                    Art. 41.
1. Tworzy się Centralną Informację o Działalności Gospodarczej, zwaną dalej
  "Centralną Informacją", z oddziałami przy organach ewidencyjnych.
2. Centralną Informację prowadzi minister właściwy do spraw gospodarki.
3. Zadaniem Centralnej Informacji jest:
   1) prowadzenie zbioru informacji o danych zawartych w ewidencji;
   2) udzielanie z ewidencji informacji o wpisie;
   3) wydawanie zaświadczeń o treści wpisów w ewidencji.
   
                                    Art. 42.
1. Każdy ma prawo otrzymać zaświadczenie o treści wpisu w ewidencji lub
  informację o wpisie.
2. Zaświadczenia wydają oraz udzielają pisemnych informacji oddziały, o których
  mowa w art. 41 ust. 1.
3. Wydanie zaświadczenia oraz udzielenie pisemnej informacji podlega opłacie.
4. Opłata, o której mowa w ust. 3, stanowi dochód budżetu państwa.
5. Minister właściwy do spraw gospodarki w porozumieniu z ministrem właściwym
  do spraw finansów publicznych określi, w drodze rozporządzenia, wysokość
  opłaty, o której mowa w ust. 3, biorąc pod uwagę uzasadnione koszty wydawania
  zaświadczeń i udzielania pisemnych informacji.
                                    Art. 43.
Minister właściwy do spraw gospodarki po zasięgnięciu opinii ministra właściwego
do spraw informatyzacji określi, w drodze rozporządzenia:
   1) wzór urzędowy, sposób i miejsce udostępniania formularzy wniosków o wpis
     do ewidencji, uwzględniając warunki powszechnej dostępności formularzy
     oraz uwzględniając prowadzenie ewidencji w systemie informatycznym;
   2) szczegółową treść wpisów, uwzględniając treść wniosku i zakres wpisów
     dokonywanych z urzędu;
   3) organizację oraz szczegółowy sposób prowadzenia Centralnej Informacji
     oraz ewidencji, uwzględniając potrzebę zapewnienia sprawnego obiegu
     informacji oraz zakres danych objętych wpisem do ewidencji;
   4) tryb przekazywania przez organy ewidencyjne danych ewidencyjnych do
     Centralnej Informacji, uwzględniając sposób wykorzystania systemów
     teleinformatycznych;
   5) tryb wydawania zaświadczeń o treści wpisów i udzielania pisemnych
     informacji o wpisie przez oddziały, o ktrych mowa w art. 41 ust. 1,
     uwzględniając jawność i powszechny dostęp do danych zawartych w ewidencji.
                                    Art. 44.
Przedsiębiorca podejmujący działalność wraz z wnioskiem o wpis do rejestru
przedsiębiorców albo do ewidencji może złożyć wniosek zawierający żądanie:
   1) wpisu do krajowego rejestru urzędowego podmiotów gospodarki narodowej
     (REGON);
   2) zgłoszenia identyfikacyjnego albo aktualizacyjnego, o którym mowa w
     przepisach o zasadach ewidencji i identyfikacji podatników i płatników;
   3) zgłoszenia płatnika składek lub zgłoszenia do ubezpieczeń społecznych lub
     ich zmiany w rozumieniu przepisów o systemie ubezpieczeń społecznych.
                                    Art. 45.
1. Wniosek, o którym mowa w art. 44, organ prowadzący rejestr przedsiębiorców
  albo organ ewidencyjny przesyła, w tym za pośrednictwem systemu
  teleinformatycznego, niezwłocznie po dokonaniu wpisu, do właściwych organów
  urzędowych rejestrów wraz z odpisem postanowienia o dokonaniu wpisu do
  rejestru przedsiębiorców albo decyzją o wpisie do ewidencji.
2. Ilekroć przepis szczególny nakazuje przedsiębiorcy złożenie dodatkowych
  dokumentów do wniosku, o którym mowa w art. 44, organ prowadzący rejestr
  przedsiębiorców lub organ ewidencyjny przesyła złożone przez przedsiębiorcę
  dokumenty wraz z wnioskiem.
3. Na wniosek przedsiębiorcy upoważniony pracownik urzędu gminy poświadcza
  zgodność przedstawionych odpisów tych dokumentów lub sporządza taki odpis.
4. Minister właściwy do spraw gospodarki określi, w drodze rozporządzenia,
  sposób przekazywania wniosków i dokumentów do właściwych organów,
  uwzględniając możliwość elektronicznego przetwarzania danych oraz zawartość
  danych.
                                   Rozdział 4
                Koncesje oraz regulowana działalność gospodarcza
                                        
                                    Art. 46.
1. Uzyskania koncesji wymaga wykonywanie działalności gospodarczej w zakresie:
   1) poszukiwania lub rozpoznawania złóż kopalin, wydobywania kopalin ze złóż,
     bezzbiornikowego magazynowania substancji oraz składowania odpadów w
     górotworze, w tym w podziemnych wyrobiskach górniczych;
   2) wytwarzania i obrotu materiałami wybuchowymi, bronią i amunicją oraz
     wyrobami i technologią o przeznaczeniu wojskowym lub policyjnym;
   3) wytwarzania, przetwarzania, magazynowania, przesyłania, dystrybucji i
     obrotu paliwami i energią;
   4) ochrony osób i mienia;
   5) rozpowszechniania programów radiowych i telewizyjnych;
   6) przewozów lotniczych.
2. Szczegółowy zakres i warunki wykonywania działalności gospodarczej
  podlegającej koncesjonowaniu określają przepisy odrębnych ustaw.
3. Wprowadzenie innych koncesji w dziedzinach działalności gospodarczej
  mających szczególne znaczenie ze względu na bezpieczeństwo państwa lub
  obywateli albo inny ważny interes publiczny jest dopuszczalne tylko w
  przypadku gdy działalność ta nie może być wykonywana jako wolna lub po
  uzyskaniu wpisu do rejestru działalności regulowanej albo zezwolenia oraz
  wymaga zmiany niniejszej ustawy.
                                    Art. 47.
1. Jeżeli przepisy odrębnych ustaw nie stanowią inaczej, udzielenie, odmowa
  udzielenia, zmiana i cofnięcie koncesji lub ograniczenie jej zakresu należy
  do ministra właściwego ze względu na przedmiot działalności gospodarczej
  wymagającej uzyskania koncesji.
2. Udzielenie, odmowa udzielenia, zmiana i cofnięcie koncesji lub ograniczenie
  jej zakresu w stosunku do wniosku następuje w drodze decyzji.
3. Koncesji udziela się na czas oznaczony, nie krótszy niż 5 lat i nie dłuższy
  niż 50 lat, chyba że przedsiębiorca wnioskuje o udzielenie koncesji na czas
  krótszy.
                                    Art. 48.
1. Organ koncesyjny może określić w koncesji, w granicach przepisów odrębnych
  ustaw, szczególne warunki wykonywania działalności gospodarczej objętej
  koncesją.
2. Organ koncesyjny jest obowiązany przekazać każdemu zainteresowanemu
  przedsiębiorcy szczegółową informację o warunkach, o których mowa w ust. 1,
  niezwłocznie po wszczęciu postępowania w sprawie udzielenia koncesji.
                                    Art. 49.
1. Wniosek o udzielenie lub o zmianę koncesji zawiera:
   1) firmę przedsiębiorcy, oznaczenie jego siedziby i adresu albo miejsca
     zamieszkania i adresu oraz adresu głównego miejsca wykonywania
     działalności gospodarczej;
   2) numer w rejestrze przedsiębiorców lub w ewidencji oraz numer
     identyfikacji podatkowej (NIP);
   3) określenie rodzaju i zakresu wykonywania działalności gospodarczej, na
     którą ma być udzielona koncesja.
2. We wniosku, o którym mowa w ust. 1, należy podać także informacje oraz
  dołączyć dokumenty określone w przepisach regulujących działalność
  gospodarczą wymagającą uzyskania koncesji.
                                    Art. 50.
Przed podjęciem decyzji w sprawie udzielenia koncesji lub jej zmiany organ
koncesyjny może:
   1) wezwać wnioskodawcę do uzupełnienia, w wyznaczonym terminie, brakującej
     dokumentacji poświadczającej, że spełnia on warunki określone przepisami
     prawa, wymagane do wykonywania określonej działalności gospodarczej, pod
     rygorem pozostawienia wniosku bez rozpatrzenia;
   2) dokonać sprawdzenia faktów podanych we wniosku o udzielenie koncesji w
     celu stwierdzenia, czy przedsiębiorca spełnia warunki wykonywania
     działalności gospodarczej objętej koncesją oraz czy daje rękojmię
     prawidłowego wykonywania działalności objętej koncesją.
 
                                    Art. 51.
1. W przypadku gdy organ koncesyjny przewiduje udzielenie ograniczonej liczby
  koncesji, fakt ten ogłasza w Dzienniku Urzędowym Rzeczypospolitej Polskiej
  "Monitor Polski".
2. Ogłoszenie, o którym mowa w ust. 1, zawiera:
   1) określenie przedmiotu i zakresu działalności gospodarczej, na którą ma
     być udzielona koncesja;
   2) liczbę koncesji;
   3) szczególne warunki wykonywania działalności gospodarczej, na którą ma być
     udzielona koncesja, o ile organ koncesyjny, w granicach przepisów
     odrębnych ustaw, przewiduje ich określenie;
   4) termin i miejsce składania wniosków o udzielenie koncesji;
   5) wymagane dokumenty i informacje dodatkowe;
   6) czas, na jaki może być udzielona koncesja.
3. Przepisu art. 60 nie stosuje się.
                                    Art. 52.
1. Jeżeli liczba przedsiębiorców, spełniających warunki do udzielenia koncesji
  i dających rękojmię prawidłowego wykonywania działalności objętej koncesją,
  jest większa niż liczba koncesji przewidzianych do udzielenia, organ
  koncesyjny zarządza przetarg, którego przedmiotem jest udzielenie koncesji.
2. W postępowaniu o udzielenie koncesji na rozpowszechnianie programów
  radiowych i telewizyjnych organ koncesyjny zarządza przetarg, o którym mowa w
  ust. 1, jeżeli w wyniku dokonania oceny wniosków w trybie art. 36 ustawy z
  dnia 29 grudnia 1992 r. o radiofonii i telewizji (Dz.U. z 2001 r. Nr 101,
  poz. 1114, z późn. zm.)[2] liczba przedsiębiorców pozostaje większa niż liczba
  koncesji.
                                    Art. 53.
1. Organ koncesyjny ogłasza w Dzienniku Urzędowym Rzeczypospolitej Polskiej
  "Monitor Polski" o konieczności przeprowadzenia przetargu wśród
  przedsiębiorców, o których mowa w art. 52 ust. 1.
2. W ogłoszeniu organ koncesyjny określa również:
   1) minimalną opłatę, za którą może być udzielona koncesja - nie niższą niż
     opłata skarbowa albo inna opłata o charakterze publicznoprawnym,
     przewidziana w odrębnych przepisach za udzielenie koncesji;
   2) miejsce i termin składania ofert;
   3) szczegółowe warunki, jakie powinna spełniać oferta;
   4) wysokość, formę i termin wniesienia wadium;
   5) termin rozstrzygnięcia przetargu.
3. Przetarg przeprowadza właściwy organ koncesyjny.
4. Ofertę sporządzoną w języku polskim składa się w terminie, miejscu i formie,
  określonych stosownie do ust. 1 i 2, w zapieczętowanych kopertach.
5. Oferta zawiera:
   1) firmę przedsiębiorcy, oznaczenie jego siedziby i adresu albo miejsca
     zamieszkania i adresu oraz adresu głównego miejsca wykonywania
     działalności gospodarczej;
   2) deklarowaną wysokość opłaty za udzielenie koncesji.
6. Oferty złożone nie podlegają wycofaniu.
                                    Art. 54.
1. Organ koncesyjny dokonuje wyboru ofert w liczbie zgodnej z liczbą koncesji,
  o której mowa w art. 51 ust. 2 pkt 2, kierując się wysokością zadeklarowanych
  opłat za udzielenie koncesji.
2. W przypadku gdy kilku przedsiębiorców zadeklarowało opłatę w takiej samej
  wysokości, organ koncesyjny wzywa tych przedsiębiorców do ponownego
  zadeklarowania wysokości opłaty i wybiera ofertę przedsiębiorcy, który
  zadeklarował wyższą opłatę.
3. Organ koncesyjny przekazuje przedsiębiorcom, którzy złożyli oferty, pisemną
  informację o wyniku przetargu, niezwłocznie po jego rozstrzygnięciu, oraz:
   1) zwraca wadium przedsiębiorcom, których oferty nie zostały wybrane;
   2) zalicza wadium na poczet opłaty przedsiębiorcom, których oferty zostały
     wybrane.
4. Organ koncesyjny udziela koncesji przedsiębiorcom, których oferty zostały
  wybrane.
                                    Art. 55.
1. Przedsiębiorca przekazujący podczas postępowania o udzielenie koncesji
  informacje stanowiące tajemnice przedsiębiorstwa w rozumieniu przepisów o
  zwalczaniu nieuczciwej konkurencji może zgłosić wniosek, aby informacjom tym
  była nadana klauzula poufności.
2. Informacjom nadaje się klauzulę poufności, pod warunkiem, że przedsiębiorca:
   1) przekazując informacje, uzasadni swoje żądanie;
   2) z przekazanych informacji sporządzi streszczenie, które może zostać
     udostępnione innym uczestnikom postępowania.
3. Informacje, którym nadano klauzulę poufności, nie mogą być udostępniane
  innym uczestnikom postępowania bez zgody przedsiębiorcy przekazującego
  informacje.
                                    Art. 56.
1. Organ koncesyjny może odmówić udzielenia koncesji lub ograniczyć jej zakres
  w stosunku do wniosku o udzielenie koncesji albo odmówić zmiany koncesji:
   1) gdy przedsiębiorca nie spełnia warunków wykonywania działalności
     gospodarczej objętej koncesją określonych w ustawie lub warunków podanych
     do wiadomości przedsiębiorcom w trybie art. 48 ust. 2 lub art. 51ust. 1;
   2) ze względu na zagrożenie obronności i bezpieczeństwa państwa lub
     obywateli;
   3) jeżeli w wyniku przeprowadzonego przetargu, o którym mowa w art. 52,
     udzielono koncesji innemu przedsiębiorcy lub przedsiębiorcom;
   4) w przypadkach określonych w odrębnych przepisach.
2. Organ koncesyjny może czasowo wstrzymać udzielanie koncesji, ze względu na
  przyczyny wymienione w ust. 1 pkt 2, ogłaszając o tym w Dzienniku Urzędowym
  Rzeczypospolitej Polskiej "Monitor Polski".
                                    Art. 57.
1. Organ koncesyjny jest uprawniony do kontroli działalności gospodarczej w
  zakresie:
   1) zgodności wykonywanej działalności z udzieloną koncesją;
   2) przestrzegania warunków wykonywania działalności gospodarczej;
   3) obronności lub bezpieczeństwa państwa, ochrony bezpieczeństwa lub dóbr
     osobistych obywateli.
2. Osoby upoważnione przez organ koncesyjny do dokonywania kontroli są
  uprawnione w szczególności do:
   1) wstępu na teren nieruchomości, obiektu, lokalu lub ich części, gdzie jest
     wykonywana działalność gospodarcza objęta koncesją, w dniach i w
     godzinach, w których ta działalność jest wykonywana lub powinna być
     wykonywana;
   2) żądania ustnych lub pisemnych wyjaśnień, okazania dokumentów lub innych
     nośników informacji oraz udostępnienia danych mających związek z
     przedmiotem kontroli.
3. Organ koncesyjny może wezwać przedsiębiorcę do usunięcia stwierdzonych
  uchybień w wyznaczonym terminie.
                                    Art. 58.
1. Organ koncesyjny cofa koncesję, w przypadku gdy:
   1) wydano prawomocne orzeczenie zakazujące przedsiębiorcy wykonywania
     działalności gospodarczej objętej koncesją;
   2) przedsiębiorca nie podjął w wyznaczonym terminie działalności objętej
     koncesją, mimo wezwania organu koncesyjnego, lub trwale zaprzestał
     wykonywania działalności gospodarczej objętej koncesją.
2. Organ koncesyjny cofa koncesję albo zmienia jej zakres, w przypadku gdy
  przedsiębiorca:
   1) rażąco narusza warunki określone w koncesji lub inne warunki wykonywania
     koncesjonowanej działalności gospodarczej, określone przepisami prawa;
   2) w wyznaczonym terminie nie usunął stanu faktycznego lub prawnego
     niezgodnego z warunkami określonymi w koncesji lub z przepisami
     regulującymi działalność gospodarczą objętą koncesją.
3. Organ koncesyjny może cofnąć koncesję albo zmienić jej zakres ze względu na
  zagrożenie obronności i bezpieczeństwa państwa lub bezpieczeństwa obywateli,
  a także w razie ogłoszenia upadłości przedsiębiorcy.
                                    Art. 59.
Przedsiębiorca jest obowiązany zgłaszać organowi koncesyjnemu wszelkie zmiany
danych, o których mowa w art. 49, w terminie 14 dni od dnia ich powstania.
 
                                    Art. 60.
1. Przedsiębiorca, który zamierza podjąć działalność gospodarczą wymagającą
  uzyskania koncesji, może ubiegać się o przyrzeczenie wydania koncesji, zwane
  dalej "promesą". W promesie uzależnia się udzielenie koncesji od spełnienia
  warunków wykonywania działalności gospodarczej wymagającej uzyskania
  koncesji.
2. W postępowaniu o udzielenie promesy stosuje się przepisy dotyczące
  udzielenia koncesji, z wyłączeniem art. 52-54.
3. W promesie ustala się okres jej ważności, z tym że nie może on być krótszy
  niż 6 miesięcy.
4. W okresie ważności promesy nie można odmówić udzielenia koncesji na
  wykonywanie działalności gospodarczej określonej w promesie, chyba że:
   1) uległy zmianie dane zawarte we wniosku o udzielenie promesy;
   2) wnioskodawca nie spełnił wszystkich warunków określonych w promesie;
   3) wystąpiły okoliczności, o których mowa w art. 56 ust. 1 pkt 1 i 2.
   
                                    Art. 61.
Przedsiębiorca, któremu cofnięto koncesję z przyczyn, o których mowa w art. 58
ust. 1 pkt 1 i ust. 2, może wystąpić z wnioskiem o ponowne udzielenie koncesji w
takim samym zakresie nie wcześniej niż po upływie 3 lat od dnia wydania decyzji
o cofnięciu koncesji.
 
                                    Art. 62.
1. Za udzielenie koncesji lub jej zmianę oraz za udzielenie promesy pobiera się
  opłatę skarbową, chyba że przepisy odrębnych ustaw stanowią inaczej, z
  zastrzeżeniem ust. 2.
2. Jeżeli koncesji udzielono w trybie przetargu, za udzielenie koncesji pobiera
  się opłatę w wysokości, o której mowa w art. 54 ust. 1 lub ust. 2.
3. Opłatę, o której mowa w art. 54 ust. 1 lub ust. 2, wnosi się na rachunek
  organu koncesyjnego, chyba że przepisy odrębnych ustaw stanowią inaczej.
                                    Art. 63.
W sprawach nieuregulowanych w przepisach art. 47-61 stosuje się przepisy
odrębnych ustaw regulujących działalność podlegającą koncesjonowaniu.
                                        
                                    Art. 64.
1. Jeżeli przepis odrębnej ustawy stanowi, że dany rodzaj działalności jest
  działalnością regulowaną w rozumieniu niniejszej ustawy, przedsiębiorca może
  wykonywać tę działalność, jeżeli spełnia szczególne warunki określone
  przepisami tej odrębnej ustawy i po uzyskaniu wpisu w rejestrze działalności
  regulowanej, z zastrzeżeniem art. 75.
2. Wpis do rejestru działalności regulowanej podlega opłacie skarbowej, chyba
  że przepisy odrębne stanowią inaczej.
 
                                    Art. 65.
1. Organ prowadzący, na podstawie przepisów regulujących daną działalność
  gospodarczą, rejestr działalności regulowanej, dokonuje wpisu na wniosek
  przedsiębiorcy, po złożeniu przez przedsiębiorcę oświadczenia o spełnieniu
  warunków wymaganych do wykonywania tej działalności.
2. Oświadczenie składa się na piśmie do organu prowadzącego rejestr
  działalności regulowanej.
3. Przedsiębiorca podlegający wpisowi do ewidencji może złożyć wniosek wraz z
  oświadczeniem również we właściwym organie ewidencyjnym, wskazując organ
  prowadzący rejestr działalności regulowanej.
4. Treść oświadczenia, sposób prowadzenia rejestru oraz dane podlegające
  wpisowi do rejestru określają przepisy ustaw regulujących daną działalność.
5. Organ prowadzący rejestr działalności regulowanej wydaje z urzędu
  zaświadczenie o dokonaniu wpisu do rejestru.
                                        
                                    Art. 66.
1. Rejestr działalności regulowanej jest jawny. Każdy ma prawo dostępu do
  zawartych w nim danych za pośrednictwem organu, który prowadzi rejestr.
2. Dla przedsiębiorcy wpisanego do rejestru prowadzi się akta rejestrowe,
  obejmujące w szczególności dokumenty stanowiące podstawę wpisu oraz decyzje
  dotyczące wykreślenia wpisu.
3.  Wpis do rejestru może być wykreślony wyłącznie w przypadkach przewidzianych
  przez ustawę.
4.  Organ prowadzący rejestr sprostuje z urzędu wpis do rejestru zawierający
  oczywiste błędy lub niezgodności ze stanem faktycznym.
5.  Przedsiębiorca jest obowiązany zgłosić zmianę danych wpisanych do rejestru
  w terminie 14 dni od dnia zajścia zdarzenia, które spowodowało zmianę tych
  danych.
                                    Art. 67.
1. Organ prowadzący rejestr działalności regulowanej jest obowiązany dokonać
  wpisu przedsiębiorcy do tego rejestru w terminie 7 dni od dnia wpływu do tego
  organu wniosku o wpis wraz z oświadczeniem o spełnieniu warunków wymaganych
  do wykonywania działalności gospodarczej, dla której rejestr jest prowadzony.
2.  Jeżeli właściwy organ nie dokona wpisu w terminie, o którym mowa w ust. 1,
  a od dnia wpływu wniosku do tego organu upłynęło 14 dni, przedsiębiorca może
  rozpocząć działalność po uprzednim zawiadomieniu o tym na piśmie organu,
  który nie dokonał wpisu. Nie dotyczy to przypadku, gdy organ wezwał
  przedsiębiorcę do uzupełnienia wniosku o wpis nie później niż przed upływem 7
  dni od dnia jego otrzymania. W takiej sytuacji termin, o ktrym mowa w zdaniu
  pierwszym biegnie odpowiednio od dnia wpływu uzupełnienia wniosku o wpis.
                                        
                                    Art. 68.
Organ prowadzący rejestr działalności regulowanej, w drodze decyzji, odmawia
wpisu przedsiębiorcy do rejestru, w przypadku gdy:
   1) wydano prawomocne orzeczenie zakazujące przedsiębiorcy wykonywania
     działalności gospodarczej objętej wpisem;
   2) przedsiębiorcę wykreślono z rejestru tej działalności regulowanej z
     przyczyn, o których mowa w art. 71 ust. 1, w okresie 3 lat poprzedzających
     złożenie wniosku.
                                        
                                    Art. 69.
Przedsiębiorca jest obowiązany przechowywać wszystkie dokumenty niezbędne do
wykazania spełniania warunków wymaganych do wykonywania działalności
regulowanej.
 
                                    Art. 70.
Spełnianie przez przedsiębiorcę warunków wymaganych do wykonywania działalności
regulowanej podlega kontroli, w szczególności przez organ prowadzący rejestr
danej działalności. Przepis art. 57 stosuje się odpowiednio.
                                    Art. 71.
1. Organ prowadzący rejestr działalności regulowanej wydaje decyzję o zakazie
  wykonywania przez przedsiębiorcę działalności objętej wpisem, gdy:
   1) przedsiębiorca złożył oświadczenie, o którym mowa w art. 65, niezgodne ze
     stanem faktycznym;
   2) przedsiębiorca nie usunął naruszeń warunków wymaganych do wykonywania
     działalności regulowanej w wyznaczonym przez organ terminie;
   3) stwierdzi rażące naruszenie warunków wymaganych do wykonywania
     działalności regulowanej przez przedsiębiorcę.
2. Decyzja, o której mowa w ust. 1, podlega natychmiastowemu wykonaniu.
3. W przypadku wydania decyzji, o ktrej mowa w ust. 1, organ z urzędu wykreśla
  wpis przedsiębiorcy w rejestrze działalności regulowanej.
                                    Art. 72.
1. Przedsiębiorca, którego wykreślono z rejestru działalności regulowanej może
  uzyskać ponowny wpis do tego rejestru nie wcześniej niż po upływie 3 lat od
  dnia wydania decyzji o wykreśleniu z rejestru działalności regulowanej z
  przyczyn, o których mowa w art. 71 ust. 1.
2. Przepis ust. 1 stosuje się do przedsiębiorcy, ktry wykonywał działalność
  gospodarczą bez wpisu do rejestru działalności regulowanej.
 
                                    Art. 73.
Organ prowadzący rejestr działalności regulowanej wykreśla wpis przedsiębiorcy w
rejestrze na jego wniosek.
                                        
                                    Art. 74.
W sprawach nieuregulowanych w art. 64-73 stosuje się przepisy ustaw
określających wykonywanie działalności gospodarczej na podstawie wpisu do
rejestru działalności regulowanej.
                                    Art. 75.
1. Uzyskania zezwolenia wymaga wykonywanie działalności gospodarczej w zakresie
  określonym w przepisach:
   1) ustawy z dnia 26 października 1982 r. o wychowaniu w trzeźwości i
     przeciwdziałaniu alkoholizmowi (Dz.U. z 2002 r. Nr 147, poz. 1231, z późn.
     zm.)[3];
   2) ustawy z dnia 29 lipca 1992 r. o grach i zakładach wzajemnych (Dz.U. z
     2004 r. Nr 4, poz. 27);
   3) ustawy z dnia 20 października 1994 r. o specjalnych strefach
     ekonomicznych (Dz.U. Nr 123, poz. 600, z późn. zm.)[4];
   4) ustawy z dnia 13 września 1996 r. o utrzymaniu czystości i porządku w
     gminach (Dz.U. Nr 132, poz. 622, z późn. zm.)[5];
   5)  ustawy z dnia 24 kwietnia 1997 r. o przeciwdziałaniu narkomanii (Dz.U. z
     2003 r. Nr 24, poz. 198 i Nr 122, poz. 1143);
   6)  ustawy z dnia 20 czerwca 1997 r. - Prawo o ruchu drogowym (Dz.U. z 2003
     r. Nr 58, poz. 515, z późn. zm.)[6] w zakresie produkcji tablic
     rejestracyjnych;
   7) ustawy z dnia 21 sierpnia 1997 r. - Prawo o publicznym obrocie papierami
     wartościowymi (Dz.U. z 2002 r. Nr 49, poz. 447, z późn. zm.)[7];
   8) ustawy z dnia 28 sierpnia 1997 r. o organizacji i funkcjonowaniu funduszy
     emerytalnych (Dz.U. Nr 139, poz. 934, z późn. zm.)[8];
   9) ustawy z dnia 29 sierpnia 1997 r. - Prawo bankowe;
  10) ustawy z dnia 21 lipca 2000 r. - Prawo telekomunikacyjne (Dz.U. Nr 73,
     poz. 852, z późn. zm.)[9];
  11)  ustawy z dnia 26 października 2000 r. o giełdach towarowych (Dz.U. Nr
     103, poz. 1099, z późn. zm.)[10];
  12)  ustawy z dnia 27 kwietnia 2001 r. o odpadach (Dz.U. Nr 62, poz. 628, z
     późn. zm.)[11];
  13)  ustawy z dnia 11 maja 2001 r. - Prawo o miarach (Dz.U. Nr 63, poz. 636,
     z późn. zm.)[12];
  14) ustawy z dnia 7 czerwca 2001 r. o zbiorowym zaopatrzeniu w wodę i
     zbiorowym odprowadzaniu ścieków (Dz.U. Nr 72, poz. 747, z 2002 r. Nr 113,
     poz. 984 oraz z 2004 r. Nr 96, poz. 959);
  15)  ustawy z dnia 22 czerwca 2001 r. o organizmach genetycznie
     zmodyfikowanych (Dz.U. Nr 76, poz. 811, z 2002 r. Nr 25, poz. 253 i Nr 41,
     poz. 365, z 2003 r. Nr 130, poz. 1187 oraz z 2004 r. Nr 96, poz. 959)
     w zakresie prowadzenia laboratorium referencyjnego;
  16) ustawy z dnia 23 sierpnia 2001 r. o środkach żywienia zwierząt (Dz.U. Nr
     123, poz. 1350, z 2003 r. Nr 122, poz. 1144 i Nr 208, poz. 2020 oraz z
     2004 r. Nr 91, poz. 877);
  17) ustawy z dnia 6 września 2001 r. - Prawo farmaceutyczne (Dz.U. z 2004 r.
     Nr 53, poz. 533, Nr 69, poz. 625, Nr 91, poz. 877, Nr 92, poz. 882 i Nr
     93, poz. 896);
  18) ustawy z dnia 6 września 2001 r. o transporcie drogowym (Dz.U. Nr 125,
     poz. 1371, z późn. zm.)[13];
  19) ustawy z dnia 19 lutego 2004 r. o rybołówstwie (Dz.U. Nr 62, poz. 574);
  20) ustawy z dnia 3 lipca 2002 r. - Prawo lotnicze (Dz.U. Nr 130, poz. 1112,
     z 2003 r. Nr 210, poz. 2036 oraz z 2004 r. Nr 54, poz. 535, Nr 96, poz.
     959 i Nr 99, poz. 101);
  21) ustawy z dnia 12 września 2002 r. o elektronicznych instrumentach
     płatniczych (Dz.U. Nr 169, poz. 1385 oraz z 2004 r. Nr 91, poz. 870 i Nr
     96, poz. 959);
  22) ustawy z dnia 22 maja 2003 r. o działalności ubezpieczeniowej (Dz.U. Nr
     124, poz. 1151 oraz z 2004 r. Nr 91, poz. 870 i Nr 96, poz. 959);
  23) ustawy z dnia 22 maja 2003 r. o pośrednictwie ubezpieczeniowym (Dz.U. Nr
     124, poz. 1154 oraz z 2004 r. Nr 96, poz. 959);
  24) ustawy z dnia 12 czerwca 2003 r. - Prawo pocztowe (Dz.U. Nr 130, poz.
     1188 oraz z 2004 r. Nr 69, poz. 627 i Nr 96, poz. 959);
  25) ustawy z dnia 23 stycznia 2004 r. o podatku akcyzowym (Dz.U. Nr 29,
     poz. 257 i Nr 68, poz. 623);
  26) ustawy z dnia 27 maja 2004 r. o funduszach inwestycyjnych (Dz.U. Nr …,
     poz. …).
2. Uzyskania zezwolenia albo dokonania zgłoszenia wymaga wykonywanie
  działalności związanej z narażeniem na działanie promieniowania jonizującego,
  określonej w ustawie z dnia 29 listopada 2000 r. - Prawo atomowe (Dz.U. z
  2001 r. Nr 3, poz. 18, z późn. zm.)[14].
3. Uzyskania licencji wymaga wykonywanie działalności gospodarczej w zakresie
  określonym w przepisach:
   1) ustawy z dnia 6 września 2001 r. o transporcie drogowym;
   2) ustawy z dnia 28 marca 2003 r. o transporcie kolejowym (Dz.U. Nr 86, poz.
     789, Nr 170, poz. 1652 i Nr 203, poz. 1966 oraz z 2004 r. Nr 92, poz. 883,
     Nr 96, poz. 959 i Nr 97, poz. 962).
4. Uzyskania zgody wymaga prowadzenie systemu płatności lub systemu rozrachunku
  papierów wartościowych w zakresie określonym w przepisach ustawy z dnia 24
  sierpnia 2001 r. o ostateczności rozrachunku w systemach płatności i
  systemach rozrachunku papierów wartościowych oraz zasadach nadzoru nad tymi
  systemami (Dz.U. Nr 123, poz. 1351, z 2003 r. Nr 60, poz. 535 i Nr 223, poz.
  2216 oraz z 2004 r. Nr 64, poz. 594 i Nr 96, poz. 959).
5. Organy zezwalające, udzielające licencji i udzielające zgody oraz wszelkie
  warunki wykonywania działalności objętej zezwoleniami, licencjami oraz
  zgodami, a także zasady i tryb wydawania decyzji w sprawie zezwoleń, licencji
  i zgód określają przepisy ustaw, o których mowa w ust. 1-4.
                                        
                                    Art. 76.
Jeżeli przepisy regulujące daną działalność gospodarczą stanowią, że wydawanie,
odmowa wydania, zmiana zakresu i cofanie koncesji i zezwoleń, a także
prowadzenie rejestrów działalności regulowanej należy do zadań organów jednostek
samorządu terytorialnego, to zadania te są wykonywane jako zadania zlecone z
zakresu administracji rządowej.
                                   Rozdział 5
                             Kontrola przedsiębiorcy
                                        
                                    Art. 77.
1. Organy administracji publicznej kontrolują przedsiębiorców na zasadach
  określonych w niniejszej ustawie.
2. W zakresie nieuregulowanym w niniejszym rozdziale stosuje się przepisy ustaw
  szczególnych.
3. Zakres przedmiotowy kontroli działalności przedsiębiorcy oraz organy
  upoważnione do jej przeprowadzenia określają odrębne ustawy.
                                    Art. 78.
1. W razie powzięcia wiadomości o wykonywaniu działalności gospodarczej
  niezgodnie z przepisami ustawy, a także w razie stwierdzenia: zagrożenia
  życia lub zdrowia, niebezpieczeństwa powstania szkód majątkowych w znacznych
  rozmiarach lub naruszenia środowiska w wyniku wykonywania tej działalności,
  wójt, burmistrz lub prezydent miasta niezwłocznie zawiadamia właściwe organy
  administracji publicznej.
2. Zawiadomione organy niezwłocznie powiadamiają wójta, burmistrza lub
  prezydenta miasta o podjętych czynnościach.
3. W przypadku braku możliwości zawiadomienia, o którym mowa w ust. 1, wójt,
  burmistrz lub prezydent miasta może nakazać, w drodze decyzji, wstrzymanie
  wykonywania działalności gospodarczej na czas niezbędny, nie dłuższy niż 3
  dni.
4. Decyzji nakazującej wstrzymanie wykonywania działalności gospodarczej w
  razie stwierdzenia zagrożenia życia lub zdrowia, niebezpieczeństwa powstania
  szkd majątkowych w znacznych rozmiarach lub naruszenia środowiska w wyniku
  wykonywania tej działalności nadaje się rygor natychmiastowej wykonalności.
                                    Art. 79.
1. Czynności kontrolne mogą być wykonywane przez pracowników organów kontroli
  po okazaniu legitymacji służbowej upoważniającej do wykonywania takich
  czynności oraz po doręczeniu upoważnienia do przeprowadzenia kontroli
  działalności przedsiębiorcy, chyba że przepisy szczególne przewidują
  możliwość przeprowadzenia kontroli po okazaniu legitymacji. W takim przypadku
  upoważnienie doręcza się przedsiębiorcy w terminie określonym w tych
  przepisach.
2. Czynności kontrolne mogą być wykonywane przez osoby niebędące pracownikami
  organu kontroli, jeżeli przepisy odrębnych ustaw tak stanowią.
3. Zmiana osób upoważnionych do wykonania kontroli wymaga każdorazowo wydania
  odrębnego upoważnienia. Zmiana ta nie może prowadzić do wydłużenia ustalonego
  wcześniej terminu zakończenia kontroli.
4. Upoważnienie, o którym mowa w ust. 1, zawiera co najmniej:
   1) wskazanie podstawy prawnej;
   2) oznaczenie organu kontroli;
   3) datę i miejsce wystawienia;
   4) imię i nazwisko pracownika organu kontroli uprawnionego do wykonania
     kontroli oraz numer jego legitymacji służbowej;
   5) firmę przedsiębiorcy objętego kontrolą;
   6) określenie zakresu przedmiotowego kontroli;
   7) wskazanie daty rozpoczęcia i przewidywanego terminu zakończenia kontroli;
   8) podpis osoby udzielającej upoważnienia z podaniem zajmowanego stanowiska
     lub funkcji;
   9) pouczenie o prawach i obowiązkach kontrolowanego przedsiębiorcy.
5. Zakres kontroli nie może wykraczać poza zakres wskazany w upoważnieniu.
                                    Art. 80.
1. Czynności kontrolnych dokonuje się w obecności kontrolowanego lub osoby
  przez niego upoważnionej.
2.  Przepisu ust. 1 nie stosuje się, w przypadkach gdy:
   1) ratyfikowane umowy międzynarodowe stanowią inaczej;
   2) przeprowadzenie kontroli jest niezbędne dla prowadzonego przeciwko
     przedsiębiorcy śledztwa lub dochodzenia;
   3) odrębne przepisy przewidują możliwość przeprowadzenia kontroli w toku
     prowadzonego postępowania dotyczącego przedsiębiorcy;
   4) przeprowadzenie kontroli jest uzasadnione zagrożeniem życia, zdrowia lub
     środowiska naturalnego.
3.  Kontrolowany jest obowiązany do pisemnego wskazania osoby upoważnionej do
  reprezentowania go w trakcie kontroli, w szczególności w czasie jego
  nieobecności.
                                    Art. 81.
1. Przedsiębiorca jest obowiązany prowadzić i przechowywać w swojej siedzibie
  książkę kontroli oraz upoważnienia i protokoły kontroli, a także udostępniać
  je na żądanie organu kontroli.
2. Książka kontroli zawiera wpisy dokonywane przez organ kontroli. Wpisy
  obejmują:
   1) oznaczenie organu kontroli;
   2) oznaczenie upoważnienia do kontroli;
   3) zakres przedmiotowy przeprowadzonej kontroli;
   4) daty podjęcia i zakończenia kontroli;
   5) zalecenia pokontrolne oraz określenie zastosowanych środków
     pokontrolnych.
3. Przedsiębiorca jest obowiązany dokonywać w książce kontroli wpisu
  informującego o wykonaniu zaleceń pokontrolnych bądź wpisu o ich uchyleniu
  przez organ kontroli lub jego organ nadrzędny albo sąd administracyjny.
                                    Art. 82.
1. Nie można równocześnie podejmować i prowadzić więcej niż jednej kontroli
  działalności przedsiębiorcy. Nie dotyczy to sytuacji, gdy:
   1) ratyfikowane umowy międzynarodowe stanowią inaczej;
   2) przeprowadzenie kontroli jest niezbędne dla prowadzonego przeciwko
     przedsiębiorcy śledztwa lub dochodzenia;
   3) odrębne przepisy przewidują możliwość przeprowadzenia kontroli w toku
     prowadzonego postępowania dotyczącego przedsiębiorcy;
   4) przeprowadzenie kontroli jest uzasadnione zagrożeniem życia, zdrowia lub
     środowiska naturalnego;
   5) kontrola dotyczy zasadności dokonania zwrotu podatku od towarów i usług
     przed dokonaniem tego zwrotu;
   6) przeprowadzenie kontroli jest realizacją obowiązków wynikających
     z przepisów prawa wspólnotowego o ochronie konkurencji lub przepisów prawa
     wspólnotowego w zakresie ochrony interesów finansowych Wspólnoty
     Europejskiej.
2. Organ kontroli odstąpi od podjęcia czynności kontrolnych oraz ustali z
  przedsiębiorcą termin przeprowadzenia kontroli, jeżeli działalność
  przedsiębiorcy jest już objęta kontrolą innego organu.
                                    Art. 83.
1. Czas trwania wszystkich kontroli organu kontroli u przedsiębiorcy w jednym
  roku kalendarzowym nie może przekraczać:
   1) w odniesieniu do przedsiębiorców, o których mowa w rozdziale 7 - 4
     tygodni;
   2) w odniesieniu do pozostałych przedsiębiorców - 8 tygodni.
2. Ograniczeń czasu kontroli nie stosuje się, w przypadkach gdy:
   1) ratyfikowane umowy międzynarodowe stanowią inaczej;
   2) przeprowadzenie kontroli jest niezbędne dla prowadzonego przeciwko
     przedsiębiorcy śledztwa lub dochodzenia;
   3) odrębne przepisy przewidują możliwość przeprowadzenia kontroli w toku
     postępowania prowadzonego przez organ;
   4) przeprowadzenie kontroli jest uzasadnione zagrożeniem życia, zdrowia lub
     środowiska naturalnego;
   5) kontrola dotyczy zasadności dokonania zwrotu podatku od towarów i usług
     przed dokonaniem tego zwrotu;
   6)  przeprowadzenie kontroli jest realizacją obowiązków wynikających z
     przepisów prawa wspólnotowego o ochronie konkurencji lub przepisów prawa
     wspólnotowego w zakresie ochrony interesów finansowych Wspólnoty
     Europejskiej.
3. Przedłużenie czasu trwania kontroli określonego w upoważnieniu wymaga
  uzasadnienia na piśmie. Uzasadnienie doręcza się przedsiębiorcy i wpisuje do
  książki kontroli przed podjęciem dalszych czynności kontrolnych.
4. Jeżeli wyniki kontroli wykazały rażące naruszenie przepisów prawa przez
  przedsiębiorcę, można przeprowadzić powtórną kontrolę w tym samym zakresie
  przedmiotowym w danym roku kalendarzowym, a czasu jej trwania nie wlicza się
  do czasu, o którym mowa w ust. 1.
                                        
                                    Art. 84.
Przepisów art. 82 i 83 nie stosuje się wobec działalności przedsiębiorców w
zakresie objętym:
   1) szczególnym nadzorem podatkowym, na podstawie ustawy z dnia 24 lipca 1999
     r. o Służbie Celnej (Dz.U. Nr 72, poz. 802, z późn. zm.)[15];
   2) nadzorem nad rynkiem kapitałowym i towarowym, na podstawie ustawy z dnia
     21 sierpnia 1997 r. - Prawo o publicznym obrocie papierami wartościowymi,
     ustawy z dnia 27 maja 2004 r. o funduszach inwestycyjnych (Dz.U. Nr 146,
     poz. 1546) oraz ustawy z dnia 26 października 2000 r. o giełdach
     towarowych;
   3) nadzorem bankowym, na podstawie ustawy z dnia 29 sierpnia 1997 r. - Prawo
     bankowe i ustawy z dnia 29 sierpnia 1997 r. o Narodowym Banku Polskim
     (Dz.U. Nr 140, poz. 938, z późn. zm.)[16] oraz nadzorem nad instytucjami
     pieniądza elektronicznego, na podstawie ustawy z dnia 12 września 2002 r.
     o elektronicznych instrumentach płatniczych;
   4) nadzorem ubezpieczeniowym, na podstawie ustawy z dnia 22 maja 2003 r. o
     działalności ubezpieczeniowej oraz ustawy z dnia 22 maja 2003 r. o
     nadzorze ubezpieczeniowym i emerytalnym oraz Rzeczniku Ubezpieczonych
     (Dz.U. Nr 124, poz. 1153, z późn. zm.)[17];
   5) nadzorem emerytalnym, na podstawie ustawy z dnia 22 sierpnia 1997 r. o
     pracowniczych programach emerytalnych (Dz.U. z 2001 r. Nr 60, poz. 623, z
     późn. zm.)[18], ustawy z dnia 28 sierpnia 1997 r. o organizacji i
     funkcjonowaniu funduszy emerytalnych (Dz.U. Nr 139, poz. 934, z późn. zm.)[19]
      oraz ustawy z dnia 22 maja 2003 r. o nadzorze ubezpieczeniowym i
     emerytalnym oraz Rzeczniku Ubezpieczonych;
   6) nadzorem weterynaryjnym, na podstawie ustawy z dnia 21 sierpnia 1997 r. o
     ochronie zwierząt (Dz.U. z 2003 r. Nr 106, poz. 1002), ustawy z dnia 23
     sierpnia 2001 r. o środkach żywienia zwierząt, ustawy z dnia 6 września
     2001 r. - Prawo farmaceutyczne, ustawy z dnia 27 sierpnia 2003 r. o
     weterynaryjnej kontroli granicznej (Dz.U. Nr 165, poz. 1590), ustawy z
     dnia 10 grudnia 2003 r. o kontroli weterynaryjnej w handlu (Dz.U. z 2004
     r. Nr 16, poz. 145), ustawy z dnia 29 stycznia 2004 r. o wymaganiach
     weterynaryjnych dla produktów pochodzenia zwierzęcego (Dz.U. Nr 33, poz.
     288), ustawy z dnia 29 stycznia 2004 r. o Inspekcji Weterynaryjnej (Dz.U.
     Nr 33, poz. 287) oraz ustawy z dnia 11 marca 2004 r. o ochronie zdrowia
     zwierząt oraz zwalczaniu chorób zakaźnych zwierząt (Dz.U. Nr 69, poz.
     625).
 
                                   Rozdział 6
           Oddziały i przedstawicielstwa przedsiębiorców zagranicznych
                                        
                                    Art. 85.
1. Dla wykonywania działalności gospodarczej na terytorium Rzeczypospolitej
  Polskiej przedsiębiorcy zagraniczni mogą, na zasadzie wzajemności, o ile
  ratyfikowane umowy międzynarodowe nie stanowią inaczej, tworzyć oddziały
  z siedzibą na terytorium Rzeczypospolitej Polskiej, zwane dalej "oddziałami".
2. Do tworzenia oddziałów przez przedsiębiorców zagranicznych z państw
  członkowskich Unii Europejskiej i państw członkowskich Europejskiego
  Porozumienia o Wolnym Handlu (EFTA) - stron umowy o Europejskim Obszarze
  Gospodarczym przepis art. 13 ust. 1 stosuje się odpowiednio.
                                    Art. 86.
Przedsiębiorca zagraniczny tworzący oddział może wykonywać działalność
gospodarczą wyłącznie w zakresie przedmiotu działalności przedsiębiorcy
zagranicznego.
                                    Art. 87.
Przedsiębiorca zagraniczny tworzący oddział jest obowiązany ustanowić osobę
upoważnioną w oddziale do reprezentowania przedsiębiorcy zagranicznego.
                                    Art. 88.
Przedsiębiorca zagraniczny może rozpocząć działalność w ramach oddziału po
uzyskaniu wpisu oddziału do rejestru przedsiębiorców. Zasady wpisu do rejestru
przedsiębiorców określają przepisy odrębnej ustawy.
 
                                    Art. 89.
Niezależnie od obowiązków określonych w przepisach o Krajowym Rejestrze Sądowym
przedsiębiorca zagraniczny jest obowiązany:
   1)  podać imię i nazwisko oraz adres na terytorium Rzeczypospolitej Polskiej
     osoby upoważnionej w oddziale do reprezentowania przedsiębiorcy
     zagranicznego;
   2)  dołączyć poświadczony notarialnie wzór podpisu osoby, o której mowa w
     pkt 1;
   3) jeżeli działa na podstawie aktu założycielskiego, umowy lub statutu złożyć
ich odpisy do akt rejestrowych oddziału wraz z uwierzytelnionym
     tłumaczeniem na język polski; w przypadku gdy przedsiębiorca zagraniczny
     utworzył na terytorium Rzeczypospolitej Polskiej więcej niż jeden oddział,
     złożenie tych dokumentów może nastąpić w aktach jednego z oddziałów, z tym
     że w aktach rejestrowych pozostałych oddziałów należy wskazać ten oddział,
     w którego aktach złożono wskazane dokumenty, wraz z oznaczeniem sądu,
     w którym znajdują się akta, i numeru oddziału w rejestrze;
   4) jeżeli istnieje lub wykonuje działalność na podstawie wpisu do rejestru złożyć
do akt rejestrowych oddziału odpis z tego rejestru wraz z
     uwierzytelnionym tłumaczeniem na język polski; w przypadku gdy
     przedsiębiorca zagraniczny utworzył na terytorium Rzeczypospolitej
     Polskiej więcej niż jeden oddział, złożenie tych dokumentów może nastąpić
     w aktach jednego z oddziałów, z tym że w aktach rejestrowych pozostałych
     oddziałów należy wskazać ten oddział, w którego aktach złożono wskazane
     dokumenty, wraz z oznaczeniem sądu, w którym znajdują się akta, i numeru
     oddziału w rejestrze.
   
                                    Art. 90.
Przedsiębiorca zagraniczny, który utworzył oddział, jest obowiązany:
   1) używać do oznaczenia oddziału oryginalnej nazwy przedsiębiorcy
     zagranicznego wraz z przetłumaczoną na język polski nazwą formy prawnej
     przedsiębiorcy oraz dodaniem wyrazów "oddział w Polsce";
   2) prowadzić dla oddziału oddzielną rachunkowość w języku polskim zgodnie z
     przepisami o rachunkowości;
   3) zgłaszać ministrowi właściwemu do spraw gospodarki wszelkie zmiany stanu
     faktycznego i prawnego w zakresie okoliczności, o których mowa w art. 91
     ust. 1 pkt 2, w terminie 14 dni od dnia ich wystąpienia.
   
                                    Art. 91.
1. Minister właściwy do spraw gospodarki wydaje decyzję o zakazie wykonywania
  działalności gospodarczej przez przedsiębiorcę zagranicznego w ramach
  oddziału, w przypadku gdy:
   1) oddział rażąco narusza prawo polskie lub nie wykonuje obowiązku, o którym
     mowa w art. 90 pkt 3;
   2) nastąpiło otwarcie likwidacji przedsiębiorcy zagranicznego, który
     utworzył oddział, lub przedsiębiorca ten utracił prawo wykonywania
     działalności gospodarczej;
   3) działalność przedsiębiorcy zagranicznego zagraża bezpieczeństwu i
     obronności państwa, ochronie tajemnicy państwowej lub innemu ważnemu
     interesowi publicznemu.
2. W przypadku wydania decyzji, o której mowa w ust. 1, minister właściwy do
  spraw gospodarki zawiadamia osobę, o której mowa w art. 89 pkt 1, o obowiązku
  wszczęcia postępowania likwidacyjnego oddziału w oznaczonym terminie, nie
  krótszym niż 30 dni. Odpis decyzji, o której mowa w ust. 1, minister przesyła
  do właściwego sądu rejestrowego.
                                    Art. 92.
Do likwidacji oddziału stosuje się odpowiednio przepisy Kodeksu spółek
handlowych o likwidacji spółki z ograniczoną odpowiedzialnością.
                                    Art. 93.
Przedsiębiorcy zagraniczni mogą tworzyć przedstawicielstwa z siedzibą na
terytorium Rzeczypospolitej Polskiej, zwane dalej "przedstawicielstwami".
                                    Art. 94.
Zakres działania przedstawicielstwa może obejmować wyłącznie prowadzenie
działalności w zakresie reklamy i promocji przedsiębiorcy zagranicznego.
                                    Art. 95.
1. Przedstawicielstwo mogą utworzyć również osoby zagraniczne powołane do
  promocji gospodarki kraju ich siedziby, z tym że zakres działania takiego
  przedstawicielstwa może obejmować wyłącznie promocję i reklamę gospodarki
  tego kraju.
2. Do przedstawicielstwa, o którym mowa w ust. 1, przepisy niniejszego
  rozdziału stosuje się odpowiednio.
                                    Art. 96.
1. Utworzenie przedstawicielstwa wymaga wpisu do rejestru przedstawicielstw
  przedsiębiorców zagranicznych, zwanego dalej "rejestrem przedstawicielstw",
  prowadzonego przez ministra właściwego do spraw gospodarki.
2. Wpisu do rejestru przedstawicielstw dokonuje się na podstawie złożonego
  wniosku i zgodnie z jego treścią.
                                    Art. 97.
1. Wniosek, o którym mowa w art. 96 ust. 2, sporządzony w języku polskim,
  zawiera:
   1) nazwę, siedzibę i formę prawną przedsiębiorcy zagranicznego;
   2) przedmiot działalności gospodarczej przedsiębiorcy zagranicznego;
   3) imię, nazwisko oraz adres na terytorium Rzeczypospolitej Polskiej osoby
     upoważnionej w przedstawicielstwie do reprezentowania przedsiębiorcy
     zagranicznego;
   4) adres przedstawicielstwa na terytorium Rzeczypospolitej Polskiej.
 2. Do wniosku należy dołączyć:
   1) jeżeli przedsiębiorca zagraniczny działa na podstawie aktu
     założycielskiego, umowy lub statutu - odpis tego dokumentu;
   2) jeżeli przedsiębiorca zagraniczny istnieje lub wykonuje działalność na
     podstawie wpisu do rejestru - odpis z tego rejestru;
   3) oświadczenie przedsiębiorcy zagranicznego o ustanowieniu
     przedstawicielstwa na terytorium Rzeczypospolitej Polskiej;
   4) dokument potwierdzający tytuł prawny przedsiębiorcy zagranicznego do
     lokalu (nieruchomości), w którym działalność będzie wykonywana.
3. Dokumenty, o których mowa w ust. 2, sporządzone w języku obcym, należy
  przedstawić wraz z uwierzytelnionym tłumaczeniem na język polski.
                                    Art. 98.
1. O dokonaniu wpisu przedstawicielstwa do rejestru przedstawicielstw wydaje
  się z urzędu zaświadczenie. Zaświadczenie zawiera dane, o których mowa w art.
  97 ust. 1, oraz numer wpisu do rejestru przedstawicielstw i datę wpisu.
2. Rejestr przedstawicielstw jest jawny.
                                    Art. 99.
1. Minister właściwy do spraw gospodarki odmawia, w drodze decyzji, wpisu do
  rejestru przedstawicielstw, jeżeli:
   1)  utworzenie przedstawicielstwa zagrażałoby bezpieczeństwu i obronności
     państwa lub ochronie tajemnicy państwowej albo innemu ważnemu interesowi
     publicznemu;
   2) wniosek, o którym mowa w art. 96 ust. 2, dotyczy działalności
     wykraczającej poza zakres określony w art. 94 i art. 95 ust. 1 albo
     zawiera braki, które nie zostały usunięte w wyznaczonym terminie, a także
     gdy do wniosku nie zostały dołączone dokumenty wymienione w art. 97 ust.
     2.
2. Odmowa wpisu z przyczyn, o których mowa w ust. 1 pkt 1, nie wymaga
  uzasadnienia faktycznego.
                                    Art. 100.
Przedsiębiorca zagraniczny, który utworzył przedstawicielstwo, jest obowiązany:
   1) używać do oznaczenia przedstawicielstwa oryginalnej nazwy przedsiębiorcy
     zagranicznego wraz z przetłumaczoną na język polski nazwą formy prawnej
     przedsiębiorcy oraz dodaniem wyrazów "przedstawicielstwo w Polsce";
   2) prowadzić dla przedstawicielstwa oddzielną rachunkowość w języku polskim
     zgodnie z przepisami o rachunkowości;
   3) zgłaszać ministrowi właściwemu do spraw gospodarki wszelkie zmiany stanu
     faktycznego i prawnego w zakresie danych, o których mowa w art. 97, oraz o
     rozpoczęciu likwidacji przedsiębiorcy zagranicznego i jej ukończeniu,
     a także o utracie przez przedsiębiorcę zagranicznego prawa wykonywania
     działalności gospodarczej lub rozporządzania swoim majątkiem, w terminie
     14 dni od dnia wystąpienia tych zdarzeń; do zgłoszenia zmian stosuje się
     odpowiednio przepisy art. 97.
   
                                    Art. 101.
1. Minister właściwy do spraw gospodarki wydaje decyzję o zakazie wykonywania
  działalności przez przedsiębiorcę zagranicznego w ramach przedstawicielstwa,
  w przypadku gdy:
   1) rażąco narusza prawo polskie lub nie wykonuje obowiązku, o którym mowa w
     art. 100 pkt 3;
   2) nastąpiło otwarcie likwidacji przedsiębiorcy zagranicznego, który
     utworzył przedstawicielstwo, lub przedsiębiorca ten utracił prawo
     wykonywania działalności gospodarczej;
   3) działalność przedsiębiorcy zagranicznego zagraża bezpieczeństwu i
     obronności państwa, ochronie tajemnicy państwowej lub innemu ważnemu
     interesowi publicznemu.
2. Do likwidacji przedstawicielstwa stosuje się odpowiednio przepis art. 91
  ust. 2 oraz przepisy Kodeksu spółek handlowych o likwidacji spółki z
  ograniczoną odpowiedzialnością.
                                        
                                    Art. 102.
1. O zakończeniu likwidacji przedstawicielstwa przedsiębiorca zagraniczny jest
  obowiązany zawiadomić ministra właściwego do spraw gospodarki w terminie 14
  dni, licząc od dnia zakończenia likwidacji.
2. Po zakończeniu likwidacji przedstawicielstwa minister właściwy do spraw
  gospodarki, w drodze decyzji, wykreśla przedstawicielstwo z rejestru
  przedstawicielstw.
                                   Rozdział 7
                Mikroprzedsiębiorcy, mali i średni przedsiębiorcy
                                        
                                    Art. 103.
Państwo stwarza, z poszanowaniem zasad równości i konkurencji, korzystne warunki
dla funkcjonowania i rozwoju mikroprzedsiębiorców, małych i średnich
przedsiębiorców, w szczególności przez:
   1) inicjowanie zmian stanu prawnego sprzyjających rozwojowi
     mikroprzedsiębiorców, małych i średnich przedsiębiorców, w tym dotyczących
     dostępu do środków finansowych pochodzących z kredytów i pożyczek oraz
     poręczeń kredytowych;
   2) wspieranie instytucji umożliwiających finansowanie działalności
     gospodarczej na dogodnych warunkach w ramach realizowanych programów
     rządowych;
   3) wyrównywanie warunków wykonywania działalności gospodarczej ze względu na
     obciążenia publicznoprawne;
   4) ułatwianie dostępu do informacji, szkoleń oraz doradztwa;
   5) wspieranie instytucji i organizacji działających na rzecz
     przedsiębiorców;
   6) promowanie współpracy mikroprzedsiębiorców, małych i średnich
     przedsiębiorców z innymi przedsiębiorcami polskimi i zagranicznymi.
                                        
                                    Art. 104.
Za mikroprzedsiębiorcę uważa się przedsiębiorcę, który w co najmniej jednym z
dwóch ostatnich lat obrotowych:
   1) zatrudniał średniorocznie mniej niż 10 pracowników oraz
   2) osiągnął roczny obrót netto ze sprzedaży towarów, wyrobów i usług oraz
     operacji finansowych nieprzekraczający równowartości w złotych 2 milionów
     euro, lub sumy aktywów jego bilansu sporządzonego na koniec jednego z tych
     lat nie przekroczyły równowartości w złotych 2 milionów euro.
   
                                    Art. 105.
Za małego przedsiębiorcę uważa się przedsiębiorcę, który w co najmniej jednym z
dwóch ostatnich lat obrotowych:
   1) zatrudniał średniorocznie mniej niż 50 pracowników oraz
   2) osiągnął roczny obrót netto ze sprzedaży towarów, wyrobów i usług oraz
     operacji finansowych nieprzekraczający równowartości w złotych 10 milionów
     euro, lub sumy aktywów jego bilansu sporządzonego na koniec jednego z tych
     lat nie przekroczyły równowartości w złotych 10 milionów euro.
   
                                    Art. 106.
Za średniego przedsiębiorcę uważa się przedsiębiorcę, który w co najmniej jednym
z dwóch ostatnich lat obrotowych:
   1) zatrudniał średniorocznie mniej niż 250 pracowników oraz
   2) osiągnął roczny obrót netto ze sprzedaży towarów, wyrobów i usług oraz
     operacji finansowych nieprzekraczający równowartości w złotych 50 milionów
     euro, lub sumy aktywów jego bilansu sporządzonego na koniec jednego z tych
     lat nie przekroczyły równowartości w złotych 43 milionów euro.
   
                                    Art. 107.
Wyrażone w euro wielkości, o których mowa w art. 104-106, przelicza się na złote
według średniego kursu ogłaszanego przez Narodowy Bank Polski w ostatnim dniu
roku obrotowego wybranego do określenia statusu przedsiębiorcy.
                                    Art. 108.
Nie uważa się odpowiednio za mikroprzedsiębiorcę, małego lub średniego,
przedsiębiorcy, w którym inni przedsiębiorcy, Skarb Państwa oraz jednostki
samorządu terytorialnego posiadają:
   1) 25% i więcej wkładów, udziałów lub akcji;
   2) prawa do 25% i więcej udziału w zysku;
   3) 25% i więcej głosów w zgromadzeniu wspólników, walnym zgromadzeniu
     akcjonariuszy albo walnym zgromadzeniu spółdzielni.
   
                                    Art. 109.
1. Średnioroczne zatrudnienie określa się w przeliczeniu na pełne etaty.
2. Przy obliczaniu średniorocznego zatrudnienia nie uwzględnia się pracowników
  przebywających na urlopach macierzyńskich i wychowawczych, a także
  zatrudnionych w celu przygotowania zawodowego.
3. W przypadku przedsiębiorcy działającego krócej niż rok, jego przewidywany
  obrót netto ze sprzedaży towarów, wyrobów i usług oraz operacji finansowych,
  a także średnioroczne zatrudnienie oszacowuje się na podstawie danych za
  ostatni okres, udokumentowany przez przedsiębiorcę.
4. Minister właściwy do spraw gospodarki określi, w drodze rozporządzenia
  szczegółowy sposób obliczania średniorocznego zatrudnienia, rocznego obrotu
  netto ze sprzedaży towarów, wyrobów i usług oraz operacji finansowych,
  uwzględniając przedsiębiorców działających krócej niż rok.
                                    Art. 110.
1. Do celów pomocy publicznej przedsiębiorca oświadcza przed organem
  udzielającym pomocy, że spełnia przesłanki określone w art. 104-106 i art.
  108.
2. Oświadczenie ma formę pisemną, chyba że przepisy odrębne stanowią inaczej.
3. Przepisy ust. 1 i 2 nie uchybiają uprawnieniom organu udzielającego pomocy
  do kontroli stanu faktycznego u przedsiębiorcy.
                                   Rozdział 8
                                 Przepis końcowy
                                        
                                    Art. 111.
Ustawa wchodzi w życie w terminie i na zasadach określonych w ustawie - Przepisy
wprowadzające ustawę o swobodzie działalności gospodarczej.
_______________________________
[1] Zmiany tekstu jednolitego wymienionej ustawy zostały ogłoszone w Dz.U. z 2002
 r.  Nr 126, poz. 1070, Nr 141, poz. 1178, Nr 144, poz. 1208, Nr 153, poz. 1271,
 Nr  169, poz. 1385 i poz. 1387 i Nr 241, poz. 2074, z 2003 r. Nr 50, poz.  424,
 Nr 60, poz. 535, Nr 65, poz. 594, Nr 228, poz. 2260 i Nr 229, poz. 2276 oraz  z
 2004 r. Nr 64, poz. 594, Nr 68, poz. 623, Nr 91, poz. 870 i Nr 96, poz. 959.
[2] Zmiany tekstu jednolitego wymienionej ustawy zostały ogłoszone w Dz.U. z 2002
 r.  Nr 25, poz. 253 i Nr 56, poz. 517, z 2003 r. Nr 96, poz. 874 oraz z 2004 r.
 Nr 91, poz. 874.
[3] Zmiany tekstu jednolitego wymienionej ustawy zostały ogłoszone w Dz.U. z 2002
 r.  Nr  167,  poz. 1372, z 2003 r. Nr 80, poz. 719 i Nr 122, poz. 1143  oraz  z
 2004 r. Nr 29, poz. 257 i Nr 99, poz. 1100.
[4]  Zmiany  wymienionej ustawy zostały ogłoszone w Dz.U. z 1996 r. Nr 106,  poz.
 496,  z 1997 r. Nr 121, poz. 770, z 1998 r. Nr 106, poz. 668, z 2000 r. Nr 117,
 poz.  1228,  z 2002 r. Nr 113, poz. 984 i Nr 240, poz. 2055 oraz z 2003  r.  Nr
 188, poz. 1840.
[5] Zmiany wymienionej ustawy zostały ogłoszone w Dz.U. z 1997 r. Nr 60, poz. 369
 i  Nr  121, poz. 770, z 2000 r. Nr 22, poz. 272, z 2001 r. Nr 100, poz. 1085  i
 Nr  154, poz. 1800, z 2002 r. Nr 113, poz. 984, z 2003 r. Nr 7, poz. 78 oraz  z
 2004 r. Nr 96, poz. 959.
[6] Zmiany tekstu jednolitego wymienionej ustawy zostały ogłoszone w Dz.U. z 2003
 r.  Nr 124, poz. 1152, Nr 130, poz. 1190, Nr 137, poz. 1302, Nr 149, poz.  1451
 i  1452, Nr 162, poz. 1568, Nr 200, poz. 1953 i Nr 210, poz. 2036 oraz  z  2004
 r. Nr 29, poz. 257, Nr 54, poz. 535, Nr 92, poz. 884 i Nr 121, poz. 1264.
[7] Zmiany tekstu jednolitego wymienionej ustawy zostały ogłoszone w Dz.U. z 2002
 r.   Nr  240,  poz. 2055, z 2003 r. Nr 50, poz. 424, Nr 84, poz. 774,  Nr  124,
 poz.  1151,  Nr 170, poz. 1651 i Nr 223, poz. 2216 oraz z 2004 r. Nr  64,  poz.
 594, Nr 91, poz. 871, Nr 96, poz. 959 i Nr 146, poz. 1546.
[8]   Zmiany  wymienionej ustawy zostały ogłoszone w Dz.U. z 1998 r. Nr 98,  poz.
 610,  Nr 106, poz. 668 i Nr 162, poz. 1118, z 1999 r. Nr 110, poz. 1256, z 2000
 r.  Nr 60, poz. 702, z 2001 r. Nr 8, poz. 64 i Nr 110, poz. 1189, z 2002 r.  Nr
 25,  poz.  253, Nr 153, poz. 1271 i Nr 241, poz. 2074, z 2003 r. Nr  124,  poz.
 1153, Nr 166, poz. 1609 i Nr 170, poz. 1651 oraz z 2004 r. Nr 96, poz. 959.
[9]  Zmiany  wymienionej ustawy zostały ogłoszone w Dz.U. z 2001 r. Nr 122,  poz.
 1321  i Nr 154, poz. 1800 i 1802, z 2002 r. Nr 25, poz. 253, Nr 74, poz. 676  i
 Nr  166,  poz. 1360 oraz z 2003 r. Nr 50, poz. 424, Nr 113, poz. 1070, Nr  130,
 poz. 1188 i Nr 170, poz. 1652.
[10]  Zmiany wymienionej ustawy zostały ogłoszone w Dz.U. z 2002 r. Nr 200,  poz.
 1686,  z  2003 r. Nr 50, poz. 424, Nr 84, poz. 774 i Nr 223, poz. 2216  oraz  z
 2004 r. Nr 64, poz. 594.
[11]  Zmiany wymienionej ustawy zostały ogłoszone w Dz.U. z 2002 r. Nr  41,  poz.
 365,  Nr 113, poz. 984 i Nr 199, poz. 1671, z 2003 r. Nr 7, poz. 78 oraz z 2004
 r. Nr 96, poz. 959.
[12]  Zmiany wymienionej ustawy zostały ogłoszone w Dz.U. z 2001 r. Nr 154,  poz.
 1800,  z 2002 r. Nr 155, poz. 1286 i Nr 166, poz. 1360, z 2003 r. Nr 170,  poz.
 1652 oraz z 2004 r. Nr 49, poz. 465 i Nr 93, poz. 896.
[13]  Zmiany wymienionej ustawy zostały ogłoszone w Dz.U. z 2002 r. Nr  25,  poz.
 253,  Nr 89, poz. 804 i Nr 199, poz. 1671, z 2003 r. Nr 137, poz. 1302, Nr 149,
 poz.  1452,  Nr 200, poz. 1953 i Nr 211, poz. 2050 oraz z 2004 r. Nr  96,  poz.
 959 i Nr 97, poz. 962.
[14] Zmiany tekstu jednolitego wymienionej ustawy zostały ogłoszone w Dz.U. z 2001
 r.  Nr 100, poz. 1085 i Nr 154, poz. 1800, z 2002 r. Nr 74, poz. 676 i Nr  135,
 poz. 1145, z 2003 r. Nr 80, poz. 717 i Nr 124, poz. 1152 oraz z 2004 r. Nr  70,
 poz. 632 i Nr 96, poz. 959.
[15]  Zmiany wymienionej ustawy zostały ogłoszone w Dz.U. z 1999 r. Nr 110,  poz.
 1255,  z 2002 r. Nr 41, poz. 365, Nr 89, poz. 804 i Nr 153, poz. 1271,  z  2003
 r.  Nr 120, poz. 1122, Nr 137, poz. 1302, Nr 199, poz. 1934 i Nr 217, poz. 2124
 oraz z 2004 r. Nr 121, poz. 1264.
[16]  Zmiany wymienionej ustawy zostały ogłoszone w Dz.U. z 1998 r. Nr 160,  poz.
 1063,  z 2000 r. Nr 53, poz. 648, Nr 62, poz. 718 i Nr 119, poz. 1252,  z  2001
 r.  Nr  8, poz. 64, Nr 110, poz. 1189 i Nr 154, poz. 1784 i 1800, z 2002 r.  Nr
 126,  poz.  1070 i Nr 141, poz. 1178 oraz z 2003 r. Nr 65, poz. 594 i  Nr  137,
 poz. 1303.
[17]  Zmiany wymienionej ustawy zostały ogłoszone w Dz.U. z 2003 r. Nr 170,  poz.
 1651.
[18] Zmiany tekstu jednolitego wymienionej ustawy zostały ogłoszone w Dz.U. z 2002
 r. Nr 25, poz. 253 i Nr 141, poz. 1178.
[19]  Zmiany wymienionej ustawy zostały ogłoszone w Dz.U. z 1998 r. Nr  98,  poz.
 610,  Nr 106, poz. 668 i Nr 162, poz. 1118, z 1999 r. Nr 110, poz. 1256, z 2000
 r.  Nr 60, poz. 702, z 2001 r. Nr 8, poz. 64 i Nr 110, poz. 1189, z 2002 r.  Nr
 25,  poz.  253, Nr 153, poz. 1271 i Nr 241, poz. 2074, z 2003 r. Nr  124,  poz.
 1153, Nr 166, poz. 1609 i Nr 170, poz. 1651 oraz z 2004 r. Nr 146, poz. 1546.
