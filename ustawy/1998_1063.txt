



Dz.U. z 1998 r. Nr 160, poz. 1063
                                       
                                       
                                       
                                    USTAWA
                           z dnia 18 grudnia 1998 r.
                                       
                                Prawo dewizowe
                                      
 
                                  Rozdział 1
                                Przepisy ogólne
                                       
                                    Art. 1.
Ustawa reguluje zasady obrotu dewizowego, nadzwyczajne ograniczenia w wypadku
zaistnienia zagrożeń stabilności i integralności systemu finansowego
Rzeczypospolitej Polskiej oraz zasady kontroli dewizowej, a także właściwość
organów w tych sprawach.
                                       
                                    Art. 2.
1. Użyte w ustawie określenia oznaczają:
   1) rezydent:
     a) osobę fizyczną mającą miejsce zamieszkania w kraju oraz osobę prawną
       mającą siedzibę w kraju, a także inny podmiot mający siedzibę w kraju,
       posiadający zdolność zaciągania zobowiązań i nabywania praw we własnym
       imieniu,
     b) polskie przedstawicielstwa dyplomatyczne, urzędy konsularne i inne
       polskie przedstawicielstwa oraz misje specjalne korzystające z
       immunitetów i przywilejów dyplomatycznych lub konsularnych,
   2) nierezydent:
     a) osobę fizyczną nie mającą miejsca zamieszkania w kraju oraz osobę
       prawną nie mającą siedziby w kraju, a także inny podmiot nie mający
       siedziby w kraju, posiadający zdolność zaciągania zobowiązań i
       nabywania praw we własnym imieniu,
     b) osobę, o której mowa w pkt 1 lit. a), w zakresie, w jakim prowadzi ona
       działalność za granicą poprzez swoje przedsiębiorstwo, oddział lub
       przedstawicielstwo mające siedzibę za granicą,
     c) mające siedzibę w kraju oddziały i przedstawicielstwa osób i
       podmiotów, o których mowa w lit. a) i b), utworzone na podstawie umów
       międzynarodowych zawartych przez Rząd Rzeczypospolitej Polskiej, chyba
       że umowy te stanowią inaczej,
     d) obce przedstawicielstwa dyplomatyczne, urzędy konsularne, misje
       specjalne i organizacje międzynarodowe oraz inne obce
       przedstawicielstwa korzystające z immunitetów i przywilejów
       dyplomatycznych lub konsularnych na mocy umów, ustaw lub powszechnie
       ustalonych zwyczajów międzynarodowych,
   3) kraj - terytorium Rzeczypospolitej Polskiej,
   4) wartości dewizowe:
     a) zagraniczne środki płatnicze - waluty obce i dewizy,
     b) złoto i platynę w stanie nie przerobionym oraz w postaci sztab, monet
       bitych po 1850 r., półfabrykatów, z wyjątkiem stosowanych w technice
       dentystycznej, a także wyroby ze złota i platyny zazwyczaj nie
       wytwarzane z tych kruszców (złoto dewizowe i platyna dewizowa),
     c) nominowane w walutach obcych papiery wartościowe nie będące
       zagranicznymi środkami płatniczymi,
   5) waluty obce - pieniądze nie będące w kraju prawnym środkiem płatniczym
     oraz międzynarodowe jednostki rozrachunkowe,
   6) waluty wymienialne " waluty obce określone jako wymienialne przez Prezesa
     Narodowego Banku Polskiego,
   7) międzynarodowe jednostki rozrachunkowe - wymienialne jednostki
     rozrachunkowe stosowane w rozliczeniach międzynarodowych, w tym SDR jednostkę
rozrachunkową Międzynarodowego Funduszu Walutowego i ECU europejską
jednostkę walutową,
   8) dewizy - pełniące funkcję płatniczą weksle, czeki, czeki podróżnicze,
     akredytywy, polecenia wypłat, przekazy i inne dokumenty bankowe i
     finansowe płatne w walutach obcych,
   9) krajowe środki płatnicze - pieniądze będące w kraju prawnym środkiem
     płatniczym (waluta polska), a także pełniące funkcję płatniczą: weksle,
     czeki, czeki podróżnicze, akredytywy, polecenia wypłat, przekazy i inne
     dokumenty bankowe i finansowe płatne w walucie polskiej,
  10) obrót dewizowy:
     a) czynność prawną lub inne zdarzenie stanowiące, powodujące lub mogące
       powodować:
        - płatność środkami stanowiącymi wartości dewizowe bądź przeniesienie
         własności wartości dewizowych albo przeniesienie prawa majątkowego
         oraz przejęcie lub przystąpienie do długu, których przedmiotem
         świadczenia są wartości dewizowe,
        - płatność krajowymi środkami płatniczymi bądź przeniesienie własności
         takich środków albo przeniesienie prawa majątkowego oraz przejęcie
         lub przystąpienie do długu, których przedmiotem świadczenia są
         krajowe środki płatnicze, o ile zdarzenia te mają miejsce w
         stosunkach między rezydentem i nierezydentem,
     b) transfer wartości dewizowych lub krajowych środków płatniczych,
  11) transfer - wywóz, przywóz, wysyłanie, przysyłanie, sprowadzanie,
     dokonywanie międzynarodowych przekazów oraz wszelkie inne sposoby
     przemieszczania wartości dewizowych lub krajowych środków płatniczych
     przez granicę Rzeczypospolitej Polskiej,
  12) obrót dewizowy z zagranicą - obrót dewizowy między rezydentem i
     nierezydentem, o którym mowa w pkt 10 lit. a), transfer wartości
     dewizowych lub krajowych środków płatniczych, a także obrót dewizowy
     dokonywany przez nierezydenta w kraju i rezydenta za granicą,
  13) obrót bieżący - obrót dewizowy z zagranicą, którego przedmiotem są :
     a) umowy o nabywanie towarów (z wyłączeniem wartości dewizowych i
       krajowych środków płatniczych), świadczenie usług oraz nabywanie lub
       ustanawianie praw na dobrach niematerialnych,
     b) odroczenia płatności za świadczenia niepieniężne, udzielane i
       zaciągane w ramach umów, o których mowa w lit. a),
     c) pożyczki i kredyty przeznaczone na finansowanie świadczeń
       niepieniężnych w ramach umów, o których mowa w lit. a),
     d) przychody z prowadzenia przedsiębiorstwa, z uczestnictwa w zysku
       spółki, z tytułu odsetek od pożyczek i kredytów oraz od kwot
       zdeponowanych na rachunkach,
     e) świadczenia na utrzymanie członków rodziny należących do I i II grupy
       podatkowej w rozumieniu przepisów ustawy z dnia 28 lipca 1983 r. o
       podatku od spadków i darowizn (Dz.U. z 1997 r. Nr 16, poz. 89, Nr 34,
       poz. 209, Nr 137, poz. 926 i Nr 139, poz. 932),
     f) emerytury, świadczenia o charakterze rentowym, świadczenia społeczne
       oraz alimenty,
     g) nagrody oraz wygrane w konkursach lub grach losowych, organizowanych
       na podstawie przepisów kraju, w którym są one organizowane,
     h) płatności z tytułu świadczeń publicznoprawnych, w tym podatków, oraz
       należności celnych przywozowych i wywozowych, a także świadczenia z
       tytułu ich zwrotu dokonywane przez właściwe organy oraz upoważnione
       podmioty,
     i) roszczenia odszkodowawcze i odszkodowania,
     j) roszczenia i należności z tytułu bezpodstawnego wzbogacenia związane z
       obrotem dewizowym z zagranicą, którego dokonywanie nie wymaga
       zezwolenia dewizowego, a w pozostałym zakresie, o ile zostaną
       stwierdzone prawomocnym orzeczeniem sądowym,
     k) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a)-j),
  14) towar - rzecz ruchomą oraz energię elektryczną, cieplną, a także inne
     postaci energii,
  15) usługi - pracę oraz usługi wymienione w klasyfikacji wydanej na
     podstawie przepisów o statystyce publicznej, z wyłączeniem:
     a) handlu towarami, nieruchomościami, wartościami dewizowymi, papierami
       wartościowymi, jednostkami uczestnictwa w funduszu zbiorowego
       inwestowania lub pochodnymi instrumentami finansowymi,
     b) usług polegających na udzielaniu pożyczek i kredytów, ustanawianiu
       zabezpieczeń wierzytelności oraz  prowadzeniu rachunków bankowych,
  16) obrót kapitałowy - inny niż bieżący obrót dewizowy z zagranicą,
  17) inwestycje bezpośrednie - obrót kapitałowy, polegający na dokonywaniu
     nakładów pieniężnych lub rzeczowych w celu ustanowienia trwałych i
     bezpośrednich więzi ekonomicznych przejawiających się w prowadzeniu
     przedsiębiorstwa przez podmiot dokonujący takich nakładów lub w wywieraniu
     przez niego skutecznego wpływu na przedsiębiorstwo prowadzone przez inną
     osobę, a także na rozporządzaniu majątkiem posiadanym w wyniku prowadzenia
     przedsiębiorstwa lub w wyniku dokonanych nakładów, którego przedmiotem
     jest w szczególności:
     a) nabywanie przedsiębiorstwa lub jego zorganizowanej części, tworzenie i
       prowadzenie przedsiębiorstwa oraz dokonywanie nakładów na rozszerzenie
       prowadzonego przedsiębiorstwa,
     b) obejmowanie bądź nabywanie akcji lub udziałów w spółkach, w ilości
       zapewniającej łącznie co najmniej 10% głosów na zgromadzeniu
       wspólników,
     c) świadczenia na rzecz spółki przed jej zarejestrowaniem oraz wypłata
       przez spółkę wynagrodzeń za te świadczenia,
     d) dokonywanie i zwrot dopłat oraz udzielanie spółce przez wspólników
       posiadających akcje lub udziały w ilości, o której mowa w lit. b),
       pożyczek i kredytów, a także zaciąganie przez spółkę takich pożyczek i
       kredytów oraz ich spłata,
     e) nabywanie własności i innych praw na nieruchomości w związku z
       prowadzonym przedsiębiorstwem,
     f) udzielanie i zaciąganie kredytów lub pożyczek o terminie spłaty nie
       krótszym niż pięć lat oraz ich spłata,
     g) uzyskiwanie przychodów z:
        - likwidacji spółki, a także rozporządzania udziałami lub akcjami w
         spółce bądź ich umorzenia,
        - rozporządzenia przedsiębiorstwem lub jego zorganizowaną częścią, a
         także likwidacji przedsiębiorstwa,
        - rozporządzenia własnością i innymi prawami na nieruchomości, o
         których mowa w lit. e),
     h) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a)-g),
  18) inwestycje portfelowe - obrót kapitałowy w zakresie papierów
     wartościowych, jednostek uczestnictwa w funduszach zbiorowego inwestowania
     oraz pochodnych instrumentów finansowych, z wyłączeniem obrotu akcjami
     określonego w pkt 17 lit. b), którego przedmiotem jest w szczególności:
     a) emitowanie, obejmowanie, nabywanie i zbywanie na uznanym rynku,
     b) umarzanie jednostek uczestnictwa w funduszu zbiorowego inwestowania
       objętych lub nabytych na uznanym rynku,
     c) emitowanie, obejmowanie, nabywanie i zbywanie poza uznanym rynkiem,
     d) umarzanie jednostek uczestnictwa w funduszu zbiorowego inwestowania,
       innych niż jednostki, o których mowa w lit. b),
     e) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a)-d),
  19) papiery wartościowe - akcje i obligacje oraz inne papiery wartościowe
     wyemitowane na podstawie przepisów kraju miejsca zamieszkania, siedziby
     emitenta lub kraju emisji oraz wynikające z nich zbywalne prawa majątkowe,
     z wyłączeniem jednostek uczestnictwa w funduszach zbiorowego inwestowania
     oraz pochodnych instrumentów finansowych,
  20) krótkoterminowe papiery wartościowe - obligacje i inne papiery
     wartościowe o charakterze dłużnym, wyemitowane na podstawie przepisów
     kraju miejsca zamieszkania, siedziby emitenta lub kraju emisji, o terminie
     wykupu krótszym niż jeden rok,
  21) jednostka uczestnictwa w funduszu zbiorowego inwestowania - tytuł do
     udziału w aktywach funduszu zarządzanego przez podmiot uprawniony do
     lokowania powierzonych mu pieniędzy w papiery wartościowe lub inne aktywa,
     zgodnie z przepisami kraju, w którym działa,
  22) pochodne instrumenty finansowe - prawa majątkowe, których cena zależy
     bezpośrednio lub pośrednio od ceny towarów, walut obcych, waluty polskiej,
     złota dewizowego, platyny dewizowej lub papierów wartościowych, albo od
     wysokości stóp procentowych lub indeksów,
  23) uznany rynek - giełda lub inny rynek, gdzie obrót papierami
     wartościowymi, jednostkami uczestnictwa w funduszu zbiorowego inwestowania
     oraz pochodnymi instrumentami finansowymi odbywa się zgodnie z regułami
     określonymi przez przepisy kraju, w którym funkcjonuje ten rynek,
  24) obrót kredytowy - obrót kapitałowy, którego przedmiotem są:
     a) pożyczki, kredyty lub inne czynności o funkcjach kredytowych, z
       wyłączeniem obrotu określonego w pkt 17 lit. d), f), pkt 18 oraz pkt 27
       lit. d) i f),
     b) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a),
  25) obrót gwarancyjny - obrót kapitałowy, którego przedmiotem są:
     a) osobiste i rzeczowe zabezpieczenia wierzytelności,
     b) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a),
  26) obrót depozytowy - obrót kapitałowy, którego przedmiotem są:
     a) czynności w zakresie rachunków prowadzonych przez banki i inne
       upoważnione instytucje finansowe,
     b) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a),
  27) obrót pozagospodarczy - obrót kapitałowy inny niż inwestycje portfelowe,
     obrót kredytowy, gwarancyjny lub depozytowy, dokonywany przez osoby
     fizyczne, nie pozostający w związku z prowadzoną przez nie działalnością
     gospodarczą lub wykonywanym wolnym zawodem, którego wielkość nie
     przekracza jednorazowo równowartości 10 000 ECU lub którego przedmiotem
     jest :
     a) własność i inne prawa na nieruchomościach położonych w kraju,
     b) własność i inne prawa na nieruchomościach położonych za granicą, z
       zastrzeżeniem, że łączna cena nabycia nieruchomości przez rezydenta nie
       przekroczy równowartości kwoty w ECU, określonej przez Ministra
       Finansów w rozporządzeniu, o którym mowa w ust. 4,
     c) spadek, zapis lub zachowek,
     d) zaciąganie pożyczek od członków rodziny, o których mowa w pkt 13 lit.
       e), oraz udzielanie takich pożyczek,
     e) likwidacja lub przeniesienie mienia w związku ze zmianą statusu
       dewizowego,
     f) płatności, przeniesienie własności i transfer wartości dewizowych lub
       krajowych środków płatniczych, wynikające z czynności, o których mowa w
       lit. a) -e),
  28) pozostały obrót kapitałowy - obrót kapitałowy nie stanowiący inwestycji
     bezpośrednich, inwestycji portfelowych, obrotu kredytowego, depozytowego,
     gwarancyjnego lub pozagospodarczego,
  29) działalność kantorowa - działalność gospodarcza polegająca na kupnie i
     sprzedaży walut obcych, złota dewizowego lub platyny dewizowej, a także na
     pośrednictwie w kupnie i sprzedaży tych wartości.
2. Nierezydenta, o którym mowa w ust. 1 pkt 2 lit. a), prowadzącego
  działalność w kraju poprzez swoje przedsiębiorstwo, oddział lub
  przedstawicielstwo, mające siedzibę w kraju, traktuje się w zakresie tej
  działalności jak rezydenta, o ile umowy międzynarodowe, których stroną jest
  Rzeczpospolita Polska, nie stanowią inaczej.
3. Prezes Narodowego Banku Polskiego określa, w drodze zarządzenia,
  ogłaszanego w Dzienniku Urzędowym Rzeczypospolitej Polskiej "Monitor Polski",
  które waluty obce są walutami wymienialnymi.
4. Minister Finansów, określi, w drodze rozporządzenia, wysokość kwoty, o
  której mowa w ust. 1 pkt 27 lit. b), biorąc pod uwagę sytuację bilansu
  płatniczego państwa oraz średni poziom cen nieruchomości za granicą.
5. Ilekroć w ustawie jest mowa o danej kwocie ECU, należy przez to rozumieć
  równowartość w ECU kwoty wyrażonej w innej walucie, ustaloną w oparciu o
  średni kurs waluty krajowej do ECU oraz innych walut, ogłaszany przez
  Narodowy Bank Polski w dniu poprzedzającym dokonanie czynności, w związku z
  którą równowartość jest ustalana.
                                       
                                    Art. 3.
1. Organem właściwym w sprawach dewizowych jest Minister Finansów, z
  zastrzeżeniem wyjątków przewidzianych w ustawie.
2. Minister Finansów sprawuje ogólny nadzór w sprawach dewizowych i w ramach
  tego nadzoru zapewnia jednolite stosowanie przepisów ustawy.
                                    Art. 4.
Wszelkie ograniczenia zawarte w ustawie i wydanych na jej podstawie przepisach
wykonawczych nie mają zastosowania do obrotu dewizowego dokonywanego przez:
   1) Skarb Państwa w zakresie, w jakim reprezentowany jest przez Ministra
     Finansów lub Ministra Skarbu Państwa, z zastrzeżeniem obowiązków
     sprawozdawczych, o których mowa w art. 15,
   2) Narodowy Bank Polski,
   3) banki w zakresie posiadanych przez nie uprawnień do dokonywania
     określonych czynności obrotu dewizowego nadanych im na podstawie odrębnych
     przepisów ustawowych, z zastrzeżeniem:
     a) art. 9 pkt 3 w zakresie nabywania nominowanych w walucie polskiej
       krótkoterminowych papierów wartościowych emitowanych przez
       nierezydentów oraz zbywania na rzecz nierezydentów nominowanych w
       walucie polskiej krótkoterminowych papierów wartościowych emitowanych
       przez banki, jeżeli suma dziennych sald tych inwestycji dla jednego
       banku przekroczy w okresie kolejnych 3 miesięcy kalendarzowych
       równowartość 30% jego funduszy własnych, oraz w zakresie pochodnych
       instrumentów finansowych, za które płatności są ustalane i realizowane
       w walucie polskiej, jeżeli pozycja walutowa globalna (całkowita) banku,
       będąca skutkiem tych operacji, przekroczy 30% jego funduszy własnych,
     b) art. 9 pkt 4 w zakresie dokonywania obrotu kredytowego z
       nierezydentami, skutkującego powstaniem długu w walucie polskiej,
       którego termin ostatecznej spłaty jest krótszy niż 1 rok, a wartość
       pojedynczej transakcji przekracza równowartość 50 000 ECU,
     c) art. 9 pkt 5, art. 12-15 oraz art. 17-19,
   4) zakłady ubezpieczeń lub inne podmioty w zakresie posiadanych przez nie
     uprawnień do dokonywania określonych czynności obrotu dewizowego, nadanych
     im na podstawie odrębnych przepisów ustawowych, z zastrzeżeniem art. 12-15
     oraz art. 17-19.
                                    Art. 5.
1. Wartości dewizowe mogą być przedmiotem własności rezydentów w kraju i za
  granicą oraz nierezydentów w kraju.
2. Rezydenci i nierezydenci mogą dokonywać obrotu dewizowego, z zastrzeżeniem
  ograniczeń określonych w przepisach niniejszej ustawy. Nie narusza to
  wynikających z innych ustaw ograniczeń w dokonywaniu obrotu bieżącego i
  obrotu kapitałowego.
                                    Art. 6.
Jeżeli nie występują zagrożenia dla realizacji założeń polityki pieniężnej i
stabilizacji systemu finansowego Rzeczypospolitej Polskiej Minister Finansów, w
drodze rozporządzenia, może zwolnić z ograniczeń i obowiązków określonych w
przepisach niniejszej ustawy oraz określić warunki tego zwolnienia. Zwolnienie
to Minister Finansów może wprowadzać wobec wszystkich lub określonej kategorii
podmiotów oraz wszystkich lub rodzajowo określonych czynności.
                                    Art. 7.
1. Udzielanie, odmowa i uchylanie zezwoleń dewizowych następują w drodze
  decyzji Prezesa Narodowego Banku Polskiego.
2. W zezwoleniu dewizowym może być ustalony obowiązek spełnienia określonych
  warunków.
3. Prezes Narodowego Banku Polskiego może upoważnić dyrektorów departamentów
  Centrali Narodowego Banku Polskiego i dyrektorów oddziałów Narodowego Banku
  Polskiego lub jednostek równorzędnych do podejmowania w jego imieniu decyzji,
  o których mowa w ust. 1, oraz określić ich właściwość w tych sprawach.
4. Ochrona równowagi bilansu płatniczego może być podstawą odmowy udzielenia
  zezwolenia dewizowego.
5. Prezes Narodowego Banku Polskiego może uchylić udzielone zezwolenie
  dewizowe w razie naruszenia określonych w tym zezwoleniu warunków.
6. Udzielenie zezwolenia dewizowego jednej ze stron na zawarcie i wykonywanie
  umowy oznacza zezwolenie również dla drugiej strony oraz dla osoby trzeciej,
  której umowa dotyczy, jeżeli w zezwoleniu nie zastrzeżono inaczej.
                                    Art. 8.
Kursy waluty krajowej w stosunku do walut obcych ustalane przez Prezesa
Narodowego Banku Polskiego i ogłaszane przez Narodowy Bank Polski stosuje się w
obrocie dewizowym, rozrachunkach i rozliczeniach z Narodowym Bankiem Polskim.
                                       
                                  Rozdział 2
                         Dokonywanie obrotu dewizowego
                                       
                                    Art. 9.
 Zezwolenia dewizowego wymaga:
   1) dokonywanie przez rezydentów inwestycji bezpośrednich w krajach nie
     należących do Organizacji Współpracy Gospodarczej i Rozwoju (OECD) lub w
     krajach, z którymi Rzeczpospolita Polska nie zawarła umów o popieraniu i
     wzajemnej ochronie inwestycji,
   2) dokonywanie przez rezydentów inwestycji portfelowych w zakresie papierów
     wartościowych emitowanych przez nierezydentów nie mających miejsca
     zamieszkania lub siedziby w krajach należących do OECD lub krajach, z
     którymi Rzeczpospolita Polska nie zawarła umów o popieraniu i wzajemnej
     ochronie inwestycji, oraz jednostek uczestnictwa w funduszach zbiorowego
     inwestowania nie mających siedziby w tych krajach,
   3) dokonywanie inwestycji portfelowych w zakresie krótkoterminowych papierów
     wartościowych oraz pochodnych instrumentów finansowych, z wyłączeniem
     pochodnych instrumentów finansowych będących przedmiotem obrotu na
     Giełdzie Papierów Wartościowych S.A. w Warszawie, Polskiej Giełdzie
     Finansowej S.A. w Warszawie lub Centralnej Tabeli Ofert S.A. w Warszawie,
   4) dokonywanie obrotu kredytowego skutkującego powstaniem długu, którego
     termin spłaty jest krótszy niż jeden rok,
   5) dokonywanie przez nierezydentów obrotu depozytowego, jeżeli:
     a) obrót obejmuje deponowanie waluty polskiej w formie lokat terminowych
       o terminie zapadalności krótszym niż 3 miesiące i w kwocie
       przekraczającej 500 000 zł lub
     b) wymiana waluty polskiej zdeponowanej w formie lokat terminowych o
       terminie zapadalności dłuższym niż 3 miesiące i w kwocie powyżej 500
       000 zł na zagraniczne środki płatnicze i transfer środków uzyskanych z
       takiej wymiany następuje przed upływem 3 miesięcy od daty zdeponowania,
   6) dokonywanie przez rezydentów obrotu depozytowego, z wyjątkiem:
     a) obrotu związanego z nakładami ponoszonymi w ramach inwestycji
       bezpośrednich lub portfelowych, których dokonywanie nie wymaga
       zezwolenia dewizowego,
     b) obrotu w zakresie rachunków posiadanych przez osoby fizyczne w czasie
       pobytu za granicą,
   7) dokonywanie obrotu gwarancyjnego w zakresie wierzytelności, których
     powstanie podlega ograniczeniom określonym w ustawie, z wyjątkiem
     wierzytelności na których powstanie wprowadzone zostało zwolnienie lub
     udzielone zezwolenie dewizowe,
   8) dokonywanie pozostałego obrotu kapitałowego, z wyjątkiem:
     a) nabywania bądź obejmowania przez nierezydentów udziałów w spółkach
       mających siedzibę w kraju oraz otrzymywania i transferu za granicę
       przychodów ze sprzedaży lub umorzenia tych udziałów bądź związanych z
       likwidacją spółki,
     b) przyjmowania przez rezydentów darowizn od nierezydentów,
     c) przeniesienia własności wartości dewizowych, dokonywanego z udziałem
       osób prowadzących działalność kantorową na podstawie zezwolenia, o
       którym mowa w art. 10 ust. 1,
     d) transferu za granicę przez nierezydentów będących osobami fizycznymi
       zagranicznych środków płatniczych zgłoszonych przy wjeździe do kraju
       urzędowi celnemu lub przekazanych na ich rzecz z zagranicy,
   9) dokonywanie w kraju płatności środkami stanowiącymi wartości dewizowe, z
     wyjątkiem płatności wynikających z obrotu dewizowego z zagranicą oraz
     płatności dokonywanych między osobami fizycznymi, nie związanych z
     prowadzoną przez nie działalnością gospodarczą lub wykonywanym wolnym
     zawodem,
  10) sprzedaż wartości dewizowych między rezydentami, z wyjątkiem sprzedaży
     dokonywanej z udziałem osób prowadzących działalność kantorową na
     podstawie zezwolenia, o którym mowa w art. 10 ust. 1, oraz sprzedaży
     dokonywanej między osobami fizycznymi, nie związanej z prowadzoną przez
     nie działalnością gospodarczą lub wykonywanym wolnym zawodem,
  11) dokonywanie przez rezydentów innych niż potrącenia rozporządzeń
     wierzytelnościami od nierezydentów w sposób, który uniemożliwiałby w
     terminie ich wymagalności niezwłoczny transfer z zagranicy zagranicznych
     lub krajowych środków płatniczych, będących przedmiotem świadczenia tych
     wierzytelności, z wyjątkiem przekazywania przychodów z inwestycji
     bezpośrednich i portfelowych na rachunki, o których mowa w pkt 6,
  12) prowadzenie działalności kantorowej, z zastrzeżeniem art. 10.
                                       
                                   Art. 10.
1. Rezydenci, z wyłączeniem banków, mogą uzyskać zezwolenie na prowadzenie
  działalności kantorowej oraz prowadzić taką działalność, pod warunkiem
  niekaralności za przestępstwo skarbowe przeciwko mieniu lub inne przestępstwo
  popełnione w celu osiągnięcia korzyści majątkowej, zagrożone karą pozbawienia
  wolności lub ograniczenia wolności.
2. Czynności określone w zezwoleniu, o którym mowa w ust. 1, mogą być
  dokonywane tylko przez osoby posiadające fachowe przygotowanie.
   3. Warunki, o których mowa w ust. 1 i 2, dotyczą odpowiednio osób
     bezpośrednio dokonujących czynności kupna, sprzedaży lub pośrednictwa w
     ramach prowadzonej działalności kantorowej.
4. Przepisy ust. 1 dotyczą również członków władz osób prawnych prowadzących
  działalność kantorową.
5. Rezydenci, którzy uzyskali zezwolenie, o którym mowa w ust. 1, mogą
  sprzedawać i kupować waluty obce, złoto dewizowe oraz platynę dewizową osobom
  fizycznym i od osób fizycznych, będących zarówno rezydentami jak i
  nierezydentami nie prowadzącymi działalności gospodarczej, a także zawierać
  umowy kupna i sprzedaży tych wartości dewizowych z upoważnionymi do tego
  bankami lub z innymi osobami prowadzącymi działalność kantorową na podstawie
  zezwolenia, o którym mowa w ust. 1.
6. Minister Finansów, na  wniosek Prezesa Narodowego Banku Polskiego, określi,
  w drodze rozporządzenia:
   1) szczegółowe warunki prowadzenia działalności kantorowej,
   2) rodzaj fachowego przygotowania, o którym mowa w ust. 2 i 3, oraz sposób
     jego udokumentowania.
                                       
                                   Art. 11.
1. Rezydenci są obowiązani zapewnić niezwłoczny transfer z zagranicy
  posiadanych wartości dewizowych lub krajowych środków płatniczych, z
  wyłączeniem środków zgromadzonych na rachunkach, o których mowa w art. 9 pkt
  6.
2. Jeżeli rezydent będący osobą fizyczną uzyskał wartości dewizowe w czasie
  pobytu za granicą, jest obowiązany zapewnić transfer z zagranicy wartości
  dewizowych pozostających w jego dyspozycji w terminie dwóch miesięcy od dnia
  powrotu do kraju.
                                       
                                   Art. 12.
1. Rezydenci dokonujący obrotu dewizowego obowiązani są przy dokonywaniu lub
  przyjmowaniu płatności oraz przy dokonywaniu transferu korzystać z
  pośrednictwa banków, których uprawnienia do dokonywania określonych czynności
  obrotu dewizowego obejmują takie pośrednictwo, z wyjątkiem:
   1) przyjmowania od nierezydentów będących osobami fizycznymi płatności za
     sprzedawane w kraju towary lub świadczone usługi na potrzeby osobiste tych
     osób,
   2) płatności dokonywanych między osobami fizycznymi nie związanych z
     prowadzoną przez nie działalnością gospodarczą lub wykonywanym wolnym
     zawodem,
   3) płatności przyjmowanych za sprzedawane lub dokonywanych za kupowane
     wartości dewizowe z udziałem osób prowadzących działalność kantorową na
     podstawie zezwolenia, o którym mowa w art. 10 ust. 1, z zastrzeżeniem, że
     sprzedaż lub zakup wartości dewizowych nie jest związana z prowadzoną
     przez osobę dokonującą sprzedaży (zakupu) działalnością gospodarczą lub
     wykonywanym wolnym zawodem,
   4) przekazów, wysyłania oraz płatności dokonywanych za pośrednictwem Poczty
     Polskiej w kwocie, której wysokość nie przekracza równowartości 5.000 ECU,
   5) czynności, o których mowa w ust. 3,
   6) przekazów dokonywanych za pośrednictwem rezydentów, o których mowa w art.
     2 ust. 1 pkt 1 lit. b) w kwocie, której wysokość nie przekracza
     równowartości 10.000 ECU.
2. Przez pośrednictwo banków rozumie się także dokonane przez bank
  wystawienie, akceptację, skup lub przyjęcie do inkasa środków płatniczych
  innych niż waluty obce i waluta polska.
3. Rezydenci, nabywający i zbywający papiery wartościowe oraz jednostki
  uczestnictwa w funduszach zbiorowego inwestowania na zagranicznych rynkach
  regulowanych, obowiązani są korzystać z pośrednictwa podmiotów prowadzących
  działalność maklerską i posiadających uprawnienia do takiego pośrednictwa, na
  podstawie przepisów ustawy z dnia 21 sierpnia 1997 r. - Prawo o publicznym
  obrocie papierami wartościowymi (Dz.U. Nr 118, poz. 754 i Nr 141, poz. 945
  oraz z 1998 r. Nr 107, poz. 669).
                                       
                                   Art. 13.
1. Zobowiązania pieniężne w obrocie dewizowym z zagranicą mogą być wyrażane
  wyłącznie w walucie polskiej lub w walutach wymienialnych.
2. Płatności dokonywane w ramach obrotu dewizowego z zagranicą mogą być
  dokonywane wyłącznie w krajowych środkach płatniczych lub w walutach
  wymienialnych, bądź w dewizach płatnych w takich walutach.
                                       
                                   Art. 14.
1. Rezydenci i nierezydenci są obowiązani udzielać ustnych i pisemnych
  wyjaśnień oraz udostępniać wymagane dokumenty w sprawach objętych kontrolą
  dewizową.
2. Rezydenci i nierezydenci są obowiązani podawać bankowi, za którego
  pośrednictwem dokonują płatności lub transferu, tytuł, z jakiego płatność lub
  transfer są dokonywane, a na żądanie tego banku, z zastrzeżeniem ust. 3,
  przedstawić dokumenty potwierdzające, że dana płatność lub transfer stanowi
  obrót bieżący lub obrót kapitałowy, którego dokonywanie nie wymaga zezwolenia
  dewizowego.
3. W przypadku płatności dokonywanej przez rezydenta na rzecz nierezydenta,
  transferu za granicę wartości dewizowych lub krajowych środków płatniczych, w
  kwocie, której wysokość przekracza równowartość 20 000 ECU, bank obowiązany
  jest zażądać przedstawienia dokumentów, o których mowa w ust. 2.
4. Przepisy ust. 2 i 3 stosuje się odpowiednio do inwestycji portfelowych
  dokonywanych przez rezydentów za pośrednictwem podmiotów, o których mowa w
  art. 12 ust. 3.
5. W przypadku, gdy przedmiotem transferu za granicę jest przychód lub dochód
  nierezydenta, w odniesieniu do którego, na podstawie odrębnych przepisów oraz
  postanowień umów międzynarodowych, których Rzeczpospolita Polska jest stroną,
  nierezydent podlega w kraju obowiązkowi podatkowemu, dokonanie transferu
  wymaga przedstawienia bankowi, o którym mowa w ust. 2, dokumentów wydanych
  przez właściwy miejscowo urząd skarbowy potwierdzających wygaśnięcie
  zobowiązania podatkowego wynikającego z tego obowiązku.
6. W przypadku gdy w momencie dokonywania czynności, o których mowa w ust. 1,
  dokonujący ich rezydent nie posiada dokumentów, o których mowa w ust. 2 lub
  ust. 4 i 5, czynności te mogą być dokonane pod warunkiem złożenia bankowi lub
  podmiotowi, o którym mowa w art. 12 ust. 3, za którego pośrednictwem są one
  dokonywane, pisemnego oświadczenia w sprawie przyczyn braku dokumentów.
  Oświadczenie powinno zawierać zobowiązanie do przedstawienia dokumentów
  niezwłocznie po ich uzyskaniu, a w każdym przypadku nie później niż w okresie
  trzech miesięcy od dnia dokonania czynności.
7. Wywóz lub wysyłanie za granicę wartości dewizowych lub krajowych środków
  płatniczych, a także przekazy, o których mowa w art. 12 ust. 1 pkt 4,
  wymagają posiadania dokumentów stwierdzających uprawnienie do takiego
  transferu, zgodnie z art. 22 ust. 2 pkt 2.
8. Rezydenci i nierezydenci dokonujący transferu wartości dewizowych i
  krajowych środków płatniczych są obowiązani zgłosić zgodnie z art. 22 ust. 2
  pkt 2 i na żądanie organów kontroli dewizowej przedstawić do kontroli
  wartości i środki będące przedmiotem transferu.
9. Dla potrzeb kontroli dewizowej rezydenci są obowiązani przechowywać
  dokumenty, o których mowa w ust. 2, ust. 4 i 5, przez pięć lat od końca roku
  kalendarzowego, w którym dokonano czynności obrotu dewizowego związanej z
  danym dokumentem.
                                       
                                   Art. 15.
1. Rezydenci oraz nierezydenci, o których mowa w art. 2 ust. 2, z wyjątkiem
  banków, uczestniczący w obrocie dewizowym z zagranicą, obowiązani są
  przekazywać Narodowemu Bankowi Polskiemu dane niezbędne do sporządzania
  bilansu płatniczego oraz bilansów należności i zobowiązań zagranicznych
  państwa.
2. Banki realizują obowiązek, o którym mowa w ust. 1, na podstawie art. 23
  ust. 2 oraz w trybie i na zasadach określonych na podstawie art. 23 ust. 4
  ustawy z dnia 29 sierpnia 1997 r. o Narodowym Banku Polskim (Dz.U. Nr 140,
  poz. 938).
3. Rezydenci obowiązani są zgłaszać Narodowemu Bankowi Polskiemu ich mienie
  posiadane za granicą lub nabyte w obrocie dewizowym z zagranicą, a także jego
  utratę.
4. Nierezydenci obowiązani są zgłaszać Narodowemu Bankowi Polskiemu ich mienie
  posiadane w kraju lub nabyte w obrocie dewizowym z zagranicą, a także jego
  utratę. Jeżeli mienie znajduje się w posiadaniu lub zarządzie innej osoby niż
  właściciel, obowiązek spoczywa na właścicielu lub na innej osobie.
5. Obowiązek zgłaszania mienia nie dotyczy przedstawicielstw dyplomatycznych,
  urzędów konsularnych i misji specjalnych państw obcych, ich cudzoziemskiego
  personelu, organizacji międzynarodowych oraz osób korzystających z
  przywilejów i immunitetów dyplomatycznych na mocy umów, ustaw lub powszechnie
  ustalonych zwyczajów międzynarodowych, a także nierezydentów, o których mowa
  w art. 2 ust. 1 pkt 2 lit. c), o ile umowy, na podstawie których działają,
  tak stanowią.
6. Rada Ministrów określi, w drodze rozporządzenia, sposób, zakres i terminy
  realizacji obowiązków, o których mowa w ust. 1, 3 i 4, rodzaje mienia oraz
  wysokość kwot, których przekroczenie powoduje powstanie tych obowiązków.
7. Narodowy Bank Polski obowiązany jest przestrzegać tajemnicy w zakresie
  informacji uzyskanych w trybie ust. 1, 3 i 4, na zasadach określonych w
  ustawie z dnia 29 sierpnia 1997 r. - Prawo bankowe (Dz.U. Nr 140, poz 939)
                                   Art. 16.
Odstąpienie od wykonania obowiązków określonych w art. 11-14 wymaga zezwolenia
dewizowego.
                                       
                                  Rozdział 3
                           Nadzwyczajne ograniczenia
                                       
                                   Art. 17.
1. W razie zagrożenia realizacji założeń polityki pieniężnej, Rada Ministrów w
  drodze rozporządzenia wydanego zgodnie z wnioskiem Rady Polityki Pieniężnej,
  może wprowadzić ograniczenia w stosunku do rezydentów i nierezydentów
  dokonujących obrotu kapitałowego innego niż inwestycje bezpośrednie,
  polegające na obowiązku utrzymywania przez nich nieoprocentowanego depozytu
  na specjalne w tym celu założonym rachunku bankowym w Narodowym Banku
  Polskim.
2. W rozporządzeniu, o którym mowa w ust. 1, Rada Ministrów określi czynności
  obrotu kapitałowego, których dokonywanie powoduje obowiązek utrzymywania
  depozytu oraz stosunek, w jakim wielkość depozytu pozostaje do wielkości
  środków zaangażowanych w obrót kapitałowy.
                                   Art. 18.
1. W przypadku zaistnienia nadzwyczajnego zagrożenia stabilności i
  integralności systemu finansowego Rzeczypospolitej Polskiej Rada Ministrów na
  wniosek Rady Polityki Pieniężnej, w drodze rozporządzenia, może wprowadzić,
  na czas nie dłuższy niż sześć miesięcy, nadzwyczajne ograniczenia polegające
  na:
   1) obowiązku odprzedaży zagranicznych środków płatniczych przez rezydentów
     podmiotom wskazanym w tym rozporządzeniu,
   2) obowiązku wyrażania zobowiązań pieniężnych i dokonywania płatności w
     obrocie dewizowym z zagranicą wyłącznie w walutach wymienialnych,
   3) obowiązku uzyskania zezwolenia dewizowego na dokonywanie obrotu
     dewizowego, którego dokonywanie, na podstawie przepisów niniejszej ustawy,
     nie podlega takiemu obowiązkowi,
   4) ograniczeniu zakresu uprawnień nierezydentów, o których mowa w art. 10
     ust. 5.
2. Nadzwyczajne zagrożenia, o których mowa w ust. 1, zachodzą w szczególności
  w następujących sytuacjach:
   1) znacznego zmniejszenia rezerw dewizowych Rzeczypospolitej Polskiej,
   2) załamania równowagi bilansu płatniczego stwarzającego bezpośrednie
     zagrożenie zdolności płatniczej Rzeczypospolitej Polskiej wobec zagranicy,
   3) wzrostu podaży pieniądza wywołanego napływem kapitału z zagranicy w
     rozmiarach i tempie zasadniczo utrudniających lub uniemożliwiających
     kontrolę tej podaży,
   4) bezpośredniego zagrożenia stabilności i integralności polityki pieniężnej
     wywołanego przepływem kapitału między krajem a zagranicą.
3. Nadzwyczajne ograniczenia, o których mowa w ust. 1, Rada Ministrów może
  wprowadzać pojedynczo lub łącznie i odnosić je do wszystkich lub określonej
  kategorii podmiotów oraz do wszystkich lub rodzajowo określonych czynności.
                                   Art. 19.
W celu wykonania postanowień rezolucji Rady Bezpieczeństwa Organizacji Narodów
Zjednoczonych zakazujących lub ograniczających obroty płatnicze z danym krajem
Rada Ministrów, w drodze rozporządzenia, może wprowadzić stosowne zakazy lub
ograniczenia.
                                  Rozdział 4
                               Kontrola dewizowa
                                       
                                   Art. 20.
1. Obrót dewizowy, jak również inne czynności, na których dokonanie, stosownie
  do przepisów ustawy, jest wymagane zezwolenie dewizowe, podlegają kontroli
  dewizowej.
2. Kontroli dewizowej podlega również wykonanie obowiązków, o których mowa w
  art. 15.
                                   Art. 21.
1. Kontrolę dewizową, z zastrzeżeniem ust. 3 i art. 22, wykonują Minister
  Finansów i podległe mu organy, na zasadach i w trybie ustawy z dnia 28
  września 1991 r. o kontroli skarbowej (Dz.U. Nr 100, poz. 442, z 1992r. Nr
  21, poz. 85, z 1996r. Nr 106, poz. 496 i Nr 152, poz. 720 oraz z 1997r. Nr
  71, poz. 449, Nr 88, poz. 554, Nr 121, poz. 770 i Nr 137, poz. 926) oraz na
  podstawie odrębnych przepisów.
2. Organy kontroli skarbowej wykonujące kontrolę dewizową są uprawnione w
  związku z toczącym się postępowaniem karnym skarbowym, na podstawie
  upoważnienia wydanego przez Generalnego Inspektora Kontroli Skarbowej, do
  żądania informacji podlegających zgłoszeniu zgodnie z art. 15 oraz o obrotach
  i stanach środków na rachunkach bankowych.
3. Kontrolę dewizową wykonują również:
   1) Narodowy Bank Polski - w zakresie czynności dokonywanych przez rezydentów
     i nierezydentów, którzy uzyskali zezwolenia dewizowe na dokonanie tych
     czynności, a także w zakresie czynności obrotu dewizowego dokonywanych
     przez banki i inne niż banki osoby prawne i podmioty nie będące osobami
     prawnymi dokonujące skupu i sprzedaży walut obcych i dewiz na podstawie
     stosownego upoważnienia, oraz w zakresie, o którym mowa w art. 20 ust. 2,
   2) banki i podmioty, o których mowa w art. 12 ust. 3 - w zakresie czynności
     obrotu dewizowego dokonywanych z ich udziałem lub za ich pośrednictwem,
   3) organy administracji celnej - w zakresie granicznej kontroli dewizowej
     oraz kontroli dewizowej przesyłek pocztowych,
   4) organy Straży Granicznej - w zakresie przewidzianym dla organów
     administracji celnej, jeżeli posiadają uprawnienia do dokonywania kontroli
     celnej,
   5) jednostki organizacyjne Poczty Polskiej - przy nadawaniu przesyłek
     pocztowych za granicę.
4. Minister Finansów na wniosek Prezesa Narodowego Banku Polskiego, w drodze
  rozporządzenia, określi tryb wykonywania kontroli w zakresie, o którym mowa w
  ust. 3 pkt 1.
                                   Art. 22.
1. Graniczną kontrolę dewizową wykonują organy administracji celnej i organy
  Straży Granicznej na zasadach i w trybie kontroli celnej.
2. Minister Finansów w porozumieniu z Ministrem Spraw Wewnętrznych i
  Administracji i Ministrem Łączności, w drodze rozporządzania, określi:
   1) zakres, szczegółowe zasady i tryb granicznej oraz pocztowej kontroli
     dewizowej niezależnie od zasad i trybu kontroli celnej,
   2) rodzaje dokumentów, o których mowa w art. 14 ust. 7 i 8, oraz przypadki,
     w których transfer określony w tych przepisach nie wymaga posiadania
     dokumentów.
                                       
                                   Art. 23.
1. Kontrolę dewizową w odniesieniu do obrotu dewizowego związanego z celami
  specjalnymi, o których mowa w art. 5 ust. 1 ustawy, o której mowa w art. 21
  ust. 1, wykonują odpowiednio organy kontroli określone przez Prezesa Rady
  Ministrów, Ministra Obrony Narodowej oraz Ministra Spraw Wewnętrznych i
  Administracji w trybie ust. 2.
2. Prezes Rady Ministrów, Minister Obrony Narodowej oraz Minister Spraw
  Wewnętrznych i Administracji określą, każdy w zakresie swojej właściwości, w
  drodze rozporządzeń, organy oraz szczegółowe zasady i tryb przeprowadzania
  kontroli, o której mowa w ust. 1, w:
   1) jednostkach organizacyjnych Urzędu Ochrony Państwa,
   2) jednostkach podległych, podporządkowanych i nadzorowanych przez Ministra
     Obrony Narodowej,
   3) Policji, Straży Granicznej, Państwowej Straży Pożarnej oraz jednostkach
     wojskowych podległych Ministrowi Spraw Wewnętrznych i Administracji.
                                       
                                  Rozdział 5
      Zmiany w przepisach obowiązujących, przepisy przejściowe i końcowe
                                       
                                   Art. 24.
W ustawie karnej skarbowej z dnia 26 października 1971 r. (Dz.U. z 1984 r. Nr
22, poz. 103, z 1985 r. Nr 23, poz. 100, z 1990r. Nr 14, poz. 84 i Nr 86, poz.
503, z 1991 r. Nr 100, poz. 442 i Nr 107, poz. 458, z 1992 r. Nr 21, poz. 85 i
Nr 68, poz. 341, z 1994 r. Nr 43, poz. 160, Nr 126, poz. 615 i Nr 136, poz.
703, z 1995 r. Nr 132, poz. 641, z 1996 r. Nr 132, poz. 621, Nr 137, poz. 640 i
Nr 152, poz. 720,  z 1997 r. Nr 71, poz. 449, Nr 79, poz. 485, Nr 102, poz.
643, Nr 121, poz. 770, Nr 137, poz. 926, Nr 141, poz. 945 oraz z 1998 r. Nr
108, poz. 682) wprowadza się następujące zmiany:
1) art. 48-61 otrzymują brzmienie:
     "Art. 48. Kto wbrew ograniczeniom określonym w ustawie dokonuje bez
           zezwolenia dewizowego lub wbrew jego warunkom inwestycji
           bezpośrednich lub portfelowych, podlega karze grzywny do 250.000
           złotych.
     Art. 49. Kto wbrew ograniczeniom określonym w ustawie dokonuje bez
           zezwolenia dewizowego lub wbrew jego warunkom obrotu kredytowego
           lub depozytowego albo gwarancyjnego, podlega karze grzywny do
           250.000 złotych.
      Art. 50. §1. Kto wbrew ograniczeniom określonym w ustawie dokonuje bez
             zezwolenia dewizowego lub wbrew jego warunkom pozostałego obrotu
             kapitałowego, podlega karze grzywny do 250.000 złotych.
         §2. Jeżeli w przypadkach określonych w § 1, pozostały obrót kapitałowy
           obejmuje transfer, i wartość przedmiotu tego transferu jest wielka,
           sprawca podlega karze pozbawienia wolności do lat 5 i grzywny do
           5.000.000 złotych.
         §3. Jeżeli w przypadkach określonych w § 1, pozostały obrót kapitałowy
           obejmuje transfer, i wartość przedmiotu tego transferu nie
           przekracza równowartości w złotych kwoty 500 ECU, sprawca podlega
           karze pieniężnej.
         §4. Jeżeli w przypadkach określonych w § 1, pozostały obrót kapitałowy
           obejmuje transfer, orzeka się przepadek wartości dewizowych oraz
           przepadek innych przedmiotów wymienionych w art. 16 § 1; można
           ponadto orzec przepadek przedmiotów wymienionych w art. 16 § 2 i 3.
      Art. 51. Kto wbrew ograniczeniom określonym w ustawie dokonuje bez
           zezwolenia dewizowego lub wbrew jego warunkom płatności w kraju
           środkami stanowiącymi wartości dewizowe, podlega karze grzywny do
           50.000 złotych.
      Art. 52. Kto wbrew ograniczeniom określonym w ustawie dokonuje bez
           zezwolenia dewizowego lub wbrew jego warunkom przeniesienia
           własności wartości dewizowych, podlega karze grzywny do 250.000
           złotych.
     Art. 53. Kto wbrew ograniczeniom określonym w ustawie dokonuje bez
           zezwolenia dewizowego lub wbrew jego warunkom, rozporządzenia
           wierzytelnościami od nierezydentów w sposób, który uniemożliwia w
           terminie ich wymagalności niezwłoczny transfer z zagranicy
           zagranicznych lub krajowych środków płatniczych będących przedmiotem
           świadczenia tych wierzytelności, podlega karze grzywny do 250.000
           złotych.
      Art. 54. §1. Kto prowadzi bez zezwolenia dewizowego lub wbrew jego
             warunkom działalność kantorową, podlega karze grzywny do 250.000
             złotych.
          §2. W przypadkach określonych w § 1, można orzec przepadek wartości
            dewizowych oraz przepadek innych przedmiotów wymienionych w art.
            16 § 1.
     Art. 55. Kto odstępuje bez zezwolenia dewizowego lub wbrew jego warunkom,
           od określonego w ustawie obowiązku zapewnienia transferu z zagranicy
           posiadanych wartości dewizowych lub krajowych środków płatniczych we
           wskazanym w ustawie terminie, podlega karze grzywny do 250.000
           złotych.
       Art. 56. §1. Kto odstępuje bez zezwolenia dewizowego lub wbrew jego
              warunkom od określonego w ustawie obowiązku dokonywania i
              przyjmowania płatności oraz dokonywania transferu zagranicznych i
              krajowych środków płatniczych za pośrednictwem banków, których
              uprawnienia do dokonywania określonych czynności obrotu
              dewizowego obejmują takie pośrednictwo, podlega karze grzywny do
              250.000 złotych.
         §2. Kto odstępuje bez zezwolenia dewizowego lub wbrew jego warunkom,
           od określonego w ustawie obowiązku dokonywania inwestycji
           portfelowych za pośrednictwem podmiotów, o których mowa w art. 12
           ust. 3 ustawy, podlega karze grzywny do 250.000 złotych.
     Art. 57. Kto odstępuje bez zezwolenia dewizowego lub wbrew jego warunkom,
           od określonego w ustawie obowiązku wyrażania zobowiązań pieniężnych
           w walucie wskazanej w ustawie i dokonywania płatności środkami
           płatniczymi wskazanymi w ustawie, podlega karze grzywny do 50.000
           złotych.
      Art. 58. §1. Kto odstępuje bez zezwolenia dewizowego lub wbrew jego
             warunkom, od określonego w ustawie obowiązku zgłaszania
             Narodowemu Bankowi Polskiemu informacji i danych określonych w
             ustawie, podlega karze grzywny do 50.000 zł.
         §2. Kto odstępuje bez zezwolenia dewizowego lub wbrew jego warunkom,
           od określonego w ustawie obowiązku:
           1) udzielania ustnych lub pisemnych wyjaśnień i udostępniania
             wymaganych dokumentów w sprawach objętych kontrolą dewizową, lub
           2) zgłoszenia i przedstawienia na żądanie do kontroli
             transferowanych wartości dewizowych lub krajowych środków
             płatniczych, podlega karze pieniężnej.
      Art. 59. §1. Kto, będąc w banku odpowiedzialnym za pośrednictwo w
             przyjmowaniu i dokonywaniu płatności przez rezydentów i
             nierezydentów i w dokonywaniu przez nich transferu krajowych i
             zagranicznych środków płatniczych, pośredniczy w dokonaniu bądź
             przyjęciu płatności lub w dokonaniu transferu, które są niezgodne
             z warunkami określonymi w ustawie lub w zezwoleniu dewizowym,
             podlega karze grzywny do 250.000 złotych.
         §2. Kto, będąc w podmiocie, o którym mowa w art. 12 ust. 3 ustawy,
           odpowiedzialnym za pośrednictwo w dokonywaniu przez rezydentów
           inwestycji portfelowych, pośredniczy w dokonaniu inwestycji, które
           są niezgodne z warunkami określonymi w ustawie, podlega karze
           grzywny do 250.000 złotych.
     Art. 60. Kto nie stosuje się do nadzwyczajnych ograniczeń określonych w
           ustawie wprowadzonych przez Radę Ministrów, podlega karze grzywny do
           250.000 zł.
      Art. 61. §1. Używane w niniejszym rozdziale określenie "ustawa" oznacza
             ustawę z dnia ......... - Prawo dewizowe (Dz.U......).
         §2. Używane w niniejszym rozdziale określenia: "rezydent",
            "nierezydent", "wartości dewizowe", "zagraniczne środki
            płatnicze", "krajowe środki płatnicze", "transfer wartości
            dewizowych i krajowych środków płatniczych", "obrót kapitałowy",
            "inwestycje bezpośrednie", "inwestycje portfelowe", obrót
            kredytowy", "obrót depozytowy", "obrót gwarancyjny", "pozostały
            obrót kapitałowy","działalność kantorowa" mają znaczenie nadane im
            w ustawie, o której mowa w § 1.";
2) artykuły 62-66 skreśla się;
3) art. 129 pkt 1 otrzymuje brzmienie:
     "1) w sprawach o przestępstwa i wykroczenia skarbowe określone w art. 48 i
       art. 50, w zakresie obejmującym wywóz za granicę wartości dewizowych
       bądź krajowych środków płatniczych lub ich przywóz z zagranicy, a także
       w art. 58 oraz art. 80-87 - urzędy celne wyznaczone przez Ministra
       Finansów w drodze rozporządzenia, które określi również ich właściwość
       miejscową";
4) art. 174 § 2 pkt 1 otrzymuje brzmienie:
     "1) w sprawach o przestępstwa i wykroczenia skarbowe określone w art. 48 i
       50, w zakresie obejmującym wywóz za granicę wartości dewizowych bądź
       krajowych środków płatniczych lub ich przywóz z zagranicy, a także w
       art. 58 oraz art. 80-87 - urzędy celne,".
                                       
                                   Art. 25.
W ustawie z dnia 14 czerwca 1991 r. o spółkach z udziałem zagranicznym (Dz.U. z
1997 r. Nr 26, poz. 143) skreśla się art. 10, 11 i 26.
                                       
                                   Art. 26.
W ustawie z dnia 9 stycznia 1997 r. - Kodeks celny (Dz.U. Nr 23, poz. 117, Nr
64, poz. 407, Nr 121, poz. 770, Nr 157, poz. 1026 oraz Nr 160, poz. 1084) w
art. 3 § 1 pkt 11 lit. c) otrzymuje brzmienie:
  "c) inna, niż określona w lit. a) i b) osoba, która na podstawie odrębnych
     przepisów jest uprawniona do prowadzenia działalności gospodarczej w kraju
     i posiada siedzibę w kraju,".
                                       
                                   Art. 27.
W ustawie z dnia 29 sierpnia 1997 r. o Narodowym Banku Polskim (Dz.U. Nr 140,
poz. 938) wprowadza się następujące zmiany:
1) w art. 23 w ust. 1 w pkt 1 lit. b) wyraz "płatniczych" zastępuje się
  wyrazem "zagranicznych";
2) w art. 52 skreśla się ust. 5.
                                   Art. 28.
W ustawie z dnia 29 sierpnia 1997 r. - Prawo bankowe (Dz.U. Nr 140, poz 939):
1) art. 99 otrzymuje brzmienie:
      "Art. 99. 1. Banki mogą - na podstawie upoważnienia Prezesa Narodowego
             Banku Polskiego - wykonywać określone czynności obrotu dewizowego
             i związane z nimi rozliczenia, w tym pośredniczyć w przyjmowaniu
             i dokonywaniu płatności oraz w dokonywaniu transferu krajowych i
             zagranicznych środków płatniczych w obrocie dewizowym.
         2. Czynności, o których mowa w ust. 1, podlegają kontroli dewizowej
           sprawowanej przez Prezesa Narodowego Banku Polskiego.
         3. W razie stwierdzenia, że czynności, o których mowa w ust. 1,
           wykonywane są przez bank z naruszeniem przepisów prawa, statutu lub
           udzielonego upoważnienia, bądź, że dalsze ich wykonywanie
           zagrażałoby bezpieczeństwu gromadzonych w bankach środków, Prezes
           Narodowego Banku Polskiego może zakazać bankowi dokonywania
           określonych czynności albo cofnąć w całości lub w określonej części
           udzielone upoważnienie.";
2) po art. 99 dodaje się art. 99a w brzmieniu:
      "Art. 99a. 1. Inne niż banki osoby prawne oraz podmioty nie będące
             osobami prawnymi mogą dokonywać skupu i sprzedaży walut obcych i
             dewiz na podstawie upoważnienia Prezesa Narodowego Banku
             Polskiego.
         2. Minister Finansów, na wniosek Prezesa Narodowego Banku Polskiego,
           określi w drodze rozporządzenia, zasady wykonywania czynności, o
           których mowa w ust. 1.
         3. Przepisy art. 99 ust. 2 i 3 stosuje się odpowiednio.";
3) w art. 105 w ust. 1 dodaje się pkt 3 w brzmieniu:
     "3) Narodowemu Bankowi Polskiemu i innym bankom w zakresie czynności
       kontroli dewizowej wykonywanej na podstawie przepisów Prawa
       dewizowego.".
                                       
                                   Art. 29.
1. Postępowanie w sprawach dewizowych wszczęte i nie zakończone przed dniem
  wejścia w życie niniejszej ustawy toczy się według przepisów tej ustawy.
2. Pozostają w mocy indywidualne zezwolenia dewizowe udzielone na podstawie
  ustawy, o której mowa w art. 31, oraz zezwolenia określone w art. 29 ust. 2
  ustawy, o której mowa w art. 31.
3. Banki zachowują dotychczasowe uprawnienia do dokonywania określonych
  czynności obrotu dewizowego, nabyte w drodze upoważnień udzielonych im przed
  dniem wejścia w życie ustawy, z tym że Prezes Narodowego Banku Polskiego, w
  terminie sześciu miesięcy od dnia ogłoszenia ustawy, dostosuje do jej
  przepisów treść udzielonych bankom upoważnień.
                                       
                                   Art. 30.
W przepisach ustawy, w przepisach obowiązujących, w przepisach ogłoszonych do
dnia wejścia w życie ustawy i w przepisach przyjętych do dnia wejścia w życie
ustawy, a ogłoszonych po tym dniu wyraz "ECU" zastępuje się wyrazem "EURO".
                                       
                                   Art. 31.
Traci moc ustawa z dnia 2 grudnia 1994 r. - Prawo dewizowe (Dz.U. Nr 136, poz.
703, z 1995 r. Nr 132, poz. 641, z 1996r. Nr 106, poz. 496 oraz z 1997 r. Nr
71, poz. 449).
                                       
                                   Art. 32.
Ustawa wchodzi w życie po upływie 14 dni od dnia ogłoszenia, z wyjątkiem art.
30, który wchodzi w życie z dniem 1 stycznia 1999 r.
