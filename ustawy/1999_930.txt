



Dz.U. z 1999 r. Nr 83, poz. 930
                                        
                                        
                                        
                                     USTAWA
                           z dnia 10 września 1999 r.
                                        
                              Kodeks karny skarbowy
                                        
                                        
                                     TYTUŁ I
                  Przestępstwa skarbowe i wykroczenia skarbowe
                                        
                                     DZIAŁ I
                                  Część ogólna
                                        
                                   Rozdział 1
                                Przepisy wstępne
                                        
                                     Art. 1.
 § 1. Odpowiedzialności karnej za przestępstwo skarbowe lub odpowiedzialności za
     wykroczenie skarbowe podlega ten tylko, kto popełnia czyn społecznie
     szkodliwy, zabroniony pod groźbą kary przez ustawę obowiązującą w czasie
     jego popełnienia.
 § 2. Nie jest przestępstwem skarbowym lub wykroczeniem skarbowym czyn
     zabroniony, którego społeczna szkodliwość jest znikoma.
 § 3. Nie popełnia przestępstwa skarbowego lub wykroczenia skarbowego sprawca
     czynu zabronionego, jeżeli nie można mu przypisać winy w czasie czynu.
 § 4. Jeżeli do dokonania przestępstwa skarbowego lub wykroczenia skarbowego
     wymagane jest nastąpienie określonego w kodeksie skutku, sprawca
     zaniechania podlega odpowiedzialności karnej za przestępstwo skarbowe lub
     odpowiedzialności za wykroczenie skarbowe tylko wtedy, jeżeli ciążył na
     nim prawny, szczególny obowiązek zapobiegnięcia skutkowi.
                                        
                                     Art. 2.
 § 1. Czyn zabroniony uważa się za popełniony w czasie, w którym nastąpiło
     zachowanie sprawcy, chyba że kodeks stanowi inaczej.
 § 2. Jeżeli w czasie orzekania obowiązuje ustawa inna niż w czasie popełnienia
     przestępstwa skarbowego lub wykroczenia skarbowego, stosuje się ustawę
     nową, jednakże należy stosować ustawę obowiązującą poprzednio, jeżeli jest
     względniejsza dla sprawcy.
 § 3. Niedopuszczalne jest stosowanie w części ustawy nowej i w części ustawy
     obowiązującej poprzednio.
 § 4. Jeżeli według nowej ustawy czyn zabroniony objęty orzeczeniem zagrożony
     jest karą, której górna granica jest niższa od kary orzeczonej, wymierzoną
     karę obniża się do górnej granicy ustawowego zagrożenia przewidzianego za
     taki czyn zabroniony w nowej ustawie; jeżeli nowa ustawa nie przewiduje
     możliwości zastosowania środka objętego orzeczeniem, to środka tego nie
     wykonuje się.
 § 5. Jeżeli według nowej ustawy czyn zabroniony objęty orzeczeniem nie jest już
     zagrożony karą pozbawienia wolności, wymierzoną karę pozbawienia wolności
     podlegającą wykonaniu zamienia się na karę grzywny, przyjmując jeden dzień
     kary pozbawienia wolności za równoważny dwóm stawkom dziennym kary
     grzywny.
 § 6. Jeżeli według nowej ustawy czyn zabroniony objęty orzeczeniem nie jest już
     zabroniony pod groźbą kary, skazanie ulega zatarciu z mocy prawa.
                                        
                                     Art. 3.
 § 1. Czyn zabroniony uważa się za popełniony w miejscu, w którym nastąpiło
     zachowanie sprawcy, albo gdzie skutek stanowiący znamię czynu zabronionego
     nastąpił lub według zamiaru sprawcy miał nastąpić.
 § 2. Przepisy kodeksu stosuje się do sprawcy, który popełnił czyn zabroniony na
     terytorium Rzeczypospolitej Polskiej, jak również na polskim statku wodnym
     lub powietrznym, chyba że kodeks stanowi inaczej.
 § 3. Niezależnie od przepisów obowiązujących w miejscu popełnienia przestępstwa
     skarbowego, przepisy kodeksu stosuje się także do obywatela polskiego oraz
     cudzoziemca w razie popełnienia za granicą przestępstwa skarbowego
     skierowanego przeciwko istotnym interesom finansowym państwa polskiego.
 § 4. Przestępstwa skarbowe i wykroczenia skarbowe określone w rozdziale 7
     działu II tytułu I są karalne także w razie popełnienia ich za granicą,
     jeżeli zostały ujawnione w wyniku czynności kontrolnych przeprowadzanych
     tam przez polski organ celny lub inny organ uprawniony na podstawie umów
     międzynarodowych; przepis stosuje się odpowiednio, jeżeli wykroczenie
     skarbowe określone w art. 104 § 1 lub 2 popełnione zostało za granicą.
                                        
                                     Art. 4.
 § 1. Przestępstwo skarbowe lub wykroczenie skarbowe można popełnić umyślnie, a
     także nieumyślnie, jeżeli kodeks tak stanowi.
 § 2. Czyn zabroniony popełniony jest umyślnie, jeżeli sprawca ma zamiar jego
     popełnienia, to jest chce go popełnić albo przewidując możliwość jego
     popełnienia, na to się godzi.
 § 3. Czyn zabroniony popełniony jest nieumyślnie, jeżeli sprawca nie mając
     zamiaru jego popełnienia, popełnia go jednak na skutek niezachowania
     ostrożności wymaganej w danych okolicznościach, mimo że możliwość
     popełnienia tego czynu przewidywał albo mógł przewidzieć.
                                        
                                     Art. 5.
 § 1. Na zasadach określonych w kodeksie odpowiada ten tylko, kto popełnia czyn
     zabroniony po ukończeniu lat 17, chyba że przepis ustawy stanowi inaczej.
 § 2. W stosunku do sprawcy, który popełnił przestępstwo skarbowe lub
     wykroczenie skarbowe po ukończeniu lat 17, lecz przed ukończeniem lat 18,
     sąd zamiast kary lub środka karnego stosuje środki wychowawcze, lecznicze
     albo poprawcze przewidziane dla nieletnich, jeżeli okoliczności sprawy
     oraz stopień rozwoju sprawcy, jego właściwości i warunki osobiste za tym
     przemawiają.
                                        
                                     Art. 6.
 § 1. Ten sam czyn może stanowić tylko jedno przestępstwo skarbowe albo tylko
     jedno wykroczenie skarbowe.
 § 2. Dwa lub więcej zachowań, podjętych w krótkich odstępach czasu w wykonaniu
     z góry powziętego zamiaru, uważa się za jeden czyn zabroniony; w zakresie
     czynów zabronionych polegających na uszczupleniu lub narażeniu na
     uszczuplenie należności publicznoprawnej, za krótki odstęp czasu uważa się
     okres kilku miesięcy.
                                        
                                     Art. 7.
 § 1. Jeżeli ten sam czyn wyczerpuje znamiona określone w dwóch albo więcej
     przepisach kodeksu, sąd skazuje tylko za jedno przestępstwo skarbowe albo
     tylko za jedno wykroczenie skarbowe na podstawie wszystkich zbiegających
     się przepisów.
 § 2. W wypadku określonym w § 1 sąd wymierza karę na podstawie przepisu
     przewidującego karę najsurowszą, a jeżeli zbiegające się przepisy
     przewidują zagrożenia takie same - na podstawie przepisu, którego znamiona
     najpełniej charakteryzują czyn sprawcy. Nie stoi to na przeszkodzie
     orzeczeniu środków karnych wymienionych w art. 22 § 2 pkt 2-7 lub w art.
     47 § 2 pkt 2 i 3 na podstawie wszystkich zbiegających się przepisów.
                                        
                                     Art. 8.
 § 1. Jeżeli ten sam czyn będący przestępstwem skarbowym lub wykroczeniem
     skarbowym wyczerpuje zarazem znamiona przestępstwa lub wykroczenia
     określonego w przepisach karnych innej ustawy, stosuje się każdy z tych
     przepisów.
 § 2. Wykonaniu podlega tylko najsurowsza z kar, co nie stoi na przeszkodzie
     wykonaniu środków karnych lub innych środków orzeczonych na podstawie
     wszystkich zbiegających się przepisów. Środki karne i środki
     zabezpieczające oraz dozór stosuje się, chociażby je orzeczono tylko na
     podstawie jednego ze zbiegających się przepisów; w razie orzeczenia za
     zbiegające się czyny zabronione zakazów tego samego rodzaju lub
     pozbawienia praw publicznych, sąd stosuje odpowiednio przepisy o karze
     łącznej.
 § 3. Jeżeli obok kary najsurowszej, która podlega wykonaniu, orzeczono także
     karę grzywny, również ta kara podlega łącznemu wykonaniu; w razie
     orzeczenia obok kary najsurowszej kilku kar grzywny, łącznemu wykonaniu
     podlega tylko najsurowsza kara grzywny.
                                     Art. 9.
 § 1. Odpowiada za sprawstwo nie tylko ten, kto wykonuje czyn zabroniony sam
     albo wspólnie i w porozumieniu z inną osobą, ale także ten, kto kieruje
     wykonaniem czynu zabronionego przez inną osobę lub wykorzystując
     uzależnienie innej osoby od siebie, poleca jej wykonanie takiego czynu.
 § 2. Każdy ze współsprawców wykonujących czyn zabroniony odpowiada w granicach
     swej umyślności lub nieumyślności, niezależnie od odpowiedzialności
     pozostałych sprawców; okoliczność osobistą, wyłączającą lub łagodzącą albo
     zaostrzającą odpowiedzialność, która nie stanowi znamienia czynu
     zabronionego, uwzględnia się tylko co do sprawcy, którego ona dotyczy.
 § 3. Za przestępstwa skarbowe lub wykroczenia skarbowe odpowiada, jak sprawca,
     także ten, kto na podstawie przepisu prawa, decyzji właściwego organu,
     umowy lub faktycznego wykonywania zajmuje się sprawami gospodarczymi osoby
     fizycznej, osoby prawnej albo jednostki organizacyjnej niemającej
     osobowości prawnej.
                                        
                                    Art. 10.
 § 1. Nie popełnia umyślnie czynu zabronionego, kto pozostaje w błędzie co do
     okoliczności stanowiącej jego znamię.
 § 2. Odpowiada na podstawie przepisu przewidującego łagodniejszą
     odpowiedzialność sprawca, który dopuszcza się czynu zabronionego w
     usprawiedliwionym błędnym przekonaniu, że zachodzi okoliczność stanowiąca
     znamię czynu zabronionego, od której taka łagodniejsza odpowiedzialność
     zależy.
 § 3. Nie popełnia przestępstwa skarbowego lub wykroczenia skarbowego,
     kto dopuszcza się czynu zabronionego w usprawiedliwionym błędnym
     przekonaniu, że zachodzi okoliczność wyłączająca bezprawność.
 § 4. Nie popełnia przestępstwa skarbowego lub wykroczenia skarbowego,
     kto dopuszcza się czynu zabronionego w usprawiedliwionej nieświadomości
     jego karalności.
 § 5. W wypadku określonym w § 3 lub 4, jeżeli błąd sprawcy jest
     nieusprawiedliwiony, sąd może zastosować nadzwyczajne złagodzenie kary, a
     jeżeli czyn zabroniony jest wykroczeniem skarbowym - sąd może odstąpić od
     wymierzenia kary lub środka karnego wymienionego w art. 47 § 2 pkt 2 i 3,
     chyba że przepadek dotyczy przedmiotów określonych w art. 29 pkt 4.
                                        
                                    Art. 11.
 § 1. Nie popełnia przestępstwa skarbowego lub wykroczenia skarbowego, kto z
     powodu choroby psychicznej, upośledzenia umysłowego lub innego zakłócenia
     czynności psychicznych nie mógł w czasie czynu rozpoznać jego znaczenia
     lub pokierować swoim postępowaniem.
 § 2. Jeżeli w czasie popełnienia przestępstwa skarbowego zdolność rozpoznania
     znaczenia czynu lub kierowania postępowaniem była w znacznym stopniu
     ograniczona, sąd może orzec karę w wysokości nieprzekraczającej dwóch
     trzecich górnej granicy ustawowego zagrożenia przewidzianego za przypisane
     sprawcy przestępstwo skarbowe; sąd może zastosować także nadzwyczajne
     złagodzenie kary, a nawet odstąpić od wymierzenia kary lub środka karnego
     wymienionego w art. 22 § 2 pkt 2, 3, 5 i 6, chyba że przepadek dotyczy
     przedmiotów określonych w art. 29 pkt 4.
 § 3. Jeżeli w wypadku określonym w § 2 sprawca popełnił wykroczenie skarbowe,
     sąd może odstąpić od wymierzenia kary lub środka karnego wymienionego w
     art. 47 § 2 pkt 2 i 3, chyba że przepadek dotyczy przedmiotów określonych
     w art. 29 pkt 4.
 § 4. Przepisów § 1-3 nie stosuje się, gdy sprawca wprawił się w stan
     nietrzeźwości lub inny stan odurzenia powodujący wyłączenie lub
     ograniczenie poczytalności, które przewidywał albo mógł przewidzieć.
                                        
                                    Art. 12.
 § 1. Kary, środki karne oraz inne środki przewidziane w kodeksie stosuje się
     z uwzględnieniem zasad humanitaryzmu, w szczególności z poszanowaniem
     godności człowieka.
 § 2. Sąd wymierza karę, środek karny lub inny środek według swego uznania,
     w granicach przewidzianych przez kodeks bacząc, aby ich dolegliwość nie
     przekraczała stopnia winy, uwzględniając stopień społecznej szkodliwości
     czynu oraz biorąc pod uwagę cele zapobiegawcze i wychowawcze, które mają
     one osiągnąć w stosunku do sprawcy, a także potrzeby w zakresie
     kształtowania świadomości prawnej społeczeństwa.
 § 3. Wymierzając karę, środek karny lub inny środek młodocianemu albo
     nieletniemu, sąd kieruje się przede wszystkim tym, aby sprawcę wychować.
                                        
                                    Art. 13.
 § 1. Wymierzając karę, środek karny lub inny środek, sąd uwzględnia
     w szczególności rodzaj i rozmiar ujemnych następstw czynu zabronionego,
     rodzaj i stopień naruszenia ciążącego na sprawcy obowiązku finansowego,
     jego motywację i sposób zachowania się, właściwości i warunki osobiste,
     sposób życia przed popełnieniem czynu zabronionego i zachowanie się
     po jego popełnieniu, a zwłaszcza gdy czynił starania o zapobieżenie
     uszczupleniu należności publicznoprawnej lub o jej późniejsze wyrównanie.
 § 2. Okoliczności wpływające na wymiar kary, środka karnego lub innego środka
     uwzględnia się tylko co do osoby, której one dotyczą.
                                        
                                    Art. 14.
Jeżeli sąd lub organ dochodzenia określa obowiązek uiszczenia przez sprawcę
przestępstwa skarbowego lub wykroczenia skarbowego uszczuplonej lub narażonej na
uszczuplenie należności publicznoprawnej lub nakłada na niego obowiązek zapłaty
równowartości pieniężnej przedmiotów podlegających przepadkowi, to przy
określeniu terminu jego wykonania powinien wziąć pod uwagę w szczególności
sytuację majątkową sprawcy oraz wysokość uszczuplonej lub narażonej na
uszczuplenie należności publicznoprawnej lub równowartości pieniężnej
przedmiotów podlegających przepadkowi.
                                        
                                    Art. 15.
 § 1. Orzeczenie zapadłe w postępowaniu w sprawie o przestępstwo skarbowe lub
     wykroczenie skarbowe nie zwalnia od obowiązku uiszczenia należności
     publicznoprawnej.
 § 2. W razie orzeczenia przepadku przedmiotów lub ściągnięcia ich równowartości
     pieniężnej wygasa obowiązek uiszczenia należności publicznoprawnej
     dotyczącej tych przedmiotów.
 § 3. W razie uiszczenia należności publicznoprawnej sąd może orzec przepadek
     przedmiotów tylko w warunkach określonych w art. 31 § 3 pkt 2.
 § 4. W razie potrzeby orzeczenie kończące postępowanie, na mocy którego nie
     orzeczono przepadku przedmiotów lub ściągnięcia ich równowartości
     pieniężnej, powinno zawierać również rozstrzygnięcie co do przekazania
     tych przedmiotów właściwemu organowi do odrębnego postępowania.
                                        
                                   Rozdział 2
                          Zaniechanie ukarania sprawcy
                                        
                                    Art. 16.
 § 1. Nie podlega karze za przestępstwo skarbowe lub wykroczenie skarbowe, kto
     po popełnieniu czynu zabronionego zawiadomił o tym organ ścigania,
     ujawniając istotne okoliczności tego czynu, w szczególności osoby
     współdziałające w jego popełnieniu.
 § 2. Przepis § 1 stosuje się tylko wtedy, gdy w terminie wyznaczonym przez
     uprawniony organ sprawca uiści w całości należność publicznoprawną
     uszczuploną lub narażoną na uszczuplenie popełnionym czynem zabronionym.
     Jeżeli czyn zabroniony nie polega na uszczupleniu lub na narażeniu na
     uszczuplenie tej należności, natomiast orzeczenie przepadku przedmiotów
     jest obowiązkowe, sprawca powinien złożyć te przedmioty, a w razie
     niemożności ich złożenia - uiścić ich równowartość pieniężną; nie nakłada
     się obowiązku uiszczenia równowartości pieniężnej, jeżeli przepadek
     dotyczy przedmiotów określonych w art. 29 pkt 4.
 § 3. Jeżeli złożone przez sprawcę przedmioty podlegające przepadkowi mogą ulec
     szybkiemu zniszczeniu lub zepsuciu, ich przechowywanie byłoby połączone z
     niewspółmiernymi kosztami lub nadmiernymi trudnościami albo powodowałoby
     znaczne obniżenie ich wartości, organ dochodzenia nakłada na sprawcę
     obowiązek uiszczenia ich równowartości pieniężnej, chyba że przepadek
     dotyczy przedmiotów określonych w art. 29 pkt 4.
 § 4. Zawiadomienie powinno być złożone na piśmie albo przekazane ustnie
     do protokołu.
 § 5. Zawiadomienie jest bezskuteczne, jeżeli zostało złożone:
   1) w czasie, kiedy organ ścigania miał już wyraźnie udokumentowaną wiadomość
     o popełnieniu przestępstwa skarbowego lub wykroczenia skarbowego,
   2) po rozpoczęciu przez organ ścigania czynności służbowej, w szczególności
     przeszukania, czynności sprawdzającej lub kontroli zmierzającej do
     ujawnienia przestępstwa skarbowego lub wykroczenia skarbowego, chyba że
     czynność ta nie dostarczyła podstaw do wszczęcia postępowania o ten czyn
     zabroniony.
 § 6. Przepisu § 1 nie stosuje się wobec sprawcy, który:
   1) nakłonił inną osobę do popełnienia przestępstwa skarbowego lub
     wykroczenia skarbowego w celu skierowania przeciwko niej postępowania o
     ten czyn zabroniony,
   2) zorganizował grupę albo związek mający na celu popełnienie przestępstwa
     skarbowego lub popełnianie wykroczeń skarbowych albo taką grupą lub
     związkiem kierował, chyba że zawiadomienia, o którym mowa w § 1, dokonał
     ze wszystkimi członkami grupy lub związku.
                                        
                                    Art. 17.
 § 1. Sąd może udzielić zezwolenia na dobrowolne poddanie się odpowiedzialności,
     jeżeli wina sprawcy i okoliczności popełnienia przestępstwa skarbowego lub
     wykroczenia skarbowego nie budzą wątpliwości, a sprawca:
   1) uiścił należność publicznoprawną, jeżeli czyn zabroniony polega na
     uszczupleniu lub narażeniu na uszczuplenie tej należności,
   2) uiścił kwotę odpowiadającą co najmniej najniższej karze grzywny grożącej
     za dany czyn zabroniony,
   3) wyraził zgodę na przepadek przedmiotów co najmniej w takim zakresie, w
     jakim ten przepadek jest obowiązkowy, a w razie niemożności złożenia tych
     przedmiotów - uiścił ich równowartość pieniężną; przepisy art. 16 § 2
     zdanie trzecie oraz art. 31 § 3 pkt 2 stosuje się odpowiednio,
   4) uiścił zryczałtowaną równowartość kosztów postępowania.
 § 2. Niedopuszczalne jest udzielenie zezwolenia na dobrowolne poddanie się
     odpowiedzialności, jeżeli:
   1) przestępstwo skarbowe zagrożone jest karą ograniczenia wolności albo karą
     pozbawienia wolności,
   2) przestępstwo skarbowe zagrożone tylko karą grzywny popełniono w warunkach
     określonych w art. 37 § 1 lub art. 38 § 2,
   3) zgłoszono interwencję co do przedmiotów podlegających przepadkowi, chyba
     że zostanie ona wycofana przez interwenienta do czasu wniesienia aktu
     oskarżenia do sądu.
                                        
                                    Art. 18.
 § 1. Sąd, udzielając zezwolenia na dobrowolne poddanie się odpowiedzialności,
     orzeka:
   1) tytułem kary grzywny kwotę nie wyższą niż uiszczona przez sprawcę,
   2) przepadek przedmiotów tylko w takich granicach, w jakich sprawca wyraził
     na to zgodę, a w razie niemożności ich złożenia - uiścił ich równowartość
     pieniężną.
 § 2. Prawomocne postanowienie o zezwoleniu na dobrowolne poddanie się
     odpowiedzialności powoduje takie same skutki prawne jak prawomocne
     orzeczenie kończące postępowanie w sprawie; postanowienie to nie podlega
     wpisowi do rejestru karnego.
 § 3. Uiszczenie określonej kwoty tytułem kary grzywny za przestępstwo skarbowe
     w drodze dobrowolnego poddania się odpowiedzialności nie stanowi
     przesłanki recydywy skarbowej określonej w art. 37 § 1 pkt 4.
                                        
                                    Art. 19.
 § 1. Sąd może odstąpić od wymierzenia kary, co nie stoi na przeszkodzie
     orzeczeniu środka karnego wymienionego w art. 22 § 2 pkt 2, 3, 5 i 6 albo
     w art. 47 § 2 pkt 2 i 3, jeżeli zachodzą warunki jego orzeczenia i cele
     kary zostaną przez ten środek spełnione, w szczególności w wypadkach
     przewidzianych w kodeksie, a ponadto:
   1) za przestępstwa skarbowe - zagrożone karą pozbawienia wolności lub karą
     łagodniejszą, gdy stopień społecznej szkodliwości popełnionego czynu nie
     jest znaczny,
   2) za wykroczenia skarbowe - w wypadkach zasługujących na szczególne
     uwzględnienie, biorąc pod uwagę charakter i okoliczności popełnienia
     wykroczenia skarbowego, właściwości i warunki osobiste sprawcy oraz jego
     zachowanie się po popełnieniu tego wykroczenia.
 § 2. Jeżeli w związku z przestępstwem skarbowym lub wykroczeniem skarbowym
     nastąpiło uszczuplenie lub narażenie na uszczuplenie należności
     publicznoprawnej, sąd może odstąpić od wymierzenia kary lub środka karnego
     wymienionego w art. 22 § 2 pkt 2, 3, 5 i 6 albo w art. 47 § 2 pkt 2 i 3
     tylko wtedy, gdy należność ta została w całości uiszczona przed wydaniem
     orzeczenia.
 § 3. Odstępując od wymierzenia kary, sąd może również odstąpić od orzeczenia
     środka karnego, chociażby jego orzeczenie było obowiązkowe; przepisu nie
     stosuje się, jeżeli przepadek dotyczy przedmiotów określonych w art. 29
     pkt 4.
 § 4. W postępowaniu w stosunku do nieobecnych orzeczenie co do kary, środka
     karnego lub innego środka można ograniczyć do przepadku przedmiotów.
                                        
                                   Rozdział 3
                              Przestępstwa skarbowe
                                        
                                    Art. 20.
 § 1. Do przestępstw skarbowych nie mają zastosowania przepisy części ogólnej
     Kodeksu karnego, z zastrzeżeniem § 2.
 § 2. Przepisy art. 18 § 2 i 3, art. 19-20, 21 § 2 i 3, art. 22-24, 27 § 1, art.
     40 § 1, art. 41, 43 § 2, art. 51, 57-58 § 1, art. 60 § 1 i 2, art. 62-63,
     65, 66 § 1 i 2, art. 67-70, 72-78 § 1 i 2, art. 79 § 1, art. 80 § 1 i 2,
     art. 81-83, 85, 86 § 2 i 3, art. 87, 89 § 1 i 3, art. 90, 92-98, 103 § 1,
     art. 104 § 1 zdanie pierwsze, art. 106-107 § 1, 2, 4 i 5, art. 108 oraz
     114, a także wskazane w innych przepisach niniejszego rozdziału, przepisy
     części ogólnej Kodeksu karnego stosuje się odpowiednio do przestępstw
     skarbowych.
 § 3. W wypadku określonym w art. 21 § 3 Kodeksu karnego sąd może także odstąpić
     od wymierzenia kary lub środka karnego wymienionego w art. 22 § 2 pkt 2,
     3, 5 i 6 niniejszego kodeksu, chyba że przepadek dotyczy przedmiotów
     określonych w art. 29 pkt 4.
 § 4. Wymieniona w art. 23 Kodeksu karnego przesłanka "dobrowolności" nie ma
     zastosowania do przestępstw skarbowych.
 § 5. W wypadku określonym w art. 27 § 1 Kodeksu karnego dopuszczalny
     eksperyment dotyczy tylko eksperymentu ekonomicznego lub technicznego.
 § 6. Wymienione w § 2 oraz w art. 21 § 3, art. 26 § 4, art. 40 § 1 i art. 45
     przepisy części ogólnej Kodeksu karnego stosuje się odpowiednio także do
     osób wymienionych w art. 53 § 36, które dopuściły się przestępstwa
     skarbowego, chyba że część wojskowa Kodeksu karnego zawiera odmienne
     przepisy ogólne.
                                        
                                    Art. 21.
 § 1. Usiłowanie przestępstwa skarbowego zagrożonego karą nieprzekraczającą roku
     pozbawienia wolności lub karą łagodniejszą jest karalne tylko wtedy,
     gdy kodeks tak stanowi.
 § 2. Za usiłowanie można wymierzyć karę w wysokości nieprzekraczającej dwóch
     trzecich górnej granicy ustawowego zagrożenia przewidzianego dla danego
     przestępstwa skarbowego.
 § 3. Do usiłowania stosuje się odpowiednio także przepisy art. 13, 14 § 2 oraz
     art. 15 Kodeksu karnego; przepis art. 20 § 4 niniejszego kodeksu stosuje
     się odpowiednio.
                                        
                                    Art. 22.
 § 1. Karami za przestępstwa skarbowe są:
   1) kara grzywny w stawkach dziennych,
   2) kara ograniczenia wolności,
   3) kara pozbawienia wolności.
 § 2. Środkami karnymi są:
   1) dobrowolne poddanie się odpowiedzialności,
   2) przepadek przedmiotów,
   3) ściągnięcie równowartości pieniężnej przepadku przedmiotów,
   4) przepadek osiągniętych korzyści majątkowych,
   5) zakaz prowadzenia określonej działalności gospodarczej, wykonywania
     określonego zawodu lub zajmowania określonego stanowiska,
   6) podanie wyroku do publicznej wiadomości,
   7) pozbawienie praw publicznych,
   8) środki związane z poddaniem sprawcy próbie:
     a) warunkowe umorzenie postępowania karnego,
     b) warunkowe zawieszenie wykonania kary,
     c) warunkowe zwolnienie.
 § 3. Środkami zabezpieczającymi są:
   1) umieszczenie w zakładzie zamkniętym,
   2) umieszczenie w zakładzie psychiatrycznym,
   3) umieszczenie w zakładzie karnym, w którym stosuje się środki lecznicze
     lub rehabilitacyjne,
   4) umieszczenie w zamkniętym zakładzie leczenia odwykowego,
   5) skierowanie do placówki leczniczo-rehabilitacyjnej,
   6) przepadek przedmiotów,
   7) zakazy wymienione w § 2 pkt 5.
                                        
                                    Art. 23.
 § 1. Wymierzając karę grzywny, sąd określa liczbę stawek oraz wysokość jednej
     stawki dziennej; jeżeli kodeks nie stanowi inaczej, najniższa liczba
     stawek wynosi 10, najwyższa - 720.
 § 2. Nakazem karnym można wymierzyć karę grzywny w granicach
     nieprzekraczających wysokości 200 stawek dziennych, chyba że kodeks
     przewiduje karę łagodniejszą.
 § 3. Ustalając stawkę dzienną, sąd bierze pod uwagę dochody sprawcy, jego
     warunki osobiste, rodzinne, stosunki majątkowe i możliwości zarobkowe;
     stawka dzienna nie może być niższa od jednej trzydziestej części
     najniższego miesięcznego wynagrodzenia w czasie orzekania w pierwszej
     instancji ani też przekraczać jej czterystukrotności.
                                        
                                    Art. 24.
 § 1. Za karę grzywny wymierzoną sprawcy przestępstwa skarbowego można uczynić w
     całości lub w części odpowiedzialną posiłkowo osobę fizyczną, osobę prawną
     lub jednostkę organizacyjną niemającą osobowości prawnej, jeżeli sprawcą
     czynu zabronionego jest zastępca tego podmiotu prowadzący jego sprawy jako
     pełnomocnik, zarządca, pracownik lub działający w jakimkolwiek innym
     charakterze, a zastępowany podmiot odniósł lub mógł odnieść z popełnionego
     przestępstwa jakąkolwiek korzyść majątkową.
 § 2. Przepis § 1 stosuje się odpowiednio do ściągnięcia równowartości
     pieniężnej przepadku przedmiotów.
 § 3. W razie nałożenia odpowiedzialności posiłkowej przy wymiarze kary grzywny
     stosuje się odpowiednio art. 23 § 3.
 § 4. Jeżeli odpowiedzialność, o której mowa w § 1 i 2, nałożono na kilka
     podmiotów odpowiedzialnych posiłkowo, odpowiadają oni solidarnie, chyba że
     ze względu na okoliczności sprawy sąd określi zakres odpowiedzialności
     każdego z nich stosownie do osiągniętej korzyści majątkowej.
 § 5. Niezależnie od nałożenia odpowiedzialności posiłkowej sąd zobowiązuje
     podmiot, który uzyskał korzyść majątkową, do jej zwrotu w całości lub w
     części na rzecz Skarbu Państwa lub jednostki samorządu terytorialnego; nie
     dotyczy to korzyści majątkowej podlegającej zwrotowi na rzecz innego
     podmiotu. Przepisy art. 333 § 4 i art. 416 Kodeksu postępowania karnego
     stosuje się odpowiednio, z tym że przez wyrażenie "prokurator" należy
     rozumieć także "finansowy organ dochodzenia".
                                        
                                    Art. 25.
 § 1. Odpowiedzialności posiłkowej nie stosuje się wobec państwowych jednostek
     budżetowych, o których mowa w ustawie z dnia 26 listopada 1998 r. o
     finansach publicznych (Dz.U. Nr 155, poz. 1014 oraz z 1999 r. Nr 38, poz.
     360 i Nr 49, poz. 485).
 § 2. Odpowiedzialność posiłkowa nie obciąża spadku.
 § 3. Odpowiedzialność posiłkowa nie wygasa:
    1) w razie śmierci sprawcy skazanego po uprawomocnieniu się orzeczenia,
    2) jeżeli kary grzywny wobec skazanego nie wykonano z powodu jego
      nieobecności w kraju.
                                        
                                    Art. 26.
 § 1. Jeżeli przestępstwo skarbowe jest zagrożone karą pozbawienia wolności, sąd
     może orzec zamiast niej karę ograniczenia wolności, w szczególności jeżeli
     orzeka równocześnie środek karny wymieniony w art. 22 § 2 pkt 2, 3, 5 i 6,
     co nie stoi na przeszkodzie wymierzenia także kary grzywny grożącej za to
     przestępstwo obok kary pozbawienia wolności.
 § 2. Wymierzając karę ograniczenia wolności za przestępstwo skarbowe, w związku
     z którym nastąpiło uszczuplenie lub narażenie na uszczuplenie należności
     publicznoprawnej i należności tej nie uiszczono, sąd określa także
     obowiązek jej uiszczenia przez skazanego w wyznaczonym terminie.
 § 3. Przepisu § 1 nie stosuje się do sprawcy umyślnego przestępstwa skarbowego,
     który był uprzednio skazany na karę pozbawienia wolności na czas nie
     krótszy niż 6 miesięcy bez warunkowego zawieszenia jej wykonania.
 § 4. Do wymiaru kary ograniczenia wolności stosuje się odpowiednio także art.
     34-36 Kodeksu karnego.
                                        
                                    Art. 27.
Jeżeli kodeks nie stanowi inaczej, kara pozbawienia wolności trwa najkrócej 5
dni, najdłużej - 3 lata; wymierza się ją w dniach, miesiącach i latach.
 
                                    Art. 28.
 § 1. Jeżeli kodeks przewiduje obniżenie albo nadzwyczajne obostrzenie górnej
     granicy ustawowego zagrożenia, w wypadku łącznego zagrożenia karami
     wymienionymi w art. 22 § 1, obniżenie albo nadzwyczajne obostrzenie odnosi
     się do każdej z tych kar.
 § 2. Kara nadzwyczajnie obostrzona nie może przekroczyć 1080 stawek dziennych
     kary grzywny, 18 miesięcy kary ograniczenia wolności albo 6 lat kary
     pozbawienia wolności.
                                        
                                    Art. 29.
Przepadek przedmiotów może objąć:
   1) przedmiot pochodzący bezpośrednio z przestępstwa skarbowego,
   2) narzędzie lub inny przedmiot stanowiący mienie ruchome, które służyło lub
     było przeznaczone do popełnienia przestępstwa skarbowego,
   3) opakowanie oraz przedmiot połączony z przedmiotem przestępstwa skarbowego
     w taki sposób, że nie można dokonać ich rozłączenia bez uszkodzenia
     któregokolwiek z tych przedmiotów,
   4) przedmiot, którego wytwarzanie, posiadanie, obrót, przewóz, przenoszenie
     lub przesyłanie jest zabronione.
                                        
                                    Art. 30.
 § 1. Przepadek przedmiotów można orzec tylko w wypadkach przewidzianych
     w kodeksie, a orzeka się, jeżeli kodeks tak stanowi.
 § 2. W wypadkach określonych w art. 54 § 1 i 2, art. 55 § 1 i 2, art. 58 § 2 i
     3, art. 59 § 1 i 2, art 63 § 1-3, art. 64 § 1, art. 65 § 1 i 3, art. 66 §
     1, art. 67 § 1 i 2, art. 68 § 1, art. 69 § 1 i 2, art. 70 § 1, 2 i 4, art.
     72 oraz art. 73 § 1 można orzec przepadek przedmiotów wymienionych w art.
     29 pkt 1-3, przy czym podrobiony lub przerobiony znak urzędowy określony w
     art. 59 § 1 należy usunąć, chociażby to miało być połączone ze
     zniszczeniem przedmiotu.
 § 3. W wypadkach określonych w art. 86 § 1-3, art. 87 § 1-3, art. 88 § 1 i 2,
     art. 89 § 1 i 2, art. 90 § 1 oraz art. 91 § 1 i 3 orzeka się przepadek
     przedmiotów wymienionych w art. 29 pkt 1 lub 2, a także można orzec
     przepadek przedmiotów wymienionych w art. 29 pkt 3.
 § 4. W wypadku określonym w art. 98 § 2 i 3 orzeka się przepadek wartości
     dewizowych, a także można orzec przepadek innych przedmiotów wymienionych
     w art. 29 pkt 1-3.
 § 5. W wypadkach określonych w art. 107 § 1-3 przepadkowi podlega stanowiący
     przedmiot czynu zabronionego dokument lub urządzenie gry losowej lub
     zakładu wzajemnego oraz wygrane, które na podstawie tego dokumentu
     przypadają grającemu, a także środki uzyskane ze sprzedaży udziału w grze
     lub wpłaconych stawek. Przepis stosuje się odpowiednio także w wypadkach
     określonych w art. 109 i 110.
 § 6. W wypadkach określonych w § 2-4 orzeka się przepadek przedmiotów, o
     których mowa w art. 29 pkt 4.
                                        
                                    Art. 31.
 § 1. Przedmioty stanowiące przedmiot przestępstwa skarbowego podlegają
     przepadkowi, chociażby nie były własnością sprawcy.
 § 2. Przepadku przedmiotów nie orzeka się, jeżeli są własnością osoby trzeciej,
     a sprawca uzyskał je w drodze przestępstwa lub wykroczenia.
 § 3. Przepadku przedmiotów nie orzeka się także, jeżeli:
   1) orzeczenie jego byłoby niewspółmierne do wagi popełnionego przestępstwa
     skarbowego,
   2) uiszczono należność publicznoprawną dotyczącą przedmiotów zagrożonych
     przepadkiem, chyba że należność ta jest niewspółmiernie niska do kwoty
     równowartości pieniężnej przepadku przedmiotów albo przepadek dotyczy
     przedmiotów określonych w art. 29 pkt 4 lub które zostały specjalnie
     przysposobione do popełnienia czynu zabronionego.
 § 4. Przedmioty objęte przepadkiem przechodzą na własność Skarbu Państwa
     z chwilą uprawomocnienia się orzeczenia.
                                        
                                    Art. 32.
 § 1. W razie niemożności orzeczenia przepadku, o którym mowa w art. 29, gdy
     przedmiot został zniszczony, zgubiony lub z innych przyczyn faktycznych
     lub prawnych nie może być objęty w posiadanie, orzeka się obowiązek
     uiszczenia kwoty stanowiącej jego równowartość pieniężną, chyba że
     przepadek dotyczy przedmiotów określonych w art. 29 pkt 4.
 § 2. Jeżeli równowartości pieniężnej przepadku przedmiotów nie można określić
     dokładnie, oznacza się ją w przybliżeniu.
 § 3. Jeżeli w popełnieniu przestępstwa skarbowego brało udział kilka osób,
     odpowiadają one solidarnie za uiszczenie równowartości pieniężnej
     przepadku przedmiotów.
                                        
                                    Art. 33.
 § 1. W razie skazania sprawcy, o którym mowa w art. 37 § 1 pkt 2 lub 5,
     sąd może orzec przepadek osiągniętych korzyści majątkowych pochodzących
     chociażby pośrednio z popełnienia przestępstwa skarbowego.
 § 2. Przepis art. 31 § 4 stosuje się odpowiednio.
                                        
                                    Art. 34.
 § 1. Zakaz prowadzenia określonej działalności gospodarczej oraz pozbawienie
     praw publicznych można orzec tylko wtedy, gdy kodeks tak stanowi.
 § 2. Sąd może orzec zakaz prowadzenia określonej działalności gospodarczej w
     wypadkach określonych w art. 38 § 1 i 2 oraz w razie skazania sprawcy za
     przestępstwo skarbowe określone w art. 54 § 1, art. 55 § 1, art. 56 § 1,
     art. 59 § 1 i 2, art. 63 § 1 i 2, art. 64 § 1, art. 65 § 1, art. 66 § 1,
     art. 67 § 1 i 2, art. 68 § 1, art. 69 § 1-3, art. 70 § 1, 2 i 4, art. 7273
§ 1, art. 74 § 1-3, art. 76 § 1, art. 77 § 1, art. 78 § 1, art. 82 § 1,
     art. 85 § 1 i 2, art. 86 § 1 i 2, art. 87 § 1 i 2, art. 88 § 1 i 2, art.
     89 § 1 i 2, art. 90 § 1 i 2, art. 91 § 1, art. 92 § 1, art. 93, 97 § 1 i
     2, art. 98 § 1 i 2, art. 107 § 1-3, art. 110 oraz art. 112 § 1.
 § 3. Pozbawienie praw publicznych sąd może orzec w wypadkach określonych w art.
     38 § 1 i 2 w razie skazania na karę pozbawienia wolności na czas nie
     krótszy od lat 3.
 § 4. Zakazy wymienione w art. 22 § 2 pkt 5 oraz pozbawienie praw publicznych
     orzeka się w latach, od roku do lat 5.
                                        
                                    Art. 35.
W uzasadnionych wypadkach sąd może orzec podanie wyroku do publicznej wiadomości
w sposób przez siebie określony.
                                        
                                    Art. 36.
 § 1. Stosując nadzwyczajne złagodzenie kary, sąd może:
   1) wymierzyć karę ograniczenia wolności, jeżeli przestępstwo skarbowe jest
     zagrożone karą pozbawienia wolności; przepis art. 26 § 2 stosuje się,
   2) odstąpić od wymierzenia kary i orzec środek karny wymieniony w art. 22
     ' 2 pkt 2, 3, 5 i 6,
   3) odstąpić od wymierzenia środka karnego, chociażby jego orzeczenie było
     obowiązkowe; przepis art. 19 § 3 zdanie drugie stosuje się.
 § 2. Jeżeli w związku z przestępstwem skarbowym nastąpiło uszczuplenie lub
     narażenie na uszczuplenie należności publicznoprawnej i przed wydaniem
     wyroku należność ta została w całości uiszczona, nadzwyczajne złagodzenie
     kary może polegać na orzeczeniu tylko kary grzywny w wysokości
     nieprzekraczającej połowy górnej granicy ustawowego zagrożenia
     przewidzianego za przypisane sprawcy przestępstwo, co nie stoi na
     przeszkodzie orzeczeniu środków karnych wymienionych w art. 22 § 2 pkt 2,
     3, 5 i 6 przewidzianych za to przestępstwo.
 § 3. Sąd może zastosować nadzwyczajne złagodzenie kary, a nawet może warunkowo
     zawiesić jej wykonanie w stosunku do sprawcy współdziałającego z inną
     osobą w popełnieniu przestępstwa skarbowego, jeżeli ujawni on wobec organu
     ścigania informacje dotyczące osób uczestniczących w popełnieniu
     przestępstwa skarbowego oraz istotne okoliczności jego popełnienia.
                                        
                                    Art. 37.
 § 1. Sąd może zastosować nadzwyczajne obostrzenie kary, jeżeli sprawca:
   1) popełnia umyślnie przestępstwo skarbowe powodując uszczuplenie należności
     publicznoprawnej dużej wartości albo popełnia umyślnie przestępstwo
     skarbowe, a wartość przedmiotu czynu zabronionego jest duża,
   2) uczynił sobie z popełniania przestępstw skarbowych stałe źródło dochodu,
   3) popełnia w podobny sposób, w krótkich odstępach czasu, dwa albo więcej
     przestępstw skarbowych zanim zapadł pierwszy wyrok, chociażby
     nieprawomocny, co do któregokolwiek z nich i każdy z tych czynów
     wyczerpuje znamiona przestępstwa skarbowego określonego w tym samym
     przepisie,
   4) skazany za umyślne przestępstwo skarbowe na karę pozbawienia wolności lub
     karę ograniczenia wolności albo karę grzywny, w ciągu 5 lat po odbyciu
     co najmniej 6 miesięcy kary pozbawienia wolności lub 6 miesięcy kary
     ograniczenia wolności albo po uiszczeniu grzywny wynoszącej co najmniej
     120 stawek dziennych popełnia umyślnie przestępstwo skarbowe tego samego
     rodzaju,
   5) popełnia przestępstwo skarbowe działając w zorganizowanej grupie albo w
     związku mającym na celu popełnienie przestępstwa skarbowego,
   6) popełnia przestępstwo skarbowe używając przemocy lub grożąc
     natychmiastowym jej użyciem albo działając wspólnie z inną osobą, która
     używa przemocy lub grozi natychmiastowym jej użyciem,
   7) przez nadużycie stosunku zależności lub wykorzystanie krytycznego
     położenia doprowadza inną osobę do popełnienia czynu zabronionego będącego
     przestępstwem skarbowym.
 § 2. Przepisu § 1 pkt 1 i 3 nie stosuje się, jeżeli w związku z przestępstwem
     skarbowym nastąpiło uszczuplenie należności publicznoprawnej, a została
     ona w całości uiszczona przed zamknięciem przewodu sądowego w pierwszej
     instancji.
 § 3. Przepisu § 1 pkt 5 nie stosuje się, jeżeli sprawca odstąpił od udziału
     w zorganizowanej grupie lub związku i ujawniając przed organem ścigania
     istotne okoliczności zamierzonego przestępstwa skarbowego, zapobiegł jego
     popełnieniu.
 § 4. W wypadkach określonych w § 1 pkt 3 sąd orzeka tylko jeden raz karę za
     wszystkie zbiegające się przestępstwa skarbowe na podstawie przepisu,
     którego znamiona każde z nich wyczerpuje, w granicach określonych w art.
     38 § 1 lub 2.
                                        
                                    Art. 38.
 § 1. Stosując nadzwyczajne obostrzenie kary, sąd może wymierzyć karę
     pozbawienia wolności:
   1) do 6 miesięcy albo karę ograniczenia wolności, jeżeli przestępstwo
     skarbowe jest zagrożone tylko karą grzywny do 360 stawek dziennych, co nie
     wyłącza wymierzenia także kary grzywny grożącej za to przestępstwo,
   2) do roku albo karę ograniczenia wolności, jeżeli przestępstwo skarbowe
     jest zagrożone tylko karą grzywny przekraczającą 360 stawek dziennych, co
     nie wyłącza wymierzenia także kary grzywny grożącej za to przestępstwo,
   3) przewidzianą za przypisane sprawcy przestępstwo skarbowe w wysokości do
     górnej granicy ustawowego zagrożenia zwiększonego o połowę, co nie wyłącza
     wymierzenia z takim samym obostrzeniem także kary grzywny grożącej za to
     przestępstwo obok kary pozbawienia wolności.
 § 2. Stosując nadzwyczajne obostrzenie kary, sąd może wymierzyć karę
     pozbawienia wolności w wysokości do górnej granicy ustawowego zagrożenia
     zwiększonego podwójnie, co nie wyłącza wymierzenia w wysokości do górnej
     granicy ustawowego zagrożenia zwiększonego o połowę także kary grzywny
     grożącej za to przestępstwo, jeżeli sprawca popełnia ten czyn zabroniony
     określony w:
   1) art. 54 § 1, art. 55 § 1, art. 56 § 1, art. 63 § 1 i 2, art. 65 § 1, art.
     67 § 1, art. 70 § 1, 2 i 4, art. 76 § 1, art. 77 § 1, art. 78 § 1, art. 86
     § 1 i 2, art. 87 § 1 i 2, art. 90 § 1, art. 91 § 1 oraz art. 92 § 1,
     a kwota uszczuplonej należności publicznoprawnej lub wartość przedmiotu
     czynu zabronionego jest wielka,
   2) art. 98 § 2, a wartość przedmiotu czynu zabronionego jest wielka.
 § 3. W wypadku określonym w § 1 pkt 1 lub 2 stosuje się odpowiednio przepis
     art. 26 § 2, a w wypadku określonym w § 2 stosuje się odpowiednio przepis
     art. 37 § 2 lub 3.
                                        
                                    Art. 39.
Sąd wymierza karę łączną w granicach od najwyższej z kar wymierzonych za
poszczególne przestępstwa skarbowe do ich sumy nie przekraczając jednak 1080
stawek dziennych grzywny, 18 miesięcy ograniczenia wolności albo 15 lat
pozbawienia wolności.
                                        
                                    Art. 40.
 § 1. Jeżeli sprawca w warunkach określonych w art. 85 Kodeksu karnego popełnia
     dwa albo więcej ciągów przestępstw skarbowych określonych w art. 37 § 1
     pkt 3 albo ciąg przestępstw skarbowych oraz przestępstwo skarbowe, sąd
     orzeka karę łączną, stosując odpowiednio przepisy Kodeksu karnego o zbiegu
     przestępstw oraz o łączeniu kar i środków karnych.
 § 2. Jeżeli sprawca został skazany dwoma albo więcej orzeczeniami za
     przestępstwa skarbowe należące do ciągu przestępstw skarbowych określonego
     w art. 37 § 1 pkt 3, orzeczona w wyroku łącznym kara nie może przekroczyć
     górnych granic wymiaru określonych w art. 38 § 1 lub 2.
 § 3. Kara łączna ograniczenia wolności nie może przekraczać 18 miesięcy, a kara
     łączna grzywny nie może przekraczać 1080 stawek dziennych. Przy określaniu
     na nowo stawki dziennej, sąd kieruje się wskazaniami określonymi w art. 23
     § 3.
 
                                    Art. 41.
 § 1. Warunkowego umorzenia postępowania karnego nie stosuje się także do
     sprawcy przestępstwa skarbowego popełnionego w warunkach określonych
     w art. 37 § 1 pkt 1-3, 5-7 lub art. 38 § 2.
 § 2. Umarzając warunkowo postępowanie karne za przestępstwo skarbowe, w związku
     z którym nastąpiło uszczuplenie lub narażenie na uszczuplenie należności
     publicznoprawnej i należności tej nie uiszczono, sąd określa także
     obowiązek jej uiszczenia przez sprawcę w wyznaczonym terminie.
 § 3. Sąd może także podjąć warunkowo umorzone postępowanie karne, jeżeli
     sprawca w okresie próby uchyla się od wykonania określonego obowiązku
     uiszczenia należności publicznoprawnej.
 § 4. Przepisy § 2 i 3 stosuje się odpowiednio w razie:
   1) warunkowego zawieszenia wykonania kary,
   2) warunkowego zwolnienia.
 
                                    Art. 42.
Jeżeli sprawca skazany za umyślne przestępstwo skarbowe na karę pozbawienia
wolności popełnił w ciągu 5 lat po odbyciu co najmniej roku tej kary umyślnie
przestępstwo skarbowe tego samego rodzaju, sąd może go warunkowo zwolnić po
odbyciu dwóch trzecich kary, jednak nie wcześniej niż po 6 miesiącach.
                                        
                                    Art. 43.
 § 1. Przepadek przedmiotów wymieniony w art. 22 § 3 pkt 6 można orzec tytułem
     środka zabezpieczającego, jeżeli:
   1) sprawca dopuścił się czynu zabronionego w stanie niepoczytalności,
   2) społeczna szkodliwość czynu jest znikoma,
   3) zastosowano warunkowe umorzenie postępowania karnego,
   4) zachodzi okoliczność wyłączająca ukaranie sprawcy czynu zabronionego,
   5) zastosowano art. 5 § 2.
 § 2. Jeżeli sprawca dopuścił się czynu zabronionego w stanie niepoczytalności,
     sąd może orzec tytułem środka zabezpieczającego także zakaz prowadzenia
     określonej działalności gospodarczej, wykonywania określonego zawodu lub
     zajmowania określonego stanowiska, gdy jest to konieczne ze względu na
     ochronę porządku prawnego.
 § 3. Wymienione w § 2 zakazy orzeka się bez wyznaczenia terminu; sąd uchyla
     zakaz, jeżeli ustały przyczyny jego orzeczenia.
                                        
                                    Art. 44.
 § 1. Karalność przestępstwa skarbowego ustaje, jeżeli od czasu jego popełnienia
     upłynęło lat:
   1) 3 - gdy przestępstwo skarbowe jest zagrożone karą grzywny lub karą
     ograniczenia wolności,
   2) 5 - gdy przestępstwo skarbowe jest zagrożone karą pozbawienia wolności.
 § 2. Karalność przestępstwa skarbowego polegającego na uszczupleniu lub
     narażeniu na uszczuplenie należności publicznoprawnej ustaje także
     wówczas, gdy nastąpiło przedawnienie tej należności.
 § 3. W wypadkach przewidzianych w § 1 lub § 2 bieg przedawnienia przestępstwa
     skarbowego polegającego na uszczupleniu lub narażeniu na uszczuplenie
     należności publicznoprawnej rozpoczyna się z końcem roku, w którym upłynął
     termin płatności tej należności. Jeżeli sprawca przestępstwa skarbowego
     dopuścił się uszczuplenia lub narażenia na uszczuplenie należności celnej,
     bieg jego przedawnienia rozpoczyna się z dniem, w którym powstał dług
     celny; jeżeli nie jest możliwe określenie dnia powstania długu celnego,
     bieg przedawnienia przestępstwa skarbowego rozpoczyna się z dniem
     najwcześniejszym, w którym istnienie długu celnego zostało ustalone.
 § 4. W wypadkach przewidzianych w § 1 lub § 2, jeżeli dokonanie przestępstwa
     skarbowego zależy od nastąpienia określonego w kodeksie skutku, bieg
     przedawnienia rozpoczyna się od czasu, gdy skutek nastąpił.
 § 5. Jeżeli w okresie przewidzianym w § 1 lub § 2 wszczęto postępowanie
     przeciwko sprawcy, karalność popełnionego przez niego przestępstwa
     skarbowego ustaje z upływem 5 lat od zakończenia tego okresu.
 § 6. W razie uchylenia prawomocnego orzeczenia albo stwierdzenia jego
     nieważności, przedawnienie biegnie od dnia wydania orzeczenia w tym
     przedmiocie.
                                        
                                    Art. 45.
 § 1. Do przedawnienia wykonania środków karnych wymienionych w art. 22 § 2 pkt
     2-7 stosuje się odpowiednio art. 103 § 1 pkt 3 Kodeksu karnego.
 § 2. Do zatarcia skazania w odniesieniu do środków karnych wymienionych w art.
     22 § 2 pkt 2-7 stosuje się odpowiednio art. 107 § 6 Kodeksu karnego.
                                        
                                   Rozdział 4
                              Wykroczenia skarbowe
                                        
                                    Art. 46.
Do wykroczeń skarbowych nie mają zastosowania przepisy części ogólnej Kodeksu
wykroczeń, z zastrzeżeniem art. 186 § 5 niniejszego kodeksu.
                                        
                                    Art. 47.
 § 1. Karą za wykroczenia skarbowe jest kara grzywny określona kwotowo.
 § 2. Środkami karnymi są:
   1) dobrowolne poddanie się odpowiedzialności,
   2) przepadek przedmiotów,
   3) ściągnięcie równowartości pieniężnej przepadku przedmiotów.
 § 3. Tytułem środka zabezpieczającego można orzec przepadek przedmiotów
     wymieniony w § 2 pkt 2; przepisy art. 43 § 1 pkt 1, 2 i 4 stosuje się
     odpowiednio.
                                        
                                    Art. 48.
 § 1. Kara grzywny może być wymierzona w granicach od jednej dziesiątej
     do dwudziestokrotnej wysokości najniższego miesięcznego wynagrodzenia,
     chyba że kodeks stanowi inaczej.
 § 2. Mandatem karnym można wymierzyć karę grzywny w granicach
     nieprzekraczających podwójnej wysokości najniższego miesięcznego
     wynagrodzenia.
 § 3. Nakazem karnym można wymierzyć karę grzywny w granicach
     nieprzekraczających dziesięciokrotnej wysokości najniższego miesięcznego
     wynagrodzenia.
 § 4. Wymierzając karę grzywny, uwzględnia się także dochody sprawcy, jego
     warunki osobiste, rodzinne, stosunki majątkowe i możliwości zarobkowe.
 § 5. W razie zatrzymania osoby podejrzanej o popełnienie wykroczenia
     skarbowego, zgodnie z art. 244 - 248 Kodeksu postępowania karnego, na
     poczet orzeczonej kary grzywny sąd zalicza okres rzeczywistego pozbawienia
     wolności, zaokrąglając do pełnego dnia, przy czym jeden dzień
     rzeczywistego pozbawienia wolności jest równoważny karze grzywny w
     wysokości od jednej pięćsetnej do jednej pięćdziesiątej górnej granicy
     ustawowego zagrożenia karą grzywny.
                                        
                                    Art. 49.
 § 1. Do przepadku przedmiotów stosuje się odpowiednio przepisy art. 29, 30 § 1
     i 6 oraz art. 31-32, przy czym nie obejmuje on środka przewozowego.
 § 2. W wypadkach określonych w art. 54 § 3, art. 55 § 3, art. 59 § 3, art. 63 §
     4, art. 64 § 2, art. 65 § 4, art. 66 § 2, art. 67 § 4, art. 68 § 2 i 3,
     art. 70 § 4, art. 73 § 2, art. 86 § 4 i 5, art. 87 § 4 i 5, art. 88 § 3,
     art. 89 § 3, art. 90 § 3 oraz w art. 107 § 4, można orzec przepadek
     przedmiotów wymienionych w § 1.
 § 3. W wypadku określonym w art. 65 § 4 i art. 91 § 4 można orzec przepadek
     przedmiotów wymienionych w § 1, jeżeli czyn zabroniony został popełniony
     umyślnie.
 § 4. W wypadkach określonych w art. 98 § 4 i art. 103 można orzec przepadek
     wartości dewizowych, a także innych przedmiotów wymienionych w § 1.
                                        
                                    Art. 50.
Jeżeli jednocześnie orzeka się o ukaraniu za dwa albo więcej wykroczeń
skarbowych, sąd wymierza łącznie karę grzywny w wysokości do górnej granicy
ustawowego zagrożenia zwiększonego o połowę, co nie stoi na przeszkodzie
orzeczeniu środków karnych wymienionych w art. 47 § 2 pkt 2 i 3 za pozostające w
zbiegu wykroczenia.
                                        
                                    Art. 51.
 § 1. Karalność wykroczenia skarbowego ustaje, jeżeli od czasu jego popełnienia
     upłynął rok. Przepisy art. 44 § 2-4 i 6 stosuje się odpowiednio.
 § 2. Jeżeli w okresie przewidzianym w § 1 wszczęto postępowanie przeciwko
     sprawcy, karalność popełnionego przez niego wykroczenia skarbowego ustaje
     z upływem 2 lat od czasu jego popełnienia.
 § 3. Orzeczona kara lub środek karny wymieniony w art. 47 § 2 pkt 2 i 3 nie
     podlega wykonaniu, jeżeli od daty uprawomocnienia się orzeczenia upłynęły
     2 lata.
 
                                    Art. 52.
 § 1. Orzeczenie kary lub środka karnego wymienionego w art. 47 § 2 pkt 2 i 3
     uważa się za niebyłe z upływem 2 lat od wykonania, darowania albo
     przedawnienia ich wykonania, chyba że kodeks stanowi inaczej.
 § 2. W razie odstąpienia od wymierzenia kary lub środka karnego, zatarcie
     skazania następuje z upływem roku od wydania prawomocnego orzeczenia.
  §3. Jeżeli ukarany po rozpoczęciu, lecz przed upływem okresu przewidzianego w
     § 1 ponownie popełnił przestępstwo skarbowe, wykroczenie skarbowe,
     przestępstwo lub wykroczenie, za które wymierzono mu karę lub środek
     karny, wymieniony w art. 22 § 2 pkt 2-7 i 8 lit. b) lub w art. 47 § 2 pkt
     2 i 3 lub w razie odstąpienia od wymierzenia kary, dopuszczalne jest tylko
     jednoczesne zatarcie wszystkich skazań.
 § 4. Wymierzenie kary grzywny w drodze mandatu karnego uważa się za niebyłe z
     upływem roku od uiszczenia lub ściągnięcia tej grzywny.
                                        
                                   Rozdział 5
                          Objaśnienie wyrażeń ustawowych
                                        
                                    Art. 53.
 § 1. Czyn zabroniony jest to zachowanie o znamionach określonych w kodeksie,
     chociażby nie stanowiło ono przestępstwa skarbowego lub wykroczenia
     skarbowego.
 § 2. Przestępstwo skarbowe jest to czyn zabroniony przez kodeks pod groźbą kary
     grzywny w stawkach dziennych, kary ograniczenia wolności lub kary
     pozbawienia wolności.
 § 3. Wykroczenie skarbowe jest to czyn zabroniony przez kodeks pod groźbą kary
     grzywny określonej kwotowo, jeżeli kwota uszczuplonej lub narażonej na
     uszczuplenie należności publicznoprawnej albo wartość przedmiotu czynu nie
     przekracza pięciokrotnej wysokości najniższego miesięcznego wynagrodzenia
     w czasie jego popełnienia. Wykroczeniem skarbowym jest także inny czyn
     zabroniony, jeżeli kodeks tak stanowi.
 § 4. Najniższe miesięczne wynagrodzenie jest to najniższe wynagrodzenie
     pracowników określone na podstawie Kodeksu pracy oraz w wydanych na jego
     podstawie przepisach wykonawczych.
 § 5. Zagrożenie karne jest to zagrożenie karą przewidziane w odpowiednim
     przepisie tytułu I działu II - Część szczególna, określającym dany typ
     przestępstwa skarbowego lub wykroczenia skarbowego.
 § 6. Ustawowy próg, o którym mowa w tytule I w dziale II - Część szczególna,
     jest to wysokość kwoty określonej w § 3 zdanie pierwsze.
 § 7. Przy ocenie stopnia społecznej szkodliwości czynu zabronionego bierze się
     pod uwagę rodzaj i charakter zagrożonego lub naruszonego dobra, wagę
     naruszonego przez sprawcę obowiązku finansowego, wysokość uszczuplonej lub
     narażonej na uszczuplenie należności publicznoprawnej, sposób
     i okoliczności popełnienia czynu zabronionego, jak również postać zamiaru,
     motywację sprawcy, rodzaj naruszonej reguły ostrożności i stopień jej
     naruszenia.
 § 8. W rozumieniu kodeksu wypadek mniejszej wagi jest to czyn zabroniony jako
     wykroczenie skarbowe, które w konkretnej sprawie, ze względu na jej
     szczególne okoliczności " zarówno przedmiotowe, jak i podmiotowe " zawiera
     niski stopień społecznej szkodliwości czynu, w szczególności gdy
     uszczuplona lub narażona na uszczuplenie należność publicznoprawna nie
     przekracza ustawowego progu z § 6, a sposób i okoliczności popełnienia
     czynu zabronionego nie wskazują na rażące lekceważenie przez sprawcę
     porządku finansowoprawnego lub reguł ostrożności wymaganych w danych
     okolicznościach, albo sprawca dopuszczający się czynu zabronionego,
     którego przedmiot nie przekracza kwoty małej wartości, czyni to z pobudek
     zasługujących na uwzględnienie.
 § 9. W rozumieniu kodeksu zasada terytorialności, o której mowa w art. 3 § 2,
     obejmuje również znajdującą się poza morzem terytorialnym wyłączną strefę
     ekonomiczną, w której Rzeczpospolita Polska na podstawie prawa
     wewnętrznego i zgodnie z prawem międzynarodowym wykonuje prawa odnoszące
     się do badania i eksploatacji dna morskiego i jego podglebia oraz ich
     zasobów naturalnych.
 § 10. Za statek wodny uważa się także stałą platformę umieszczoną na szelfie
     kontynentalnym.
 § 11. Przestępstwo skarbowe skierowane przeciwko istotnym interesom finansowym
     państwa polskiego, o którym mowa w art. 3 § 3, jest to takie przestępstwo
     skarbowe, które zagraża Skarbowi Państwa powstaniem uszczerbku finansowego
     w wysokości co najmniej dziesięciokrotności wielkiej wartości.
 § 12. Przestępstwa skarbowe tego samego rodzaju są to przestępstwa skarbowe
     określone w tym samym rozdziale kodeksu; przestępstwa skarbowe z użyciem
     przemocy lub groźby jej użycia uważa się za przestępstwa skarbowe
     tego samego rodzaju.
 § 13. Korzyść majątkowa obejmuje zwiększenie aktywów lub zmniejszenie pasywów
     majątkowych dla:
   1) siebie,
   2) innej osoby fizycznej,
   3) osoby prawnej,
   4) jednostki organizacyjnej niemającej osobowości prawnej,
   5) zorganizowanej grupy lub związku mającego na celu popełnienie
     przestępstwa skarbowego, wykroczenia skarbowego, przestępstwa lub
     wykroczenia.
 § 14. Mała wartość jest to wartość, która w czasie popełnienia czynu
     zabronionego nie przekracza dwustukrotnej wysokości najniższego
     miesięcznego wynagrodzenia.
 § 15. Duża wartość jest to wartość, która w czasie popełnienia czynu
     zabronionego przekracza pięćsetkrotną wysokość najniższego miesięcznego
     wynagrodzenia.
 § 16. Wielka wartość jest to wartość, która w czasie popełnienia czynu
     zabronionego przekracza tysiąckrotną wysokość najniższego miesięcznego
     wynagrodzenia.
 § 17. Wartość przedmiotu czynu zabronionego oznacza się według przeciętnej jego
     ceny rynkowej na terytorium Rzeczypospolitej Polskiej, z uwzględnieniem
     stopnia zużycia, a w razie braku tych danych - na podstawie oszacowania. O
     cenie rozstrzyga czas popełnienia czynu zabronionego, a gdy nie można go
     ustalić - czas jego ujawnienia.
 § 18. W rozumieniu kodeksu środek przewozowy jest to przedmiot używany do
     przewozu osób lub towarów, w szczególności: pojazd drogowy, szynowy środek
     transportu, przyczepa, naczepa, jednostka pływająca oraz statek
     powietrzny.
 § 19. Młodociany jest to osoba, która w czasie popełnienia czynu zabronionego
     nie ukończyła 21 lat i w czasie orzekania w pierwszej instancji 24 lat.
 § 20. Dokument jest to każdy przedmiot lub każda informacja utrwalona na
     nośniku do jej zapisu w postaci cyfrowej lub na taśmie
     elektromagnetycznej, jak również na elektronicznym nośniku danych, z
     którymi jest związane określone prawo albo które ze względu na zawartą w
     nim treść stanowią dowód prawa, stosunku prawnego lub okoliczności mającej
     znaczenie prawne.
 § 21. Księga jest to:
   1) księga rachunkowa,
   2) podatkowa księga przychodów i rozchodów,
   3) ewidencja,
   4) rejestr,
   5) inne podobne urządzenia ewidencyjne, do których prowadzenia zobowiązuje
     przepis prawa.
 § 22. Księga nierzetelna jest to księga prowadzona niezgodnie ze stanem
     rzeczywistym.
 § 23. Księga wadliwa jest to księga prowadzona niezgodnie z przepisem prawa.
 § 24. Wyrób akcyzowy jest to wyrób określony w ustawie z dnia 2 grudnia 1993 r.
     o oznaczaniu wyrobów znakami skarbowymi akcyzy (Dz.U. Nr 127, poz. 584
     oraz z 1997 r. Nr 88, poz. 554 i Nr 121, poz. 770), a także wyrób objęty
     szczególnym nadzorem podatkowym na podstawie ustawy z dnia 28 września
     1991 r. o kontroli skarbowej (Dz.U. z 1999 r. Nr 54, poz. 572).
 § 25. Znak akcyzy jest to znak skarbowy akcyzy mający w szczególności postać
     banderoli, znaku cechowego lub odcisku pieczęci.
 § 26. W rozumieniu kodeksu należność publicznoprawna jest to należność
     państwowa lub samorządowa, będąca przedmiotem przestępstwa skarbowego lub
     wykroczenia skarbowego; należnością państwową jest podatek stanowiący
     dochód budżetu państwa, należność z tytułu rozliczenia udzielonej dotacji
     lub subwencji lub należność celna, a należnością samorządową - podatek
     stanowiący dochód jednostki samorządu terytorialnego lub należność z
     tytułu rozliczenia udzielonej dotacji lub subwencji.
 § 27. Należność publicznoprawna uszczuplona czynem zabronionym jest to wyrażona
     liczbowo kwota pieniężna, od której uiszczenia lub zadeklarowania
     uiszczenia w całości lub w części osoba zobowiązana uchyliła się i w
     rzeczywistości ten uszczerbek finansowy nastąpił.
 § 28. Narażenie na uszczuplenie należności publicznoprawnej czynem zabronionym
     jest to spowodowanie konkretnego niebezpieczeństwa takiego uszczuplenia co
oznacza, że zaistnienie uszczerbku finansowego jest wysoce
     prawdopodobne, choć nie musi nastąpić.
 § 29. Przepisy § 27 i 28 stosuje się odpowiednio do określenia "bezpodstawny
     zwrot podatkowej należności publicznoprawnej" oraz określenia
     "bezpodstawny zwrot należności celnej lub umorzenie należności celnej
     należnej do zapłacenia.
 § 30. Użyte w rozdziale 6 kodeksu określenia, a w szczególności: "czynności
     sprawdzające", "deklaracja", "informacja podatkowa", "inkasent", "kontrola
     podatkowa", "obowiązek podatkowy", "podatek", "podatnik", "płatnik", mają
     znaczenie nadane im w ustawie z dnia 29 sierpnia 1997 r. Ordynacja
     podatkowa (Dz.U. Nr 137, poz. 926, Nr 160, poz. 1083, z 1998 r. Nr 106,
     poz. 668 oraz z 1999 r. Nr 11, poz. 95) oraz w wydanych na jej podstawie
     przepisach wykonawczych, z tym że określenie "podatek" oznacza również
     zaliczkę na podatek, ratę podatku, a także opłaty oraz inne niepodatkowe
     należności budżetu państwa o podobnym charakterze daninowym; określenie
     "podatnik" oznacza również osobę zobowiązaną do uiszczenia opłat oraz
     niepodatkowych należności budżetu państwa o podobnym charakterze
     daninowym.
 § 31. Kontrola skarbowa jest to kontrola określona w ustawie z dnia 28 września
     1991 r. o kontroli skarbowej.
 § 32. Użyte w rozdziale 7 kodeksu określenia, a w szczególności: "agencja
     celna", "dozór celny", "kontrola celna", "magazyn celny", "odprawa
     czasowa", "organ celny", "pozwolenie", "przedstawienie towaru organowi
     celnemu", "skład celny", "skład wolnocłowy", "stawka celna", "wolny obszar
     celny", "zamknięcie celne", "zgłoszenie celne", mają znaczenie nadane im w
     Kodeksie celnym oraz w wydanych na jego podstawie przepisach wykonawczych.
     Określenie "należność celna" oznacza odpowiednio "cło" i inną opłatę o
     podobnym charakterze daninowym, a w szczególności: "cło antydumpingowe",
     "opłatę celną dodatkową" lub "opłatę wyrównawczą".
 § 33. Użyte w rozdziale 7 kodeksu określenia, a w szczególności: "obrót
     z zagranicą towarami lub usługami", "przywóz z zagranicy", "wywóz za
     granicę", mają znaczenie nadane im w ustawie z dnia 11 grudnia 1997 r. o
     administrowaniu obrotem z zagranicą towarami i usługami oraz o obrocie
     specjalnym (Dz.U. Nr 157, poz. 1026 oraz z 1999 r. Nr 55, poz. 587) oraz w
     wydanych na jej podstawie przepisach wykonawczych. Określenie
     "reglamentacja pozataryfowa" oznacza odpowiednio "środki polityki
     handlowej", takie jak: "ograniczenia", "zakazy", "koncesje" lub inne
     podobne środki ochrony rynku ustanowione w ramach polityki gospodarczej
     państwa.
 § 34. Użyte w rozdziale 8 kodeksu określenia, a w szczególności: "dewizy",
     "działalność kantorowa", "inwestycje portfelowe", "kontrola dewizowa",
     "kraj", "krajowe środki płatnicze", "nierezydent", "obrót dewizowy",
     "obrót dewizowy z zagranicą", "obrót kapitałowy", "rezydent", "transfer",
     "wartości dewizowe", " waluta polska", "waluta wymienialna", "zagraniczne
     środki płatnicze", "zezwolenie dewizowe", mają znaczenie nadane im w
     ustawie z dnia 18 grudnia 1998 r. Prawo dewizowe (Dz.U. Nr 160, poz. 1063)
     oraz w wydanych na jej podstawie przepisach wykonawczych.
 § 35. Użyte w rozdziale 9 kodeksu określenia, a w szczególności: "gra bingo
     fantowe", "gra losowa", "gra w automatach losowych", "loteria", "loteria
     fantowa", "loteria promocyjna", "zakłady wzajemne", mają znaczenie nadane
     im w ustawie z dnia 29 lipca 1992 r. o grach losowych i zakładach
     wzajemnych (Dz. U. z 1998 r. Nr 102, poz. 650, Nr 145, poz. 946, Nr 155,
     poz. 1014 i Nr 160, poz. 1061) oraz w wydanych na jej podstawie przepisach
     wykonawczych.
 § 36. Żołnierz jest to osoba, która pełni czynną służbę wojskową; przepisy
     Kodeksu karnego skarbowego dotyczące żołnierzy stosuje się odpowiednio
     także do żołnierzy sił zbrojnych państw obcych przebywających na
     terytorium Rzeczypospolitej Polskiej oraz członków ich personelu
     cywilnego, jeżeli ich przestępstwa skarbowe lub wykroczenia skarbowe
     pozostają w związku z pełnieniem obowiązków służbowych.
 § 37. Finansowy organ dochodzenia jest to:
   1) urząd skarbowy,
   2) inspektor kontroli skarbowej,
   3) urząd celny,
   4) funkcjonariusz inspekcji celnej.
 § 38. Niefinansowy organ dochodzenia jest to:
   1) Straż Graniczna,
   2) Policja,
   3) Urząd Ochrony Państwa,
   4) Żandarmeria Wojskowa.
 § 39. Organ nadrzędny nad finansowym organem dochodzenia jest to:
   1) Główny Urząd Ceł - w sprawach należących do właściwości urzędu celnego, a
     jeżeli dochodzenie prowadzi funkcjonariusz Inspekcji Celnej - Generalny
     Inspektor Celny,
   2) miejscowo właściwa izba skarbowa - w sprawach należących do właściwości
     urzędu skarbowego, a jeżeli dochodzenie prowadzi inspektor kontroli
     skarbowej - Generalny Inspektor Kontroli Skarbowej,
   3) minister właściwy do spraw finansów publicznych, jeżeli postanowienie lub
     zarządzenie wydał Generalny Inspektor Celny albo Generalny Inspektor
     Kontroli Skarbowej.
 § 40. Podmiot pociągnięty do odpowiedzialności posiłkowej jest to osoba
     fizyczna, osoba prawna lub jednostka organizacyjna niemająca osobowości
     prawnej, którą organ prowadzący postępowanie w sprawie o przestępstwo
     skarbowe wezwał do udziału w tym charakterze.
 § 41. Interwenient jest to podmiot, który, nie będąc podejrzanym lub oskarżonym
     w postępowaniu w sprawie o przestępstwo skarbowe lub wykroczenie skarbowe,
     zgłosił w tym postępowaniu roszczenie do przedmiotów podlegających
     przepadkowi.
                                    DZIAŁ II
                                Część szczególna
                                        
                                   Rozdział 6
        Przestępstwa skarbowe i wykroczenia skarbowe przeciwko obowiązkom
            podatkowym i rozliczeniom z tytułu dotacji lub subwencji
                                        
                                    Art. 54.
 § 1. Podatnik, który uchylając się od opodatkowania, nie ujawnia właściwemu
     organowi przedmiotu lub podstawy opodatkowania lub nie składa deklaracji,
     przez co naraża Skarb Państwa lub jednostkę samorządu terytorialnego na
     uszczuplenie podatku,
    podlega karze grzywny do 720 stawek dziennych albo karze pozbawienia
     wolności do lat 3, albo obu tym karom łącznie.
 § 2. Jeżeli kwota podatku narażonego na uszczuplenie jest małej wartości,
     sprawca czynu zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota podatku narażonego na uszczuplenie nie przekracza ustawowego
     progu, sprawca czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 55.
 § 1. Podatnik, który w celu zatajenia prowadzenia działalności gospodarczej na
     własny rachunek lub rzeczywistych rozmiarów tej działalności posługuje się
     imieniem i nazwiskiem, nazwą lub firmą innego podmiotu i przez to naraża
     Skarb Państwa lub jednostkę samorządu terytorialnego na uszczuplenie
     podatku,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Jeżeli kwota podatku narażonego na uszczuplenie jest małej wartości,
     sprawca czynu zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota podatku narażonego na uszczuplenie nie przekracza ustawowego
     progu, sprawca czynu zabronionego określonego w § 1
    podlega karze grzywny za wykroczenie skarbowe.
 
                                    Art. 56.
 § 1. Podatnik, który składając organowi podatkowemu lub płatnikowi deklarację
     lub oświadczenie, podaje nieprawdę lub zataja prawdę albo nie dopełnia
     obowiązku zawiadomienia o zmianie objętych nimi danych, przez co naraża
     Skarb Państwa lub jednostkę samorządu terytorialnego na uszczuplenie
     podatku,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Jeżeli kwota podatku narażonego na uszczuplenie jest małej wartości,
     sprawca czynu zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota podatku narażonego na uszczuplenie nie przekracza ustawowego
     progu, sprawca czynu zabronionego określonego w § 1
    podlega karze grzywny za wykroczenie skarbowe.
 § 4. Karze określonej w § 3 podlega także ten podatnik, który mimo ujawnienia
     przedmiotu lub podstawy opodatkowania nie składa w terminie organowi
     podatkowemu lub płatnikowi deklaracji lub oświadczenia.
                                        
                                    Art. 57.
 § 1. Podatnik, który uporczywie nie wpłaca w terminie podatku,
    podlega karze grzywny za wykroczenie skarbowe.
 § 2. Wobec sprawcy czynu zabronionego określonego w § 1, który przed wszczęciem
     postępowania w sprawie o wykroczenie skarbowe wpłacił w całości należny
     podatek na rachunek właściwego organu, sąd może odstąpić od wymierzenia
     kary.
                                        
                                    Art. 58.
 § 1. Kto uchyla się od uiszczenia należnej opłaty skarbowej od czynności
     cywilnoprawnej,
    podlega karze grzywny do 720 stawek dziennych.
 § 2. Kto uszczupla opłatę skarbową przez użycie skasowanego znaku opłaty
     skarbowej,
    podlega karze grzywny do 180 stawek dziennych.
 § 3. Karze określonej w § 2 podlega także ten, kto skasowany znak opłaty
     skarbowej puszcza w obieg albo go w takim celu przyjmuje, przechowuje,
     przewozi, przenosi, przesyła, albo pomaga w jego zbyciu lub ukryciu.
 § 4. Jeżeli kwota uszczuplonej opłaty skarbowej albo wartość użytego
     skasowanego znaku tej opłaty nie przekracza ustawowego progu, sprawca
     czynu zabronionego określonego w § 1-3
    podlega karze grzywny za wykroczenie skarbowe.
                                        
                                    Art. 59.
 § 1. Kto w celu użycia w obrocie publicznym podrabia albo przerabia znak
     urzędowy mający stwierdzić uiszczenie opłaty skarbowej albo takiego znaku
     jako autentycznego używa,
    podlega karze grzywny do 720 stawek dziennych albo karze pozbawienia
     wolności do roku, albo obu tym karom łącznie.
 § 2. Tej samej karze podlega ten, kto w obrocie publicznym używa dokumentu
     opatrzonego takim podrobionym lub przerobionym znakiem.
 § 3. W wypadku mniejszej wagi, sprawca czynu zabronionego określonego w § 1 lub
     2 podlega karze grzywny za wykroczenie skarbowe.
                                        
                                    Art. 60.
 § 1. Kto wbrew obowiązkowi nie prowadzi księgi,
    podlega karze grzywny do 240 stawek dziennych.
 § 2. Kto wbrew obowiązkowi nie przechowuje księgi,
    podlega karze grzywny do 240 stawek dziennych.
 § 3. W wypadku mniejszej wagi, sprawca czynu zabronionego określonego w § 1 lub
     2
    podlega karze grzywny za wykroczenie skarbowe.
 § 4. Karze określonej w § 3 podlega także ten podatnik lub płatnik, który
     nie zawiadamia w terminie właściwego organu o prowadzeniu księgi przez
     doradcę podatkowego lub inny podmiot upoważniony do prowadzenia ksiąg w
     jego imieniu i na jego rzecz.
                                        
                                    Art. 61.
 § 1. Kto nierzetelnie prowadzi księgę,
    podlega karze grzywny do 240 stawek dziennych.
 § 2. W wypadku mniejszej wagi, sprawca czynu zabronionego określonego w § 1
    podlega karze grzywny za wykroczenie skarbowe.
 § 3. Karze określonej w § 2 podlega także ten, kto wadliwie prowadzi księgę.
                                        
                                    Art. 62.
 § 1. Kto wbrew obowiązkowi nie wystawia faktury lub rachunku za wykonanie
     świadczenia albo odmawia ich wydania,
    podlega karze grzywny do 180 stawek dziennych.
 § 2. Kto fakturę lub rachunek, określone w § 1, wystawia w sposób nierzetelny
     albo takim dokumentem posługuje się,
    podlega karze grzywny do 240 stawek dziennych.
 § 3. Kto wbrew obowiązkowi nie przechowuje kopii wystawionej faktury lub
     rachunku,
    podlega karze grzywny do 180 stawek dziennych.
 § 4. Karze określonej w § 1 podlega także ten, kto wbrew przepisom ustawy
     dokona sprzedaży z pominięciem kasy rejestrującej albo nie wyda dokumentu
     z kasy rejestrującej, stwierdzającego dokonanie sprzedaży.
 § 5. W wypadku mniejszej wagi, sprawca czynu zabronionego określonego w § 1-4
    podlega karze grzywny za wykroczenie skarbowe.
                                        
                                    Art. 63.
 § 1. Kto wbrew przepisom ustawy sprowadza na terytorium Rzeczypospolitej
     Polskiej lub wydaje z zakładu produkcyjnego wyroby akcyzowe lub opakowania
     z tymi wyrobami bez ich uprzedniego oznaczenia znakami akcyzy,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Tej samej karze podlega, kto dopuszcza się czynu zabronionego określonego
     § 1 w stosunku do wyrobów akcyzowych, które oznaczono nieprawidłowo lub
     nieodpowiednimi znakami akcyzy, w szczególności znakami uszkodzonymi,
     podrobionymi, przerobionymi lub nieważnymi.
 § 3. Jeżeli należny podatek akcyzowy jest małej wartości, sprawca czynu
     zabronionego określonego w § 1 lub 2
    podlega karze grzywny do 720 stawek dziennych.
 § 4. Jeżeli należny podatek akcyzowy nie przekracza ustawowego progu, sprawca
     czynu zabronionego określonego w § 1 lub 2
    podlega karze grzywny za wykroczenie skarbowe.
                                        
                                    Art. 64.
 § 1. Producent, który wydaje wyroby akcyzowe przeznaczone do wywozu za granicę
     bez pisemnego zawiadomienia w terminie właściwego organu o zamiarze ich
     wywozu,
   podlega karze grzywny do 720 stawek dziennych.
 § 2. W wypadku mniejszej wagi, sprawca czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 65.
 § 1. Kto nabywa, przechowuje lub przewozi wyroby akcyzowe lub opakowania z tymi
     wyrobami stanowiące przedmiot czynu zabronionego określonego w art. 63-64,
     lub pomaga w ich zbyciu albo te wyroby przyjmuje lub pomaga w ich ukryciu,
     jeśli rodzaj, ilość lub wartość wskazują na ich przeznaczenie do
     działalności gospodarczej,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Kto nabywa, przechowuje lub przewozi wyroby akcyzowe, o których
     na podstawie towarzyszących okoliczności powinien i może przypuszczać, że
     stanowią przedmiot czynu zabronionego określonego w art. 63-64, lub pomaga
     w ich zbyciu albo te wyroby przyjmuje lub pomaga w ich ukryciu, jeśli
     rodzaj, ilość lub wartość wskazują na ich przeznaczenie do działalności
     gospodarczej,
    podlega karze grzywny do 720 stawek dziennych.
 § 3. Jeżeli kwota podatku narażonego na uszczuplenie jest małej wartości,
     sprawca czynu zabronionego określonego w § 1
    podlega karze grzywny do 720 stawek dziennych.
 § 4. Jeżeli kwota podatku narażonego na uszczuplenie nie przekracza ustawowego
     progu, sprawca czynu zabronionego określonego w § 1 lub 2
    podlega karze grzywny za wykroczenie skarbowe.
                                        
                                    Art. 66.
 § 1. Kto wyroby akcyzowe lub opakowania z tymi wyrobami oznacza nieprawidłowo
     lub nieodpowiednimi znakami akcyzy,
    podlega karze grzywny do 720 stawek dziennych.
 § 2. W wypadku mniejszej wagi, sprawca czynu zabronionego określonego w § 1
  podlega karze grzywny za wykroczenie skarbowe.
                                        
                                    Art. 67.
 § 1. Kto podrabia albo przerabia znak akcyzy albo upoważnienie do odbioru
     banderol,
    podlega karze grzywny do 720 stawek dziennych albo karze pozbawienia
     wolności do lat 3, albo obu tym karom łącznie.
 § 2. Kto w celu popełnienia przestępstwa skarbowego określonego w § 1 uzyskuje
     lub przysposabia środki,
    podlega karze grzywny do 240 stawek dziennych albo karze pozbawienia
     wolności do roku albo obu tym karom łącznie.
 § 3. Nie podlega karze za przestępstwo skarbowe określone w § 2 sprawca, który
     odstąpił od jego dokonania, w szczególności zniszczył uzyskane lub
     przysposobione środki lub zapobiegł skorzystaniu z nich w przyszłości.
 § 4. W wypadku mniejszej wagi, sprawca czynu zabronionego określonego w § 1 lub
     2
   podlega karze grzywny za wykroczenie skarbowe.
                                        
                                    Art. 68.
 § 1. Kto nie dopełnia obowiązku oznaczania wyrobów akcyzowych lub opakowań z
     tymi wyrobami znakami akcyzy w razie:
   1) pakowania, rozlewania lub rozważania wyrobów,
   2) wystąpienia w obrocie wyrobów nieoznaczonych, oznaczonych nieprawidłowo
     lub nieodpowiednimi znakami akcyzy,
    podlega karze grzywny do 720 stawek dziennych.
 § 2. W wypadku mniejszej wagi, sprawca czynu zabronionego określonego w § 1
    podlega karze grzywny za wykroczenie skarbowe.
 § 3. Karze określonej w § 2 podlega także ten, kto, będąc posiadaczem wyrobów
     określonych w § 1 pkt 2, nie sporządza ich spisu i nie przedstawia w
     terminie do potwierdzenia właściwemu organowi.
                                        
                                    Art. 69.
 § 1. Kto bez przeprowadzenia urzędowego sprawdzenia podejmuje czynności
     bezpośrednio związane z produkcją, importem lub obrotem wyrobami
     akcyzowymi lub opakowań z tymi wyrobami, a także z ich oznaczaniem znakami
     akcyzy,
   podlega karze grzywny do 720 stawek dziennych.
 § 2. Producent, który podaje nieprawdziwe dane o rodzaju, ilości lub jakości
     wyprodukowanego wyrobu akcyzowego lub opakowań z tym wyrobem,
    podlega karze grzywny do 360 stawek dziennych.
 § 3. Kto wbrew przepisom usuwa wyrób akcyzowy lub opakowania z tym wyrobem z
     miejsca produkcji, przerobu, zużycia, przechowywania lub podczas przewozu,
    podlega karze grzywny do 240 stawek dziennych.
 § 4. Usiłowanie przestępstwa skarbowego określonego w § 2 lub 3 jest karalne.
                                        
                                    Art. 70.
 § 1. Kto wbrew przepisom zbywa lub w inny sposób przekazuje znaki akcyzy osobie
     nieuprawnionej,
    podlega karze grzywny do 720 stawek dziennych albo karze pozbawienia
     wolności do roku, albo obu tym karom łącznie.
 § 2. Tej samej karze podlega, kto w celu użycia lub puszczenia w obieg nabywa
     lub w inny sposób przyjmuje znaki akcyzy od osoby nieuprawnionej lub usuwa
     je z wyrobu akcyzowego lub z opakowania z tym wyrobem w celu ponownego ich
     użycia lub puszczenia w obieg.
 § 3. Usiłowanie przestępstwa skarbowego określonego w § 1 lub 2 jest karalne.
 § 4. Karze określonej w § 1 podlega także ten, kto, nie będąc do tego
     uprawnionym posiada lub przechowuje znaki akcyzy.
 § 5. W wypadku mniejszej wagi, sprawca czynu zabronionego określonego w § 1,
     2 i 4
   podlega karze grzywny za wykroczenie skarbowe.
                                        
                                    Art. 71.
Kto przez rażące naruszenie przepisów dotyczących przewozu lub przechowywania
znaków akcyzy naraża je na bezpośrednie niebezpieczeństwo kradzieży,
zniszczenia, uszkodzenia lub zgubienia,
    podlega karze grzywny do 480 stawek dziennych.
 
                                    Art. 72.
Kto wbrew obowiązkowi nie rozlicza się w terminie z właściwym organem ze stanu
zużycia znaków akcyzy, w szczególności nie zwraca znaków niewykorzystanych,
uszkodzonych lub nieważnych,
    podlega karze grzywny do 360 stawek dziennych.
                                        
                                    Art. 73.
 § 1. Kto, w użyciu wyrobu akcyzowego, zmienia cel, przeznaczenie lub
     nie zachowuje innego warunku, od którego ustawa uzależnia zwolnienie
     towaru w całości lub w części od obowiązku oznaczania znakami akcyzy,
   podlega karze grzywny do 720 stawek dziennych.
 § 2. Jeżeli nie pobrany podatek akcyzowy nie przekracza ustawowego progu,
     sprawca czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 74.
 § 1. Producent, importer lub inny podmiot, który wbrew obowiązkowi nie prowadzi
     ewidencji znaków akcyzy,
   podlega karze grzywny do 180 stawek dziennych.
 § 2. Tej samej karze podlega producent lub importer, który wbrew obowiązkowi
     nie prowadzi ewidencji rodzaju, ilości i wartości wyrobów lub opakowań z
     tymi wyrobami wydanych lub sprowadzonych bez oznaczenia znakami akcyzy.
 § 3. Kto ewidencje określone w § 1 lub 2 prowadzi nierzetelnie,
   podlega karze grzywny do 240 stawek dziennych.
 § 4. W wypadku mniejszej wagi, sprawca czynu zabronionego określonego w § 1-3
    podlega karze grzywny za wykroczenie skarbowe.
 § 5. Karze określonej w § 4 podlega także ten, kto ewidencje, o których mowa
     w § 1 lub 2, prowadzi wadliwie.
                                        
                                    Art. 75.
 § 1. Producent, który nie dopełnia obowiązku sporządzenia raportu dziennego,
     zawierającego dzienną liczbę zużytych lub uszkodzonych znaków akcyzy,
    podlega karze grzywny do 180 stawek dziennych.
 § 2. Tej samej karze podlega importer, który nie dopełnia obowiązku uzyskania
     od producenta zagranicznego odpowiedniego rozliczenia z przekazanych mu
     znaków akcyzy.
 
                                    Art. 76.
 § 1. Kto przez wprowadzenie w błąd uprawnionego organu naraża Skarb Państwa lub
     jednostkę samorządu terytorialnego na bezpodstawny zwrot podatkowej
     należności publicznoprawnej, w szczególności podatku naliczonego w
     rozumieniu przepisów o podatku od towarów i usług, podatku akcyzowego,
     zwrot nadpłaty lub jej zaliczenie na poczet zaległości podatkowej lub
     bieżących albo przyszłych zobowiązań podatkowych,
    podlega karze grzywny do 720 stawek dziennych albo karze pozbawienia
     wolności do lat 3, albo obu tym karom łącznie.
 § 2. Jeżeli kwota bezpodstawnie żądana jest małej wartości, sprawca czynu
     zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota bezpodstawnie żądana nie przekracza ustawowego progu, sprawca
     czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 77.
 § 1. Płatnik lub inkasent, który pobranego podatku nie wpłaca w terminie na
     rachunek właściwego organu,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Jeżeli kwota niewpłaconego podatku jest małej wartości, sprawca czynu
     zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota niewpłaconego podatku nie przekracza ustawowego progu,
     sprawca czynu zabronionego określonego w § 1
    podlega karze grzywny za wykroczenie skarbowe.
 § 4. Wobec sprawcy czynu zabronionego określonego w § 1 lub 2, który przed
     wszczęciem postępowania w sprawie o przestępstwo skarbowe wpłacił w
     całości pobrany podatek na rachunek właściwego organu, sąd może zastosować
     nadzwyczajne złagodzenie kary, a nawet odstąpić od jej wymierzenia.
 § 5. Wobec sprawcy czynu zabronionego określonego w § 3, który przed wszczęciem
     postępowania w sprawie o wykroczenie skarbowe wpłacił w całości pobrany
     podatek na rachunek właściwego organu, sąd może odstąpić od wymierzenia
     kary.
                                        
                                    Art. 78.
 § 1. Płatnik, który nie pobiera podatku albo pobiera go w kwocie niższej od
     należnej,
    podlega karze grzywny do 720 stawek dziennych albo karze pozbawienia
     wolności do roku, albo obu tym karom łącznie.
 § 2. Jeżeli kwota uszczuplonego podatku jest małej wartości, sprawca czynu
     zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota uszczuplonego podatku nie przekracza ustawowego progu,
     sprawca czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 79.
Płatnik lub inkasent który nie wyznacza w wymaganym terminie osoby, do której
obowiązków należy obliczanie i pobieranie podatków oraz terminowe wpłacanie
organowi podatkowemu pobranych kwot lub nie zgłasza właściwemu miejscowo
organowi podatkowemu wymaganych danych tych osób,
   podlega karze grzywny za wykroczenie skarbowe.
   
                                    Art. 80.
 § 1. Kto wbrew obowiązkowi nie składa w terminie właściwemu organowi wymaganej
     informacji podatkowej,
    podlega karze grzywny do 120 stawek dziennych.
 § 2. Płatnik, który wbrew obowiązkowi nie składa w terminie podatnikowi lub
     właściwemu organowi wymaganej informacji podatkowej,
    podlega karze grzywny do 180 stawek dziennych.
 § 3. Jeżeli informację określoną w § 1 lub 2 złożono nieprawdziwą, sprawca
    podlega karze grzywny do 240 stawek dziennych.
 § 4. W wypadku mniejszej wagi, sprawca czynu zabronionego określonego w § 1 - 3
    podlega karze grzywny za wykroczenie skarbowe.
                                        
                                    Art. 81.
 § 1. Podatnik lub płatnik, który wbrew obowiązkowi:
   1) nie dokonuje w terminie zgłoszenia identyfikacyjnego albo aktualizacji
     objętych nim danych,
   2) dokonuje zgłoszenia więcej niż jeden raz,
   3) nie podaje numeru identyfikacji podatkowej lub podaje numer nieprawdziwy,
    podlega karze grzywny za wykroczenie skarbowe.
 § 2. Tej samej karze podlega także ten podatnik, który wbrew obowiązkowi nie
     składa płatnikowi dostarczonego przez niego formularza zgłoszenia
     identyfikacyjnego.
                                        
                                    Art. 82.
 § 1. Kto naraża finanse publiczne na uszczuplenie poprzez nienależną wypłatę,
     pobranie lub niezgodne z przeznaczeniem wykorzystanie dotacji lub
     subwencji
    podlega karze grzywny do 240 stawek dziennych.
 § 2. Jeżeli wypłata lub pobranie nienależnej, nadmiernej lub wykorzystanej
     niezgodnie z przeznaczeniem dotacji lub subwencji nie przekracza
     ustawowego progu, sprawca czynu zabronionego określonego w § 1
    podlega karze grzywny za wykroczenie skarbowe.
 § 3. Karze określonej w § 2 podlega także ten, kto popełnia nieumyślnie czyn
     zabroniony określony w § 1 lub 2.
                                        
                                    Art. 83.
Kto osobie uprawnionej do przeprowadzenia czynności sprawdzających, kontroli
podatkowej lub skarbowej udaremnia lub utrudnia wykonanie czynności służbowej,
w szczególności kto wbrew żądaniu tej osoby odmawia okazania księgi lub księgę
taką niszczy, uszkadza, czyni bezużyteczną, ukrywa lub usuwa,
    podlega karze grzywny do 720 stawek dziennych.
                                        
                                    Art. 84.
 § 1. Kto, nie dopełniając obowiązku nadzoru nad przestrzeganiem reguł
     obowiązujących w działalności danego przedsiębiorcy lub innej jednostki
     organizacyjnej dopuszcza, chociażby nieumyślnie, do dokonania czynu
     zabronionego określonego w tym rozdziale,
    podlega karze grzywny za wykroczenie skarbowe.
 § 2. Przepisu § 1 nie stosuje się, jeżeli czyn sprawcy wyczerpuje znamiona
     innego przestępstwa skarbowego lub wykroczenia skarbowego, albo jeżeli
     niedopełnienie obowiązku nadzoru należy do ich znamion.
                                        
                                   Rozdział 7
  Przestępstwa skarbowe i wykroczenia skarbowe przeciwko obowiązkom celnym oraz
                 zasadom obrotu z zagranicą towarami i usługami
                                        
                                    Art. 85.
 § 1. Kto wyłudza pozwolenie, koncesję lub inny podobny dokument, dotyczący
     warunków obrotu z zagranicą towarami lub usługami, regulowany przez
     ustawy, o których mowa w art. 53 § 32 lub 33, przez podstępne wprowadzenie
     w błąd organu uprawnionego do wydania takich dokumentów,
    podlega karze grzywny do 720 stawek dziennych albo karze pozbawienia
     wolności do roku, albo obu tym karom łącznie.
 § 2. Tej samej karze podlega, kto używa dokumentu uzyskanego w sposób określony
     w § 1.
 § 3. Usiłowanie przestępstwa skarbowego określonego w § 1 lub 2 jest karalne.
 § 4. W wypadku mniejszej wagi, sprawca czynu zabronionego określonego w § 1 lub
     2
   podlega karze grzywny za wykroczenie skarbowe.
                                        
                                    Art. 86.
 § 1. Kto, nie dopełniając ciążącego na nim obowiązku celnego, przywozi
     z zagranicy lub wywozi za granicę towar bez jego przedstawienia organowi
     celnemu lub zgłoszenia celnego, przez co naraża Skarb Państwa na
     uszczuplenie należności celnej,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Tej samej karze podlega sprawca, jeżeli przemyt celny dotyczy towaru w
     obrocie z zagranicą, co do którego istnieje reglamentacja pozataryfowa.
 § 3. Jeżeli kwota należności celnej narażonej na uszczuplenie lub wartość
     towaru w obrocie z zagranicą, co do którego istnieje reglamentacja
     pozataryfowa, jest małej wartości, sprawca czynu zabronionego określonego
     w § 1 lub 2
    podlega karze grzywny do 720 stawek dziennych.
 § 4. Jeżeli kwota należności celnej narażonej na uszczuplenie lub wartość
     towaru w obrocie z zagranicą, co do którego istnieje reglamentacja
     pozataryfowa, nie przekracza ustawowego progu, sprawca czynu zabronionego
     określonego w § 1 lub 2
    podlega karze grzywny za wykroczenie skarbowe.
 § 5. Karze określonej w § 4 podlega także ten, kto popełnia nieumyślnie czyn
     zabroniony określony w § 1-4.
                                        
                                    Art. 87.
 § 1. Kto przez wprowadzenie w błąd organu uprawnionego do kontroli celnej
     naraża Skarb Państwa na uszczuplenie należności celnej,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Tej samej karze podlega sprawca, jeżeli oszustwo celne dotyczy towaru lub
     usługi w obrocie z zagranicą, co do których istnieje reglamentacja
     pozataryfowa.
 § 3. Jeżeli kwota należności celnej narażonej na uszczuplenie lub wartość
     towaru lub usługi w obrocie z zagranicą, co do których istnieje
     reglamentacja pozataryfowa, jest małej wartości, sprawca czynu
     zabronionego określonego w § 1 lub 2
    podlega karze grzywny do 720 stawek dziennych.
 § 4. Jeżeli kwota należności celnej narażonej na uszczuplenie lub wartość
     towaru lub usługi w obrocie z zagranicą, co do których istnieje
     reglamentacja pozataryfowa, nie przekracza ustawowego progu, sprawca czynu
     zabronionego określonego w § 1 lub 2
    podlega karze grzywny za wykroczenie skarbowe.
                                        
                                    Art. 88.
 § 1. Kto, będąc uprawnionym do korzystania z procedury odprawy czasowej towaru
     objętego tą procedurą na podstawie zgłoszenia dokonanego w formie ustnej,
     nie dokonuje jego powrotnego wywozu lub nie podejmuje czynności w celu
     nadania temu towarowi nowego przeznaczenia celnego, przez co naraża Skarb
     Państwa na uszczuplenie należności celnej,
    podlega karze grzywny do 720 stawek dziennych.
 § 2. Tej samej karze podlega sprawca, jeżeli czyn zabroniony dotyczy towaru w
     obrocie z zagranicą, co do którego istnieje reglamentacja pozataryfowa.
 § 3. Jeżeli kwota należności celnej narażonej na uszczuplenie lub wartość
     towaru w obrocie z zagranicą, co do którego istnieje reglamentacja
     pozataryfowa, nie przekracza ustawowego progu, sprawca czynu zabronionego
     określonego w § 1 lub 2
    podlega karze grzywny za wykroczenie skarbowe.
                                        
                                    Art. 89.
 § 1. Kto w użyciu towaru zmienia cel, przeznaczenie lub nie zachowuje innego
     warunku, od którego ustawa uzależnia zwolnienie towaru w całości lub
     w części od należności celnej, w szczególności od cła albo zastosowanie
     zerowej, obniżonej lub preferencyjnej stawki celnej,
    podlega karze grzywny do 720 stawek dziennych.
 § 2. Tej samej karze podlega sprawca, jeżeli czyn zabroniony dotyczy towaru lub
     usługi w obrocie z zagranicą, które zwolniono od reglamentacji
     pozataryfowej.
 § 3. Jeżeli niepobrana należność celna lub wartość towaru lub usługi w obrocie
     z zagranicą, które zwolniono od reglamentacji pozataryfowej, nie
     przekracza ustawowego progu, sprawca czynu zabronionego określonego w § 1
     lub 2
    podlega karze grzywny za wykroczenie skarbowe.
 
                                    Art. 90.
 § 1. Kto usuwa towar lub środek przewozowy spod dozoru celnego,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Kto bez zgody uprawnionego organu usuwa, niszczy lub uszkadza zamknięcie
     celne,
    podlega karze grzywny do 720 stawek dziennych.
 § 3. W wypadku mniejszej wagi, sprawca czynu zabronionego określonego w § 1 lub
     2
    podlega karze grzywny za wykroczenie skarbowe.
                                        
                                    Art. 91.
 § 1. Kto nabywa, przechowuje lub przewozi towar stanowiący przedmiot czynu
     zabronionego określonego w art. 86 - 90 § 1, lub pomaga w jego zbyciu albo
     ten towar przyjmuje lub pomaga w jego ukryciu,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Kto nabywa, przechowuje lub przewozi towar, o którym na podstawie
     towarzyszących okoliczności powinien i może przypuszczać, że stanowi
     przedmiot czynu zabronionego określonego w art. 86 - 90 § 1, lub pomaga w
     jego zbyciu albo ten towar przyjmuje lub pomaga w jego ukryciu,
    podlega karze grzywny do 720 stawek dziennych.
 § 3. Jeżeli kwota należności celnej lub wartość towaru w obrocie z zagranicą,
     co do którego istnieje reglamentacja pozataryfowa, jest małej wartości,
     sprawca czynu zabronionego określonego w § 1
    podlega karze grzywny do 720 stawek dziennych.
 § 4. Jeżeli kwota należności celnej lub wartość towaru w obrocie z zagranicą,
     co do którego istnieje reglamentacja pozataryfowa, nie przekracza
     ustawowego progu, sprawca czynu zabronionego określonego w § 1 lub 2
    podlega karze grzywny za wykroczenie skarbowe.
 
                                    Art. 92.
 § 1. Kto przez wprowadzenie w błąd organu celnego naraża Skarb Państwa
     na bezpodstawny zwrot należności celnej lub umorzenie należności celnej
     należnej do zapłacenia,
    podlega karze grzywny do 720 stawek dziennych albo karze pozbawienia
     wolności do lat 3, albo obu tym karom łącznie.
 § 2. Jeżeli kwota bezpodstawnie żądana lub umorzona jest małej wartości,
     sprawca czynu zabronionego określonego w § 1
    podlega karze grzywny do 720 stawek dziennych.
 § 3. Jeżeli kwota bezpodstawnie żądana lub umorzona nie przekracza ustawowego
     progu, sprawca czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 93.
 § 1. Kto rażąco narusza przepisy w zakresie warunków prowadzenia agencji
     celnej, w szczególności nierzetelnie lub wadliwie wykonuje czynności, do
     których została upoważniona agencja celna,
    podlega karze grzywny do 360 stawek dziennych.
 § 2. Kto rażąco narusza przepisy prawa celnego w zakresie warunków działalności
     wolnego obszaru celnego, składu wolnocłowego lub składu celnego,
    podlega karze grzywny do 240 stawek dziennych.
 § 3. Karze określonej w § 2 podlega także ten, kto rażąco narusza przepisy w
     zakresie warunków prowadzenia magazynu celnego.
 
                                    Art. 94.
 § 1. Kto wbrew obowiązkowi nie udziela ustnych lub pisemnych wyjaśnień mających
     znaczenie dla kontroli celnej lub nie udostępnia wymaganych dokumentów
     dotyczących obrotu z zagranicą towarami lub usługami,
    podlega karze grzywny do 720 stawek dziennych.
 § 2. Tej samej karze podlega ten, kto w inny sposób osobie uprawnionej
     do przeprowadzania czynności kontrolnych lub dozoru celnego udaremnia lub
     utrudnia wykonanie czynności służbowej, w szczególności kto odmawia
     wykonania czynności przygotowawczych do kontroli celnej lub nie dopełnia
     obowiązku niezwłocznego dostarczenia towaru do miejsca wskazanego przez
     organ celny.
                                        
                                    Art. 95.
 § 1. Kto wbrew obowiązkowi nie przechowuje dokumentów mających znaczenie dla
     kontroli celnej,
    podlega karze grzywny do 180 stawek dziennych.
 § 2. W wypadku mniejszej wagi, sprawca czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 96.
 § 1. Kto, nie dopełniając obowiązku nadzoru nad przestrzeganiem reguł
     obowiązujących w działalności danego przedsiębiorcy lub innej jednostki
     organizacyjnej dopuszcza, chociażby nieumyślnie, do dokonania czynu
     zabronionego określonego w tym rozdziale,
    podlega karze grzywny za wykroczenie skarbowe.
 § 2. Przepisu § 1 nie stosuje się, jeżeli czyn sprawcy wyczerpuje znamiona
     innego przestępstwa skarbowego lub wykroczenia skarbowego albo jeżeli
     niedopełnienie obowiązku nadzoru należy do ich znamion.
 
                                   Rozdział 8
   Przestępstwa skarbowe i wykroczenia skarbowe przeciwko obrotowi dewizowemu
                                        
                                    Art. 97.
 § 1. Kto wyłudza zezwolenie dewizowe przez podstępne wprowadzenie w błąd organu
     uprawnionego do udzielania takich zezwoleń,
    podlega karze grzywny do 720 stawek dziennych albo karze pozbawienia
     wolności do roku, albo obu tym karom łącznie.
 § 2. Tej samej karze podlega, kto używa dokumentu uzyskanego w sposób określony
     w § 1.
 § 3. Usiłowanie przestępstwa skarbowego określonego w § 1 lub 2 jest karalne.
 § 4. W wypadku mniejszej wagi, sprawca czynu zabronionego określonego w § 1 lub
     2
  podlega karze grzywny za wykroczenie skarbowe.
                                        
                                    Art. 98.
 § 1. Kto bez wymaganego zezwolenia dewizowego albo wbrew jego warunkom dokonuje
     obrotu kapitałowego,
    podlega karze grzywny do 720 stawek dziennych.
 § 2. Jeżeli obrót kapitałowy, o którym mowa w § 1, dotyczy transferu wartości
     dewizowych lub krajowych środków płatniczych, sprawca
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 3. Jeżeli wartość przedmiotu transferu, o którym mowa w § 2, jest mała,
     sprawca
    podlega karze grzywny do 720 stawek dziennych.
 § 4. Jeżeli wartość przedmiotu obrotu kapitałowego, o którym mowa w § 1 lub 2,
     nie przekracza ustawowego progu, sprawca
    podlega karze grzywny za wykroczenie skarbowe.
                                        
                                    Art. 99.
 § 1. Rezydent, który bez wymaganego zezwolenia dewizowego albo wbrew jego
     warunkom dokonuje rozporządzenia wierzytelnością od nierezydenta w sposób
     uniemożliwiający w terminie jej wymagalności niezwłoczny transfer z
     zagranicy zagranicznych lub krajowych środków płatniczych, będących
     przedmiotem świadczenia tej wierzytelności,
    podlega karze grzywny do 480 stawek dziennych.
 § 2. Jeżeli wartość przedmiotu obrotu nie przekracza ustawowego progu, sprawca
     czynu zabronionego określonego w § 1
    podlega karze grzywny za wykroczenie skarbowe.
                                        
                                    Art. 100.
 § 1. Rezydent, który bez wymaganego zezwolenia dewizowego albo wbrew jego
     warunkom dysponuje wartościami dewizowymi lub krajowymi środkami
     płatniczymi posiadanymi za granicą w sposób niezapewniający ich
     niezwłocznego transferu z zagranicy,
    podlega karze grzywny do 240 stawek dziennych.
 § 2. Tej samej karze podlega rezydent, będący osobą fizyczną, który bez
     wymaganego zezwolenia dewizowego albo wbrew jego warunkom dysponuje
     wartościami dewizowymi uzyskanymi w czasie pobytu za granicą w sposób
     niezapewniający ich transferu z zagranicy w wymaganym terminie.
 § 3. Jeżeli kwota wartości dewizowych lub krajowych środków płatniczych, o
     których mowa w § 1 lub 2, nie przekracza ustawowego progu, sprawca
    podlega karze grzywny za wykroczenie skarbowe.
                                        
                                    Art. 101.
 § 1. Rezydent, który bez wymaganego zezwolenia dewizowego albo wbrew jego
     warunkom dokonuje płatności lub ją przyjmuje lub dokonuje transferu w
     obrocie dewizowym bez pośrednictwa uprawnionego banku,
    podlega karze grzywny do 480 stawek dziennych.
 § 2. Tej samej karze podlega rezydent, który bez wymaganego zezwolenia
     dewizowego albo wbrew jego warunkom dokonuje inwestycji portfelowych bez
     pośrednictwa uprawnionego podmiotu prowadzącego działalność maklerską.
 § 3. Jeżeli wartość przedmiotu obrotu, o którym mowa w § 1 lub 2, nie
     przekracza ustawowego progu, sprawca
    podlega karze grzywny za wykroczenie skarbowe.
                                        
                                    Art. 102.
 § 1. Kto bez wymaganego zezwolenia dewizowego albo wbrew jego warunkom wyraża
     zobowiązanie pieniężne w obrocie dewizowym z zagranicą w inny sposób niż w
     walucie polskiej lub w walucie wymienialnej,
    podlega karze grzywny do 240 stawek dziennych.
 § 2. Tej samej karze podlega ten, kto bez wymaganego zezwolenia dewizowego albo
     wbrew jego warunkom w obrocie dewizowym z zagranicą dokonuje płatności w
     inny sposób niż w krajowych środkach płatniczych, w walucie wymienialnej
     lub w dewizach płatnych w takiej walucie.
 § 3. Jeżeli wartość przedmiotu obrotu, o którym mowa w § 1 lub 2, nie
     przekracza ustawowego progu, sprawca
    podlega karze grzywny za wykroczenie skarbowe.
 
                                        
                                    Art. 103.
 § 1. Rezydent, który bez wymaganego zezwolenia dewizowego albo wbrew jego
     warunkom prowadzi działalność kantorową,
    podlega karze grzywny za wykroczenie skarbowe.
 § 2. Tej samej karze podlega rezydent, który bez wymaganego zezwolenia
     dewizowego albo wbrew jego warunkom sprzedaje rezydentowi lub kupuje od
     rezydenta wartości dewizowe.
 
                                    Art. 104.
 § 1. Kto wbrew obowiązkowi nie udziela ustnych lub pisemnych wyjaśnień lub nie
     udostępnia wymaganych dokumentów w sprawach objętych kontrolą dewizową,
    podlega karze grzywny za wykroczenie skarbowe.
 § 2. Tej samej karze podlega, kto wbrew obowiązkowi nie zgłasza i na żądanie
     uprawnionego organu nie przedstawia do kontroli dewizowej wartości
     dewizowych lub krajowych środków płatniczych, będących przedmiotem
     transferu.
 § 3. Tej samej karze podlega także ten, kto wbrew obowiązkowi nie przechowuje
     wymaganych dokumentów, mających znaczenie dla kontroli dewizowej.
 
                                    Art. 105.
 § 1. Kto, uczestnicząc w obrocie dewizowym z zagranicą, nie dopełnia obowiązku
     przekazania Narodowemu Bankowi Polskiemu danych niezbędnych do
     sporządzenia bilansu płatniczego oraz bilansów należności i zobowiązań
     zagranicznych państwa,
    podlega karze grzywny do 120 stawek dziennych.
 § 2. Tej samej karze podlega rezydent, który wbrew obowiązkowi nie zgłasza
     Narodowemu Bankowi Polskiemu mienia posiadanego za granicą lub nabytego w
     obrocie dewizowym z zagranicą.
 § 3. Tej samej karze podlega nierezydent, który wbrew obowiązkowi nie zgłasza
     Narodowemu Bankowi Polskiemu mienia posiadanego w kraju lub nabytego w
     obrocie dewizowym z zagranicą.
 § 4. Karze przewidzianej w § 1 podlega, kto wbrew obowiązkowi nie zgłasza
     utraty mienia określonego w § 2 lub 3.
 
                                    Art. 106.
 § 1. Kto, nie dopełniając obowiązku nadzoru nad przestrzeganiem reguł
     obowiązujących w działalności danego przedsiębiorcy lub innej jednostki
     organizacyjnej dopuszcza, chociażby nieumyślnie, do dokonania czynu
     zabronionego określonego w tym rozdziale,
    podlega karze grzywny za wykroczenie skarbowe.
  § 2. Przepisu § 1 nie stosuje się, jeżeli czyn sprawcy wyczerpuje znamiona
     innego przestępstwa skarbowego lub wykroczenia skarbowego albo jeżeli
     niedopełnienie obowiązku nadzoru należy do ich znamion.
 
                                   Rozdział 9
     Przestępstwa skarbowe i wykroczenia skarbowe przeciwko organizacji gier
                         losowych i zakładów wzajemnych
                                        
                                    Art. 107.
 § 1. Kto wbrew przepisom ustawy, regulaminu lub warunkom zezwolenia urządza lub
     prowadzi grę losową lub zakład wzajemny,
    podlega karze grzywny do 720 stawek dziennych albo karze pozbawienia
     wolności do lat 2, albo obu tym karom łącznie.
 § 2. Tej samej karze podlega, kto na terytorium Rzeczypospolitej Polskiej
     uczestniczy w zagranicznej grze losowej lub zagranicznym zakładzie
     wzajemnym.
 § 3. Jeżeli sprawca dopuszcza się czynu zabronionego określonego w § 1 lub 2 w
     celu osiągnięcia korzyści majątkowej z organizowania zbiorowego
     uczestnictwa w grze losowej lub zakładzie wzajemnym,
   podlega karze grzywny do 720 stawek dziennych albo karze pozbawienia
     wolności do lat 3, albo obu tym karom łącznie.
 § 4. W wypadku mniejszej wagi, sprawca czynu zabronionego określonego w § 1 lub
     2
  podlega karze grzywny za wykroczenie skarbowe.
 
                                    Art. 108.
 § 1. Kto bez wymaganego zezwolenia albo wbrew jego warunkom urządza lub
     prowadzi loterię fantową, grę bingo fantowe, loterię promocyjną lub grę w
     automatach losowych,
    podlega karze grzywny do 240 stawek dziennych.
 § 2. Jeżeli nadwyżka z loterii fantowej lub gry bingo fantowe była przeznaczona
     na cel społeczny, sprawca czynu zabronionego określonego w § 1
    podlega karze grzywny do 120 stawek dziennych.
 
                                    Art. 109.
Kto uczestniczy w grze losowej lub zakładzie wzajemnym urządzonym lub
prowadzonym bez wymaganego zezwolenia albo wbrew jego warunkom,
    podlega karze grzywny do 120 stawek dziennych.
 
                                    Art. 110.
Kto, nie będąc do tego uprawnionym, z chęci osiągnięcia korzyści majątkowej
trudni się sprzedażą losów lub innych dowodów udziału w grze losowej lub
zakładzie wzajemnym,
    podlega karze grzywny do 360 stawek dziennych albo karze ograniczenia
     wolności, albo obu tym karom łącznie.
 
                                    Art. 111.
 § 1. Kto, nie dopełniając obowiązku nadzoru nad przestrzeganiem reguł
     obowiązujących w działalności danego przedsiębiorcy lub innej jednostki
     organizacyjnej dopuszcza, chociażby nieumyślnie, do dokonania czynu
     zabronionego określonego w tym rozdziale,
    podlega karze grzywny za wykroczenie skarbowe.
 § 2. Przepisu § 1 nie stosuje się, jeżeli czyn sprawcy wyczerpuje znamiona
     innego przestępstwa skarbowego lub wykroczenia skarbowego albo jeżeli
     niedopełnienie obowiązku nadzoru należy do ich znamion.
                                        
                                   Rozdział 10
       Przestępstwa skarbowe i wykroczenia skarbowe przeciwko prywatyzacji
                              mienia Skarbu Państwa
                                        
                                    Art. 112.
 § 1. Kto składa fałszywe oświadczenie w celu wyłudzenia od Skarbu Państwa
     powszechnego świadectwa udziałowego, nieodpłatnie zbywanych akcji spółek
     należących do Skarbu Państwa, bonu prywatyzacyjnego, świadectwa
     udziałowego funduszu przemysłowego lub innego świadczenia określonego w
     przepisach o prywatyzacji mienia Skarbu Państwa, do którego otrzymania nie
     jest uprawniony,
    podlega karze grzywny do 720 stawek dziennych albo karze pozbawienia
     wolności do roku, albo obu tym karom łącznie.
 § 2. W wypadku mniejszej wagi, sprawca czynu zabronionego określonego w § 1
   podlega karze grzywny za wykroczenie skarbowe.
                                        
                                    TYTUŁ II
     Postępowanie w sprawach o przestępstwa skarbowe i wykroczenia skarbowe
                                        
                                     DZIAŁ I
                                Przepisy wstępne
                                        
                                   Rozdział 11
                                 Przepisy ogólne
                                        
                                    Art. 113.
 § 1. W postępowaniu w sprawach o przestępstwa skarbowe i wykroczenia skarbowe
     stosuje się odpowiednio przepisy Kodeksu postępowania karnego, jeżeli
     przepisy niniejszego kodeksu nie stanowią inaczej.
 § 2. Nie stosuje się przepisów Kodeksu postępowania karnego dotyczących
     pokrzywdzonego oraz przepisów postępowania w sprawach o wykroczenia.
 § 3. W postępowaniu w sprawach o wykroczenia skarbowe nie stosuje się
     przepisów:
   1) Kodeksu postępowania karnego dotyczących środków zapobiegawczych,
     poszukiwania oskarżonego i listu gończego,
   2) art. 309, 310, 470, 472 § 1 i art. 590-607 Kodeksu postępowania karnego.
 
                                    Art. 114.
 § 1. Przepisy kodeksu mają ponadto na celu takie ukształtowanie postępowania w
     sprawach o przestępstwa skarbowe i wykroczenia skarbowe, aby osiągnięte
     zostały cele tego postępowania w zakresie wyrównania uszczerbku
     finansowego Skarbu Państwa lub jednostki samorządu terytorialnego,
     spowodowanego takim czynem zabronionym.
 § 2. Organ prowadzący postępowanie jest obowiązany także pouczyć sprawcę o
     przysługujących mu uprawnieniach w razie wyrównania uszczerbku finansowego
     Skarbu Państwa lub jednostki samorządu terytorialnego.
                                        
                                    Art. 115.
 § 1. W sprawach o przestępstwa skarbowe i wykroczenia skarbowe orzekają sądy
     powszechne albo sądy wojskowe.
 § 2. Sąd rejonowy orzeka w pierwszej instancji, z wyjątkiem spraw przekazanych
     ustawą do właściwości innego sądu.
 § 3. W sprawach podlegających orzecznictwu sądów wojskowych w pierwszej
     instancji orzeka:
   1) wojskowy sąd garnizonowy,
   2) wojskowy sąd okręgowy, gdy chodzi o przestępstwa skarbowe popełnione
     przez żołnierzy, o których mowa w art. 654 § 1 pkt 1 Kodeksu postępowania
     karnego.
                                        
                                    Art. 116.
 § 1. Orzecznictwu wojskowego sądu garnizonowego podlegają także sprawy o
     wykroczenia skarbowe popełnione przez osoby, o których mowa w art. 53 §
     36, co nie wyklucza odpowiedzialności dyscyplinarnej. Właściwy dowódca
     zawiadamia niezwłocznie prokuratora wojskowego albo wojskowy sąd
     garnizonowy o wynikach postępowania dyscyplinarnego i zastosowanych karach
     dyscyplinarnych. Sprawy o wykroczenia skarbowe nie przestają podlegać
     orzecznictwu wojskowego sądu garnizonowego mimo zwolnienia żołnierza z
     czynnej służby wojskowej.
 § 2. Przepis § 1 nie wyłącza w stosunku do żołnierzy w czynnej służbie
     wojskowej postępowania mandatowego na zasadach i w trybie określonym w
     niniejszym kodeksie, z tym że w razie odmowy przyjęcia mandatu karnego lub
     nieuiszczenia w terminie grzywny wymierzonej w drodze mandatu " właściwy
     do rozpoznania sprawy jest wojskowy sąd garnizonowy.
 § 3. O popełnieniu przez żołnierza w czynnej służbie wojskowej wykroczenia
     skarbowego zawiadamia się prokuratora wojskowego. Dotyczy to również
     wypadku przewidzianego w § 2, ale tylko w razie odmowy przyjęcia mandatu
     karnego lub nieuiszczenia w terminie grzywny wymierzonej w drodze mandatu.
 § 4. Wojskowy sąd garnizonowy może odmówić wszczęcia postępowania w sprawie o
     wykroczenie skarbowe, a wszczęte umorzyć i sprawę przekazać właściwemu
     dowódcy z wnioskiem o wymierzenie kary przewidzianej w wojskowych
     przepisach dyscyplinarnych, jeżeli uzna to za wystarczającą reakcję na
     wykroczenie skarbowe. Przed wniesieniem aktu oskarżenia uprawnienie to
     przysługuje prokuratorowi wojskowemu; zażalenie na postanowienie
     prokuratora rozpoznaje wojskowy sąd garnizonowy.
 § 5. Jeżeli przepisy § 1-4 nie stanowią inaczej, postępowanie w sprawach o
     wykroczenia skarbowe odbywa się według przepisów niniejszego kodeksu,
     mających zastosowanie w sprawach karnych podlegających orzecznictwu sądów
     wojskowych, które stosuje się odpowiednio; w szczególności, w sprawach o
     wykroczenia skarbowe stosuje się odpowiednio przepisy Kodeksu postępowania
     karnego o postępowaniu uproszczonym, z wyjątkiem art. 469-471 oraz 483.
                                        
                                    Art. 117.
 § 1. Postępowania uproszczonego nie stosuje się także w razie popełnienia
     przestępstwa skarbowego w warunkach określonych w art. 37 § 1 lub 38 § 2.
 § 2. W sprawach o wykroczenia skarbowe stosuje się odpowiednio przepisy Kodeksu
     postępowania karnego o postępowaniu nakazowym i uproszczonym.
 § 3. W wypadkach wskazanych w kodeksie i na zasadach w nim określonych
     upoważniony organ dochodzenia lub jego przedstawiciel może wymierzać za
     wykroczenia skarbowe karę grzywny w drodze mandatu karnego.
 § 4. Orzekanie następuje także w postępowaniu w stosunku do nieobecnych.
                                        
                                    Art. 118.
 § 1. Organami dochodzenia w sprawach o przestępstwa skarbowe i wykroczenia
     skarbowe są:
   1) urząd skarbowy,
   2) inspektor kontroli skarbowej,
   3) urząd celny,
   4) funkcjonariusz inspekcji celnej,
   5) Straż Graniczna,
   6) Policja,
   7) Żandarmeria Wojskowa.
 § 2. Organem dochodzenia w sprawach o przestępstwa skarbowe jest także Urząd
     Ochrony Państwa.
 § 3. Czynności procesowe organów, o których mowa w § 1 i 2, wykonują
     upoważnieni przedstawiciele tych organów.
                                        
                                    Art. 119.
 § 1. Interwenient roszczący sobie prawo do przedmiotów podlegających
     przepadkowi, może dochodzić swych roszczeń w postępowaniu w sprawie
     o przestępstwo skarbowe lub wykroczenie skarbowe.
 § 2. W razie prawomocnego orzeczenia przepadku przedmiotów, co do których
     podmiot określony w § 1 nie zgłosił interwencji we właściwym czasie bez
     własnej winy, odpowiedzialność Skarbu Państwa ocenia się według przepisów
     o bezpodstawnym wzbogaceniu.
 § 3. Roszczenie z tytułu bezpodstawnego wzbogacenia wygasa, jeżeli powództwa
     nie wytoczono w terminie 3 miesięcy, licząc od dnia, w którym powód
     dowiedział się o prawomocnym orzeczeniu przepadku przedmiotów, nie później
     jednak niż przed upływem 2 lat od daty uprawomocnienia się tego
     orzeczenia.
                                        
                                   Rozdział 12
                                     Strony
                                        
                                    Art. 120.
 § 1. W postępowaniu w sprawach o przestępstwa skarbowe stronami są: oskarżyciel
     publiczny, oskarżony, podmiot pociągnięty do odpowiedzialności posiłkowej
     oraz interwenient.
 § 2. W postępowaniu w sprawach o wykroczenia skarbowe stronami są: oskarżyciel
     publiczny, oskarżony oraz interwenient.
 § 3. Interwenientowi w toku całego postępowania przysługują uprawnienia
     w granicach interwencji.
                                        
                                    Art. 121.
 § 1. Oprócz prokuratora, oskarżycielem publicznym przed sądem jest organ, który
     wnosi i popiera akt oskarżenia.
 § 2. Organy dochodzenia wskazane w art. 133 § 1 i art. 134 § 1 mają w sprawach
     o wykroczenia skarbowe uprawnienia do sporządzania i wnoszenia aktu
     oskarżenia oraz do popierania go przed sądem, a także do występowania w
     toku całego postępowania, nie wyłączając czynności po uprawomocnieniu się
     orzeczenia.
 § 3. Oskarżycielem publicznym w postępowaniu w sprawach o przestępstwa skarbowe
     i wykroczenia skarbowe przed wojskowym sądem garnizonowym lub w sprawach o
     przestępstwa skarbowe przed wojskowym sądem okręgowym jest wyłącznie
     prokurator wojskowy.
                                        
                                    Art. 122.
 § 1. W sprawach, w których finansowy organ dochodzenia prowadzi dochodzenie, a
     następnie wnosi i popiera akt oskarżenia przed sądem:
   1) przez wyrażenie "prokurator" w art. 18 § 2, art. 19 § 1 zdanie pierwsze i
     § 2, art. 20 § 1, art. 23, 46, 71 § 2, art. 87 § 3, art. 93 § 4, art. 96 §
     1, art. 100 § 2, art. 135, 158, 160 § 4, art. 192 § 2, art. 215,
     218 § 1 zdanie pierwsze, art. 231 § 1, art. 281, 282 § 1 pkt 1,
     art. 288 § 1, art. 290 § 1, art. 298 § 1, art. 299 § 3, art. 308 § 1 i 3,
     art. 317 § 2, art. 323 § 1 i 3, art. 324, art. 327 § 1 i 3, art. 330 § 1 i
     2, art. 331 § 1, art. 333 § 2, art. 336 § 1 i 3, art. 339 § 1 pkt 1 i 3,
     ' 3 pkt 4 i § 5, art. 340 § 2, art. 341 § 2, art. 342 § 4, art. 345 § 1 i
     2, art. 354, art. 359 pkt 1, art. 380, art. 387 § 2, art. 397 § 1, art.
     446 § 2, art. 448, 450 § 1, art. 461 § 1, art. 505 § 1, art. 526 § 2, art.
     545 § 2, art. 570, 571 § 2 oraz art. 618 § 1 pkt 2 Kodeksu postępowania
     karnego rozumie się także "finansowy organ dochodzenia",
   2) przez wyrażenie "prokurator" w art. 15 § 1, art. 48 § 1, art. 156 § 5,
     art. 179 § 3, art. 306 § 2, art. 325-326 § 1-3, art. 327 § 2 i 3 oraz
     art. 472 Kodeksu postępowania karnego rozumie się także "organ nadrzędny
     nad finansowym organem dochodzenia",
   3) przez wyrażenie "Prokurator Generalny" w art. 328 Kodeksu postępowania
     karnego rozumie się także "Ministra właściwego do spraw finansów
     publicznych", gdy potrzeba uchylenia prawomocnego postanowienia zachodzi w
     sprawie o wykroczenie skarbowe.
 § 2. Finansowy organ dochodzenia może wystąpić z wnioskiem do prokuratora
     o podjęcie czynności, o których mowa w art. 73 § 2 i 3, art. 180 § 1, art.
     202 § 1, art. 203 § 2, art. 214 § 8, art. 218 § 1 zdanie drugie, art. 220
     § 1, art. 237 § 1 i 2, art. 247 § 1, art. 250 § 2-4, art. 263 § 2,
     art. 270 § 1 oraz art. 293 § 1 Kodeksu postępowania karnego. Jeżeli w
     wypadku, o którym mowa w art. 250 § 2 i 3 Kodeksu postępowania karnego,
     sąd zastosował tymczasowe aresztowanie, prokurator z mocy prawa obejmuje
     dochodzenie nadzorem.
 § 3. Przepisów § 1 i 2 nie stosuje się w razie przejęcia sprawy przez
     prokuratora do swego prowadzenia.
                                        
                                    Art. 123.
 § 1. Podmiot pociągnięty do odpowiedzialności posiłkowej i interwenient mogą
     ustanowić pełnomocnika. Pełnomocnikiem może być adwokat lub radca prawny.
 § 2. Za podmiot pociągnięty do odpowiedzialności posiłkowej i interwenienta,
     którzy nie są osobami fizycznymi, czynności procesowych może dokonać także
     organ uprawniony do działania w ich imieniu.
 § 3. W sprawach o wykroczenia skarbowe interwenient może mieć tylko jednego
     pełnomocnika.
                                        
                                    Art. 124.
 § 1. Pociągnięcie podmiotu do odpowiedzialności posiłkowej następuje w formie
     postanowienia.
 § 2. Postanowienie, o którym mowa w § 1, wydaje w postępowaniu przygotowawczym
     organ prowadzący to postępowanie, a po wniesieniu aktu oskarżenia - sąd.
 § 3. Postanowienie zawiera wskazanie oskarżonego, zarzucanego mu przestępstwa
     skarbowego, kwalifikacji prawnej, podmiotu pociągniętego do
     odpowiedzialności posiłkowej oraz podstaw pociągnięcia podmiotu do
     odpowiedzialności posiłkowej.
 § 4. Zmiana lub uzupełnienie postanowienia, o którym mowa w § 1, następuje
     w formie postanowienia. W razie braku podstaw do pociągnięcia podmiotu do
     odpowiedzialności posiłkowej zmiana ta może polegać także na uchyleniu
     wydanego poprzednio postanowienia.
                                        
                                    Art. 125.
 § 1. Do podmiotu pociągniętego do odpowiedzialności posiłkowej oraz jego
     pełnomocnika stosuje się odpowiednio dotyczące podejrzanego, oskarżonego i
     obrońcy przepisy: art. 72, 74 § 1, art. 75-79, 81, 84-86, 157 § 1 i 2,
     art. 174-176, 182, 185, 186, 300, 301, 315 § 1, art. 316, 321, 323 § 2,
     art. 334 § 2, art. 337, 353 § 2, art. 386, 389 i 390, 431 § 2 i 3, art.
     434-435, 440, 443, 453 § 3, art. 454 § 1, art. 455, 480, 482 § 1, art. 524
     § 3, art. 540 § 2 i 3, art. 542 § 2, art. 545 § 1, art. 547 § 3, art. 548,
     624 § 1, art. 627, 630, 632-633 oraz 636 § 1 Kodeksu postępowania karnego.
 § 2. Od chwili wydania postanowienia, o którym mowa w art. 124 § 1, podmiot
     pociągnięty do odpowiedzialności posiłkowej może być w tym charakterze
     wezwany do udziału w czynnościach procesowych.
 § 3. Podmiot pociągnięty do odpowiedzialności posiłkowej nie może być
     przesłuchany w charakterze świadka.
                                        
                                    Art. 126.
 § 1. Interwencja może być zgłoszona do chwili rozpoczęcia przewodu sądowego
     w pierwszej instancji.
 § 2. Jeżeli interwenient w zgłoszeniu nie podał miejsca swego zamieszkania,
     pobytu lub siedziby, lub podał co do tego nieprawdziwe dane, zgłoszenie
     uważa się za niebyłe.
                                        
                                    Art. 127.
 § 1. Interwencję zgłasza się pisemnie albo ustnie do protokołu.
 § 2. Jeżeli na podstawie danych zebranych w toku postępowania zostanie ustalony
     podmiot spełniający warunki do zgłoszenia interwencji, należy go
     niezwłocznie zawiadomić o przysługującym uprawnieniu, chyba że nie można
     ustalić jego miejsca zamieszkania, pobytu lub siedziby.
 § 3. Jeżeli w toku postępowania zatrzymano przedmiot lub dokonano zajęcia albo
     zabezpieczenia, należy o tym niezwłocznie zawiadomić interwenienta.
 § 4. Odpis wniosku, o którym mowa w art. 323 § 3 Kodeksu postępowania karnego,
     doręcza się niezwłocznie interwenientowi.
                                        
                                    Art. 128.
 § 1. Do interwenienta oraz jego pełnomocnika stosuje się odpowiednio przepisy
     art. 232 § 3, art. 305 § 4, art. 315 § 1, art. 316 § 1, art. 318, 321, 323
     § 2, art. 334 § 2, art. 343 § 2, art. 474 § 1, art. 475, 482 § 1 zdanie
     pierwsze, art. 549 oraz 550 § 2 Kodeksu postępowania karnego.
 § 2. Interwenient może być przesłuchany w charakterze świadka.
 § 3. Nieusprawiedliwione niestawiennictwo na rozprawie, prawidłowo
     zawiadomionego o terminie interwenienta lub jego pełnomocnika nie jest
     przeszkodą do jej przeprowadzenia i wydania orzeczenia.
 § 4. Jeżeli przepadek przedmiotów orzeczono postanowieniem o warunkowym
     umorzeniu postępowania karnego, zażalenie przysługuje także
     interwenientowi.
 § 5. W razie nieuwzględnienia interwencji koszty wynikłe z jej zgłoszenia
     ponosi interwenient.
 
                                   Rozdział 13
                            Zabezpieczenie majątkowe
                                        
                                    Art. 129.
W wypadkach niecierpiących zwłoki organ dochodzenia może żądać od podmiotów
wymienionych w art. 218 § 1 Kodeksu postępowania karnego zatrzymania przesyłki,
co do której istnieje podejrzenie, że zawiera przedmioty przestępstwa skarbowego
lub wykroczenia skarbowego. Zatrzymanie to trwa aż do czasu uzyskania
zatwierdzenia przez prokuratora - nie dłużej jednak niż 7 dni.
                                        
                                    Art. 130.
Przedmiot, co do którego powstaje wątpliwość, komu należy go wydać, można złożyć
do depozytu także we właściwym miejscowo finansowym organie dochodzenia.
                                        
                                    Art. 131.
 § 1.W razie popełnienia przestępstwa skarbowego lub wykroczenia skarbowego
     zabezpieczyć można także ściągnięcie równowartości pieniężnej przedmiotów
     podlegających przepadkowi oraz uiszczenie należności publicznoprawnej
     uszczuplonej lub narażonej na uszczuplenie.
 § 2. Przepis § 1 stosuje się odpowiednio do zabezpieczenia grożącego przepadku
     osiągniętych korzyści majątkowych.
 § 3. Wykonanie kary grzywny oraz ściągnięcie równowartości pieniężnej
     przedmiotów podlegających przepadkowi można zabezpieczyć także na mieniu
     podmiotu pociągniętego do odpowiedzialności posiłkowej.
 § 4. Do zabezpieczenia grożącego przepadku osiągniętych korzyści majątkowych
     lub ściągnięcia równowartości pieniężnej przedmiotów podlegających
     przepadkowi stosuje się odpowiednio art. 292 § 2 Kodeksu postępowania
     karnego.
                                        
                                    Art. 132.
Zabezpieczenie majątkowe, o którym mowa w art. 131 upada, jeżeli nie zostanie
prawomocnie orzeczony przepadek osiągniętych korzyści majątkowych lub
ściągnięcie równowartości pieniężnej przepadku przedmiotów. Zabezpieczenie
należności publicznoprawnych uszczuplonych lub narażonych na uszczuplenie upada,
jeżeli w ciągu 6 miesięcy od daty uprawomocnienia się orzeczenia kończącego
postępowanie w sprawie nie zostanie wszczęta egzekucja dla ściągnięcia tych
należności.
                                        
                                   Rozdział 14
                         Właściwość organów dochodzenia
                                        
                                    Art. 133.
 § 1. Dochodzenie prowadzą:
   1) urząd celny - w sprawach o przestępstwa skarbowe i wykroczenia skarbowe
     określone w art. 85-96 § 1, art. 98 § 2-4, art. 104 § 2 oraz w sprawach
     ujawnionych z art. 104 § 1 i 3, a w sprawach ujawnionych w zakresie swego
     działania przez Inspekcję Celną " funkcjonariusz tej inspekcji,
   2) urząd skarbowy - w sprawach o pozostałe przestępstwa skarbowe i
     wykroczenia skarbowe, a w tych sprawach ujawnionych w zakresie swego
     działania przez urząd kontroli skarbowej " inspektor kontroli skarbowej.
 § 2. Organy, o których mowa w § 1, mogą wszcząć dochodzenie w sprawach
     o przestępstwa skarbowe i wykroczenia skarbowe nie należące do ich
     właściwości; po zabezpieczeniu dowodów przekazują sprawę do dalszego
     prowadzenia właściwemu organowi.
                                        
                                    Art. 134.
 § 1. Dochodzenie prowadzą także:
   1) Straż Graniczna - w sprawach o przestępstwa skarbowe i wykroczenia
     skarbowe wymienione w art. 133 § 1 pkt 1, ujawnione w zakresie swego
     działania przez Straż Graniczną,
   2) Policja - w sprawach o przestępstwa skarbowe i wykroczenia skarbowe
     ujawnione w zakresie swego działania przez Policję,
   3) Urząd Ochrony Państwa " w sprawach o przestępstwa skarbowe ujawnione w
     zakresie swego działania przez ten urząd,
   4) Żandarmeria Wojskowa - w sprawach o przestępstwa skarbowe i wykroczenia
     skarbowe popełnione przez osoby wymienione w art. 53 § 36.
 § 2. Organy określone w § 1 pkt 1-3 zawiadamiają niezwłocznie o prowadzeniu
     dochodzenia właściwe finansowe organy dochodzenia przez przesłanie odpisu
     postanowienia o jego wszczęciu, chyba że ograniczą swoje czynności
     do zabezpieczenia śladów i dowodów przestępstwa skarbowego lub wykroczenia
     skarbowego oraz przekazania sprawy do dalszego prowadzenia tym organom.
 § 3. Organ określony w § 1 pkt 4 o wszczęciu dochodzenia zawiadamia
     niezwłocznie właściwą prokuraturę wojskową.
 § 4. W razie zgłoszenia przez sprawcę czynu zabronionego wniosku o zezwolenie
     na dobrowolne poddanie się odpowiedzialności, przekazanie sprawy
     właściwemu finansowemu organowi dochodzenia jest obowiązkowe.
 § 5. Przepisy § 1, 2 i 4 stosuje się odpowiednio w wypadku, gdy organ określony
     w § 1 pkt 1-3 jest właściwy do prowadzenia dochodzenia w sprawie o czyn
     zabroniony będący przestępstwem określonym w przepisach karnych innej
     ustawy, który wyczerpuje zarazem znamiona przestępstwa skarbowego lub
     wykroczenia skarbowego.
 
                                    Art. 135.
 § 1. W wypadku, gdy sprawcy zarzucono kilka przestępstw skarbowych albo
     wykroczeń skarbowych, względnie gdy zachodzi zbieg przepisów określony w
     art. 7 § 1, a sprawy należą do właściwości różnych organów dochodzenia,
     właściwy jest organ, który pierwszy wszczął postępowanie.
 § 2. Jeżeli sprawcy zarzucono przestępstwo skarbowe i wykroczenie skarbowe,
     a sprawy należą do właściwości różnych finansowych organów dochodzenia,
     właściwy jest organ, który wszczął postępowanie w sprawie o przestępstwo
     skarbowe.
 § 3. Jeżeli sprawa o przestępstwo skarbowe i wykroczenie skarbowe należy do
     właściwości finansowych i niefinansowych organów dochodzenia, postępowanie
     prowadzi finansowy organ dochodzenia, chyba że dochodzenie prowadzi
     Żandarmeria Wojskowa.
 § 4. Spór o właściwość między finansowymi organami dochodzenia rozstrzyga
     Minister właściwy do spraw finansów publicznych. Jeżeli spór wszczyna
     niefinansowy organ dochodzenia, rozstrzyga go prokurator.
 § 5. W czasie trwania sporu o właściwość każdy z organów dochodzenia dokonuje
     czynności niecierpiących zwłoki.
                                        
                                    DZIAŁ I I
               Pociągnięcie do odpowiedzialności za zgodą sprawcy
                                        
                                   Rozdział 15
                             Postępowanie mandatowe
                                        
                                    Art. 136.
 § 1. Postępowanie mandatowe prowadzi finansowy organ dochodzenia,
     a niefinansowe organy dochodzenia, gdy przepis szczególny tak stanowi.
 § 2. Rada Ministrów określi, w drodze rozporządzenia, szczegółowe zasady i
     sposób wydawania funkcjonariuszom finansowych organów dochodzenia i
     niefinansowych organów dochodzenia upoważnienia do wymierzania kary
     grzywny w drodze mandatu karnego za wykroczenia skarbowe oraz szczegółowe
     zasady ich wymierzania i sposób uiszczania.
 
                                    Art. 137.
 § 1. W postępowaniu mandatowym, jeżeli kodeks nie stanowi inaczej, organ
     dochodzenia lub jego przedstawiciel upoważniony do wymierzania kary
     grzywny w drodze mandatu karnego może ją wymierzyć jedynie, gdy osoba
     sprawcy i okoliczności popełnienia wykroczenia skarbowego nie budzą
     wątpliwości, a nie zachodzi potrzeba orzeczenia kary surowszej od tej,
     która jest przewidziana w art. 48 § 2.
 § 2. Postępowania mandatowego nie stosuje się, jeżeli:
   1) są podstawy do orzeczenia środka karnego wymienionego w art. 47 § 2 pkt
     1,
   2) przepis przewiduje obowiązek orzeczenia przepadku przedmiotów,
   3) sprawca znajduje się pod wpływem alkoholu lub innego podobnie
     działającego środka,
   4) zachodzi uzasadniona wątpliwość co do poczytalności sprawcy,
   5) zachodzi zbieg przepisów określony w art. 7 § 1, a ten sam czyn sprawcy
     wykroczenia skarbowego wyczerpuje zarazem znamiona przestępstwa
     skarbowego.
 § 3. Warunkiem wymierzenia kary grzywny w drodze mandatu karnego jest wyrażenie
     przez sprawcę wykroczenia skarbowego zgody na przyjęcie mandatu.
 § 4. Upoważniony organ dochodzenia lub jego przedstawiciel, wymierzając karę
     grzywny w drodze mandatu karnego, obowiązany jest określić wykroczenie
     skarbowe zarzucane sprawcy oraz pouczyć go o prawie odmowy przyjęcia
     mandatu i o skutkach prawnych takiej odmowy.
 
                                    Art. 138.
 § 1. W postępowaniu mandatowym można wymierzyć karę grzywny w drodze mandatu
     karnego:
   1) wydanego ukaranemu po uiszczeniu grzywny bezpośrednio organowi
     dochodzenia lub jego przedstawicielowi, który ją wymierzył,
   2) kredytowanego, wydawanego za potwierdzeniem odbioru ukaranemu.
 § 2. Mandatem karnym, o którym mowa w § 1 pkt 1, może być wymierzona kara
     grzywny wobec osób czasowo tylko przebywających na terytorium
     Rzeczypospolitej Polskiej.
 § 3. Przepis § 2 stosuje się odpowiednio do osób stale przebywających na
     terytorium Rzeczypospolitej Polskiej, które czasowo opuszczają to
     terytorium.
 § 4. Mandat karny, o którym mowa w § 1 pkt 1, staje się prawomocny z chwilą
     uiszczenia kary grzywny organowi dochodzenia lub jego przedstawicielowi,
     który ją wymierzył, zaś mandat karny kredytowany - z chwilą pokwitowania
     jego odbioru przez ukaranego.
 § 5. Mandat karny kredytowany powinien zawierać pouczenie o obowiązku
     uiszczenia wymierzonej kary grzywny w terminie 7 dni od daty jego
     uprawomocnienia oraz o skutkach jej nieuiszczenia w tym terminie.
                                        
                                    Art. 139.
 § 1. W razie odmowy przyjęcia mandatu karnego, organ dochodzenia wnosi akt
     oskarżenia do sądu. W akcie oskarżenia należy zaznaczyć, że sprawca
     odmówił przyjęcia mandatu karnego i w miarę możności podać także przyczyny
     tej odmowy.
 § 2. W razie odmowy przyjęcia mandatu karnego, a zwłaszcza gdy sprawca
     wykroczenia skarbowego przebywa stale za granicą albo gdy nie można
     ustalić jego miejsca zamieszkania lub pobytu w kraju, organ dochodzenia
     lub jego przedstawiciel może dokonać tymczasowego zajęcia mienia ruchomego
     sprawcy, w szczególności przedmiotów zagrożonych przepadkiem.
                                        
                                    Art. 140.
 § 1. Prawomocny mandat karny podlega niezwłocznie uchyleniu, jeżeli karę
     grzywny wymierzono za czyn niebędący wykroczeniem skarbowym. Uchylenie
     następuje na wniosek ukaranego złożony w terminie zawitym 7 dni od daty
     uprawomocnienia się mandatu lub z urzędu.
 § 2. Uprawnionym do uchylania prawomocnych mandatów karnych jest sąd, w którego
   okręgu mandat został nałożony. Sąd orzeka jednoosobowo na posiedzeniu.
   Przed podjęciem decyzji można zarządzić stosowne czynności w celu
   sprawdzenia podstaw do uchylenia mandatu karnego.
 § 3. Uchylając mandat karny nakazuje się podmiotowi, na rachunek którego
     pobrano grzywnę, zwrot uiszczonej kwoty, chyba że czyn zarzucany sprawcy
     wyczerpuje znamiona przestępstwa skarbowego; w takim wypadku uiszczoną
     kwotę zatrzymuje się do zakończenia postępowania jako zabezpieczenie
     grożących mu kar, środków karnych lub innych środków oraz kosztów
     postępowania.
 
                                    Art. 141.
Nadzór nad postępowaniem mandatowym sprawuje minister właściwy do spraw finansów
publicznych, a w sprawach, o których mowa w art. 134 § 1 odpowiednio - minister
właściwy do spraw wewnętrznych albo Minister Obrony Narodowej.
                                        
                                   Rozdział 16
             Zezwolenie na dobrowolne poddanie się odpowiedzialności
                                        
                                    Oddział 1
                               Przebieg negocjacji
                                        
                                    Art. 142.
 § 1. W postępowaniu przed finansowym organem dochodzenia, zanim wniesiono akt
     oskarżenia, sprawca przestępstwa skarbowego lub wykroczenia skarbowego
     może zgłosić wniosek o zezwolenie na dobrowolne poddanie się
     odpowiedzialności.
 § 2. Przed pierwszym przesłuchaniem finansowy organ dochodzenia obowiązany jest
     pouczyć sprawcę także o prawie złożenia takiego wniosku.
 § 3. Jeżeli sprawcą jest osoba w wieku po ukończeniu lat 17, lecz przed
     ukończeniem lat 18, wniosek , o którym mowa w § 1, może w jego imieniu
     zgłosić przedstawiciel ustawowy.
 § 4. Wniosek sprawcy, o którym mowa w § 1, może być złożony na piśmie albo
     ustnie do protokołu. Do wniosku dołącza się dowody wykonania czynności
     wymienionych w art. 143 § 1-3.
                                        
                                    Art. 143.
 § 1. Zgłaszając wniosek, o którym mowa w art. 142 § 1, sprawca obowiązany jest
     łącznie uiścić:
   1) należność publicznoprawną, jeżeli czyn zabroniony polega na uszczupleniu
     lub narażeniu na uszczuplenie tej należności, chyba że do chwili
     zgłoszenia wniosku ta należność została w całości zapłacona,
   2) tytułem kary grzywny kwotę odpowiadającą co najmniej jednej trzeciej
     najniższego miesięcznego wynagrodzenia, a za wykroczenie skarbowe - kwotę
     odpowiadającą co najmniej jednej dziesiątej tego wynagrodzenia,
   3) zryczałtowaną równowartość kosztów postępowania.
 § 2. Jeżeli za czyn zabroniony, o który toczy się postępowanie, przewidziane
     jest obowiązkowe orzeczenie przepadku przedmiotów, sprawca składając
     wniosek, o którym mowa w art. 142 § 1, jest obowiązany wyrazić zgodę na
     ich przepadek, a w razie niemożności złożenia tych przedmiotów - uiścić
     ich równowartość pieniężną.
 § 3. Jeżeli orzeczenie przepadku przedmiotów nie jest obowiązkowe, sprawca może
     ograniczyć wyrażenie zgody na przepadek, a w razie niemożności złożenia
     tych przedmiotów - uiścić równowartość pieniężną tylko niektórych
     przedmiotów zagrożonych przepadkiem albo złożyć wniosek o całkowite
     zaniechanie orzeczenia przepadku przedmiotów lub uiszczenia ich
     równowartości pieniężnej.
 § 4. Uiszczenie przez sprawcę równowartości pieniężnej przedmiotów zagrożonych
     przepadkiem nie dotyczy przedmiotów określonych w art. 29 pkt 4.
 § 5. Przepisy art. 16 § 3 i art. 31 § 3 pkt 2 stosuje się odpowiednio.
 § 6. Minister Sprawiedliwości w porozumieniu z ministrem właściwym do spraw
     finansów publicznych określi, w drodze rozporządzenia, wysokość
     zryczałtowanych kosztów postępowania związanych ze zgłoszeniem wniosku o
     zezwolenie na dobrowolne poddanie się odpowiedzialności w wysokości nie
     wyższej niż jedna dziesiąta najniższego miesięcznego wynagrodzenia, mając
     na uwadze w szczególności wydatki finansowego organu dochodzenia,
     poniesione przy jego rozpoznaniu.
                                        
                                    Art. 144.
 § 1. Cofnięcie wniosku, o którym mowa w art. 142 § 1, nie jest możliwe przed
     upływem 1 miesiąca od jego złożenia, a także po doręczeniu postanowienia o
     zezwoleniu na dobrowolne poddanie się odpowiedzialności.
 § 2. Ponowne złożenie wniosku jest niedopuszczalne.
 § 3. W razie cofnięcia wniosku uiszczone przez sprawcę kwoty zatrzymuje się
     do zakończenia postępowania jako zabezpieczenie grożących mu kar, środków
     karnych lub innych środków oraz kosztów postępowania.
                                        
                                    Art. 145.
 § 1. W razie wystąpienia przez sprawcę o zezwolenie na dobrowolne poddanie się
     odpowiedzialności, finansowy organ dochodzenia może zamiast aktu
     oskarżenia wnieść niezwłocznie do sądu wniosek o udzielenie takiego
     zezwolenia.
 § 2. Wniosek finansowego organu dochodzenia, powinien zawierać:
   1) imię i nazwisko sprawcy oraz inne dane określające jego tożsamość,
   2) dokładne określenie czynu zarzucanego sprawcy ze wskazaniem czasu,
     miejsca, sposobu i okoliczności jego popełnienia, a zwłaszcza wysokości
     uszczuplonej lub narażonej na uszczuplenie należności publicznoprawnej,
   3) wskazanie przepisów kodeksu, pod które zarzucany czyn podpada,
   4) dokładne określenie wykonanych przez sprawcę czynności, o których mowa
     w art. 143 § 1-3,
   5) wskazanie sądu właściwego do udzielenia zezwolenia na dobrowolne poddanie
     się odpowiedzialności.
 § 3. Uzasadnienie wniosku może być ograniczone do wskazania dowodów
     świadczących o tym, że wina sprawcy i okoliczności popełnienia czynu
     zabronionego nie budzą wątpliwości, a nadto innych okoliczności
     świadczących o tym, że w danej sprawie można zezwolić na dobrowolne
     poddanie się odpowiedzialności, w szczególności ze względu na to, że jest
     to wystarczające dla zaspokojenia uzasadnionego interesu finansowego
     Skarbu Państwa lub jednostki samorządu terytorialnego.
 § 4. Z wnioskiem, o którym mowa w § 1, przesyła się sądowi akta postępowania
     wraz z załącznikami.
 § 5. O wniesieniu do sądu wniosku, o którym mowa w § 1, finansowy organ
     dochodzenia zawiadamia niezwłocznie sprawcę, jak również przedstawiciela
     ustawowego, o którym mowa w art. 142 § 3.
                                        
                                    Art. 146.
 § 1. Wniesienie wniosku o udzielenie zezwolenia na dobrowolne poddanie się
     odpowiedzialności finansowy organ dochodzenia uzależnia od uiszczenia w
     całości należności publicznoprawnej, jeżeli czyn zabroniony polega na
     uszczupleniu lub narażeniu na jej uszczuplenie, a do tej chwili należność
     ta nie została zapłacona.
 § 2. Wniesienie wniosku, o którym mowa w § 1, finansowy organ dochodzenia może
     uzależnić:
   1) od uiszczenia tytułem kary grzywny dodatkowej kwoty, nieprzekraczającej
     jednak łącznie z kwotą już wpłaconą wysokości połowy sumy odpowiadającej
     górnej granicy ustawowego zagrożenia za dany czyn zabroniony,
   2) od wyrażenia zgody na przepadek przedmiotów nieobjętych wnioskiem
     sprawcy, o którym mowa w art. 142 § 1, a w razie niemożności ich złożenia
     - od uiszczenia równowartości pieniężnej tych przedmiotów, chyba że
     przepadek dotyczy przedmiotów określonych w art. 29 pkt 4.
 § 3. Czas, rodzaj i sposób wykonania czynności, o których mowa w § 1 lub 2,
     finansowy organ dochodzenia określa po wysłuchaniu sprawcy.
                                        
                                    Art. 147.
Na postanowienie odmawiające wniesienia wniosku o udzielenie zezwolenia
na dobrowolne poddanie się odpowiedzialności przysługuje zażalenie do organu
nadrzędnego nad finansowym organem dochodzenia, o czym należy sprawcę pouczyć. W
razie nieuwzględnienia zażalenia stosuje się odpowiednio art. 144 § 3.
                                        
                                    Oddział 2
                                   Zezwolenie
                                        
                                    Art. 148.
 § 1. W kwestii udzielenia zezwolenia na dobrowolne poddanie się
     odpowiedzialności, sąd wydaje niezwłocznie postanowienie.
 § 2. W sprawach o przestępstwa skarbowe prezes sądu może zarządzić rozpoznanie
     wniosku o udzielenie zezwolenia na dobrowolne poddanie się
     odpowiedzialności, w składzie jednego sędziego i dwóch ławników, jeżeli ze
     względu na okoliczności sprawy uzna to za stosowne.
 § 3. W posiedzeniu ma prawo wziąć udział sprawca i jego obrońca a także
     przedstawiciel ustawowy, o którym mowa w art. 142 § 3. Nieusprawiedliwione
     niestawiennictwo prawidłowo zawiadomionego o terminie sprawcy lub jego
     obrońcy, a także przedstawiciela ustawowego, o którym mowa w art. 142 § 3,
     nie jest przeszkodą do przeprowadzenia posiedzenia.
 § 4. Stawiennictwo na posiedzenie finansowego organu dochodzenia lub jego
     przedstawiciela, w szczególności tego który wniósł wniosek, jest
     obowiązkowe, jeżeli prezes sądu lub sąd tak zarządzi.
 § 5. W razie oddalenia wniosku o udzielenie zezwolenia na dobrowolne poddanie
     się odpowiedzialności, sąd niezwłocznie zwraca sprawę finansowemu organowi
     dochodzenia. Przepis art. 144 § 3 stosuje się odpowiednio.
                                        
                                    Art. 149.
 § 1. W razie zaskarżenia postanowienia o zezwoleniu na dobrowolne poddanie się
     odpowiedzialności ulega ono uchyleniu lub zmianie w postępowaniu
     odwoławczym tylko wtedy, gdy sąd:
   1) orzekł tytułem kary grzywny kwotę wyższą niż uiszczona przez sprawcę,
   2) orzekł przepadek przedmiotów lub uiszczenie ich równowartości pieniężnej
     w zakresie nieobjętym zgodą sprawcy.
 § 2. Sąd odwoławczy orzeka niezwłocznie w składzie jednoosobowym, chyba że sąd
     pierwszej instancji orzekał w składzie jednego sędziego i dwóch ławników.
                                        
                                    DZIAŁ III
                           Postępowanie przygotowawcze
                                        
                                    Art. 150.
 § 1. Określone w Kodeksie postępowania karnego obowiązki i uprawnienia Policji,
     z wyjątkiem art. 214 § 6 i art. 663, dotyczą także innych organów
     dochodzenia.
 § 2. W razie potrzeby inny niż Policja organ dochodzenia może zwrócić się do
     Policji z wnioskiem o udzielenie pomocy przy dokonaniu czynności
     procesowej.
 § 3. Czynność, o której mowa w art. 75 § 2 Kodeksu postępowania karnego,
     dokonywana jest przez Policję, Straż Graniczną, Urząd Ochrony Państwa lub
     Żandarmerię Wojskową, a gdy dochodzenie prowadzone jest przez finansowy
     organ dochodzenia - przez Policję na żądanie tego organu.
 § 4. Oprócz Policji, czynność, o której mowa w art. 244 § 1 Kodeksu
     postępowania karnego, może być dokonana także przez Straż Graniczną, Urząd
     Ochrony Państwa lub Żandarmerię Wojskową.
                                        
                                    Art. 151.
 § 1. Można odmówić wszczęcia postępowania w sprawie o wykroczenie skarbowe, a
     wszczęte umorzyć także wtedy, gdy w sprawie o ten sam czyn zabroniony
     wyczerpujący zarazem znamiona wykroczenia skarbowego i przestępstwa,
     postępowanie karne w sprawie o przestępstwo zostało już prawomocnie
     zakończone orzeczeniem skazującym.
 § 2. Można odmówić wszczęcia postępowania, a wszczęte umorzyć, jeżeli o ten sam
     czyn zabroniony wyczerpujący zarazem znamiona wykroczenia skarbowego i
     przestępstwa toczy się postępowanie karne w sprawie o przestępstwo ścigane
     z urzędu.
                                        
                                    Art. 152.
W razie ustalenia, że czyn zabroniony, o który toczy się dochodzenie, jest
wykroczeniem skarbowym, postępowanie można ograniczyć do przesłuchania
podejrzanego oraz w razie potrzeby także do czynności w zakresie niezbędnym do
wniesienia aktu oskarżenia.
                                        
                                    Art. 153.
 § 1. Dochodzenie w sprawie o przestępstwo skarbowe powinno być zakończone w
     ciągu 3 miesięcy. W razie niezakończenia dochodzenia w tym terminie
     stosuje się odpowiednio art. 310 § 3 Kodeksu postępowania karnego.
 § 2. W razie niezakończenia dochodzenia w sprawie o wykroczenie skarbowe
     prowadzonego przez organ dochodzenia w ciągu 2 miesięcy, organ nadrzędny
     nad tym organem może przedłużyć dochodzenie na czas oznaczony.
                                        
                                    Art. 154.
Przepisu art. 305 § 3 zdanie drugie Kodeksu postępowania karnego nie stosuje
się, jeżeli w sprawie o wykroczenie skarbowe postanowienie o odmowie wszczęcia
dochodzenia albo jego umorzeniu wydał finansowy organ dochodzenia.
                                        
                                    Art. 155.
 § 1. W razie istnienia podstaw do wniesienia aktu oskarżenia finansowy organ
     dochodzenia sporządza go i wnosi do właściwego sądu oraz popiera go przed
     tym sądem. O wniesieniu aktu oskarżenia w sprawie o przestępstwo skarbowe
     finansowy organ dochodzenia zawiadamia niezwłocznie prokuratora przez
     doręczenie odpisu tego aktu.
 § 2. W sprawie o przestępstwo skarbowe podlegające rozpoznaniu w postępowaniu
     zwyczajnym finansowy organ dochodzenia w ciągu 14 dni od zakończenia
     dochodzenia sporządza akt oskarżenia i przesyła go wraz z aktami
     prokuratorowi, przekazując jednocześnie dowody rzeczowe. Akt oskarżenia
     zatwierdza i wnosi do sądu prokurator. W akcie oskarżenia należy także
     wskazać finansowy organ dochodzenia, któremu przysługują uprawnienia
     oskarżyciela publicznego. Organ ten zawiadamia się niezwłocznie o
     wniesieniu aktu oskarżenia przez doręczenie jego odpisu.
 § 3. Akt oskarżenia zawierać może także wniosek o nałożenie odpowiedzialności
     posiłkowej.
                                        
                                    Art. 156.
 § 1. Prokurator, a także finansowy organ dochodzenia może, za zgodą
     oskarżonego, dołączyć do aktu oskarżenia wniosek o skazanie oskarżonego za
     zarzucane mu przestępstwo skarbowe lub wykroczenie skarbowe, jeżeli
     okoliczności popełnienia czynu zabronionego nie budzą wątpliwości, a
     postawa oskarżonego wskazuje, że cele postępowania zostaną osiągnięte mimo
     nieprzeprowadzenia rozprawy.
 § 2. Wniosek może dotyczyć:
   1) w sprawie o przestępstwo skarbowe - wymierzenia oskarżonemu kary z
     zastosowaniem nadzwyczajnego jej złagodzenia, orzeczenia środka karnego
     wymienionego w art. 22 § 2 pkt 2, 3, 5 lub 6, odstąpienia od wymierzenia
     kary lub warunkowego zawieszenia wykonania kary; przepisu nie stosuje się
     do sprawcy przestępstwa skarbowego popełnionego w warunkach określonych w
     art. 37 § 1 lub w art. 38 § 2,
   2) w sprawie o wykroczenie skarbowe - wymierzenia oskarżonemu kary grzywny
     nieprzekraczającej dziesięciokrotności najniższego miesięcznego
     wynagrodzenia albo orzeczenia środka karnego wymienionego w art. 47 § 2
     pkt 2 lub 3 z odstąpieniem od wymierzenia kary grzywny lub z odstąpieniem
     także od wymierzenia tych środków karnych.
 § 3. Przepisy art. 335 § 2, art. 339 § 1 pkt 3 i art. 343 Kodeksu postępowania
     karnego stosuje się odpowiednio; jeżeli w związku z przestępstwem
     skarbowym lub wykroczeniem skarbowym nastąpiło uszczuplenie lub narażenie
     na uszczuplenie należności publicznoprawnej, sąd może uzależnić
     uwzględnienie wniosku od uiszczenia tej należności w całości w wyznaczonym
     terminie.
 § 4. Nie można uwzględnić wniosku o orzeczenie przepadku przedmiotów, jeżeli
     interwenient temu się sprzeciwi na piśmie lub ustnie do protokołu.
                                        
                                    DZIAŁ IV
                            Postępowanie przed sądem
                                        
                                   Rozdział 17
                  Postępowanie przed sądem pierwszej instancji
                                        
                                    Art. 157.
 § 1. Udział w rozprawie finansowego organu dochodzenia lub jego
     przedstawiciela, w szczególności tego który wniósł akt oskarżenia, jest
     obowiązkowy w postępowaniu uproszczonym. Udział prokuratora w rozprawie
     nie wyłącza obowiązku udziału finansowego organu dochodzenia lub jego
     przedstawiciela w charakterze oskarżyciela publicznego.
 § 2. W sprawach o przestępstwa skarbowe, w których akt oskarżenia wniósł
     prokurator, finansowy organ dochodzenia lub jego przedstawiciel może
     działać obok prokuratora w charakterze oskarżyciela publicznego.
                                        
                                    Art. 158.
 § 1. Niestawiennictwo na rozprawę podmiotu pociągniętego do odpowiedzialności
     posiłkowej, któremu prawidłowo doręczono wezwanie, nie stoi na
     przeszkodzie rozpoznaniu sprawy i wydaniu orzeczenia.
 § 2. Jeżeli jednak podmiot, o którym mowa w § 1, usprawiedliwi swoje
     niestawiennictwo i jednocześnie wniesie o odroczenie rozprawy, nie można
     jej przeprowadzić w czasie nieobecności tego podmiotu.
 § 3. W wypadku, o którym mowa w § 1, stosuje się odpowiednio art. 482 Kodeksu
     postępowania karnego w zakresie rozstrzygnięcia o nałożeniu
     odpowiedzialności posiłkowej.
                                        
                                    Art. 159.
W razie wyłączenia jawności rozprawy głównej także podmiot pociągnięty
do odpowiedzialności posiłkowej oraz interwenient mogą żądać pozostawienia na
sali rozpraw po nie więcej niż dwie osoby.
                                        
                                    Art. 160.
Po swobodnym wypowiedzeniu się osoby przesłuchiwanej na wezwanie
przewodniczącego, stosownie do art. 171 § 1 Kodeksu postępowania karnego, mogą
zadawać jej pytania w następującym porządku: oskarżyciel publiczny,
interwenient, pełnomocnik interwenienta, biegły, podmiot pociągnięty do
odpowiedzialności posiłkowej, pełnomocnik podmiotu pociągniętego do
odpowiedzialności posiłkowej, obrońca, oskarżony, członkowie składu
orzekającego. Przepisy art. 370 § 2 " 4 Kodeksu postępowania karnego stosuje
się.
                                        
                                    Art. 161.
 § 1. Jeżeli w związku z przestępstwem skarbowym lub wykroczeniem skarbowym
     nastąpiło uszczuplenie lub narażenie na uszczuplenie należności
     publicznoprawnej, sąd może uzależnić uwzględnienie wniosku oskarżonego, o
     którym mowa w art. 387 Kodeksu postępowania karnego, od uiszczenia tej
     należności w całości w wyznaczonym terminie; uiszczenie uszczuplonej
     należności publicznoprawnej jest obowiązkowe, jeżeli sprawca popełni takie
     przestępstwo skarbowe w warunkach określonych w art. 37 § 1 pkt 1 i 3 lub
     w art. 38 § 2.
 § 2. Jeżeli w sprawie o przestępstwo skarbowe lub wykroczenie skarbowe
     zgłoszono interwencję, sąd nie może przychylić się do wniosku, o którym
     mowa w art. 387 Kodeksu postępowania karnego, dotyczącego orzeczenia
     przepadku przedmiotów, gdy interwenient temu się sprzeciwi na piśmie lub
     ustnie do protokołu.
                                        
                                    Art. 162.
 § 1. Po zamknięciu przewodu sądowego przewodniczący udziela głosu stronom oraz
     ich przedstawicielom. Zabierają one głos w następującej kolejności:
     oskarżyciel publiczny, interwenient, podmiot pociągnięty do
     odpowiedzialności posiłkowej i oskarżony. Przedstawiciele procesowi stron
     zabierają głos przed stronami, które reprezentują.
 § 2. Jeżeli oskarżyciel publiczny interwenient lub jego pełnomocnik ponownie
     zabierają głos, należy również udzielić głosu podmiotowi pociągniętemu do
     odpowiedzialności posiłkowej, jego pełnomocnikowi, obrońcy i oskarżonemu.
                                        
                                    Art. 163.
Orzeczenie kończące postępowanie powinno w miarę potrzeby zawierać również
rozstrzygnięcie co do odpowiedzialności posiłkowej, roszczeń interwenienta,
ściągnięcia równowartości pieniężnej przepadku przedmiotów, przedmiotów zajętych
na zabezpieczenie jej równowartości lub należności publicznoprawnej uszczuplonej
lub narażonej na uszczuplenie przez przestępstwo skarbowe lub wykroczenie
skarbowe.
                                        
                                    Art. 164.
Jeżeli skazany za wykroczenie skarbowe jest osobą przebywającą jedynie czasowo
na terytorium Rzeczypospolitej Polskiej albo nie ma na tym terytorium stałego
miejsca zamieszkania lub stałego miejscy pobytu, sąd może orzec natychmiastową
wykonalność orzeczenia skazującego na karę grzywny; jednocześnie sąd orzeka
zastępczą karę pozbawienia wolności na wypadek nieuiszczenia orzeczonej kary
grzywny w terminie 3 dni.
                                        
                                   Rozdział 18
            Postępowanie odwoławcze i nadzwyczajne środki zaskarżenia
                                        
                                    Art. 165.
Przepis art. 157 stosuje się odpowiednio również na rozprawie w sądzie
odwoławczym, jeśli finansowy organ dochodzenia wniósł apelację, a także na
posiedzeniu sądu w kwestii wznowienia postępowania, chyba że prezes sądu lub sąd
zarządzi inaczej.
                                        
                                    Art. 166.
Podmiot odpowiedzialny posiłkowo może wnieść apelację z powodu nałożenia
odpowiedzialności posiłkowej, natomiast z powodu skazania oskarżonego - tylko
wtedy, gdy skazanie jest podstawą tej odpowiedzialności.
 
                                    Art. 167.
 § 1. Zażalenie na postanowienie finansowego organu dochodzenia rozpoznaje organ
     nadrzędny, a w wypadkach przewidzianych przez ustawę - prokurator
     sprawujący nadzór nad tym dochodzeniem albo sąd.
 § 2. Zażalenie na postanowienie Żandarmerii Wojskowej rozpoznaje właściwy
     prokurator wojskowy, a w wypadkach przewidzianych przez ustawę " sąd
     wojskowy.
                                        
                                    Art. 168.
 § 1. Kasację na korzyść można wnieść jedynie w razie skazania oskarżonego za
     przestępstwo skarbowe na karę pozbawienia wolności bez warunkowego
     zawieszenia jej wykonania.
 § 2. Kasację na niekorzyść można wnieść jedynie w razie uniewinnienia
     oskarżonego.
 § 3. Ograniczenia przewidziane w § 1 i 2 nie dotyczą kasacji:
   1) wniesionej z powodu uchybień wymienionych w art. 439 Kodeksu postępowania
     karnego oraz
   2) w wypadku określonym w art. 521 Kodeksu postępowania karnego.
   
                                    Art. 169.
Podmiot odpowiedzialny posiłkowo lub interwenient może wnieść kasację przez
pełnomocnika będącego adwokatem lub radcą prawnym.
                                        
                                    Art. 170.
Postępowanie sądowe zakończone prawomocnym orzeczeniem wznawia się w zakresie
rozstrzygnięcia o nałożeniu odpowiedzialności posiłkowej także wtedy, gdy po
wydaniu orzeczenia ujawnią się nowe fakty lub dowody nieznane przedtem sądowi,
wskazujące na to, że niesłusznie nałożono tę odpowiedzialność.
                                        
                                     DZIAŁ V
                              Postępowanie nakazowe
                                        
                                    Art. 171.
 § 1. Orzeczenie nakazu karnego jest niedopuszczalne także wtedy, jeżeli:
   1) stosuje się przepisy o odpowiedzialności posiłkowej,
   2) zgłoszono interwencję co do przedmiotów podlegających przepadkowi, chyba
     że zostanie ona wycofana przez interwenienta do czasu wniesienia aktu
     oskarżenia do sądu.
 § 2. W posiedzeniu dotyczącym orzeczenia nakazu karnego udział finansowego
     organu dochodzenia lub jego przedstawiciela, w szczególności tego który
     wniósł akt oskarżenia, jest obowiązkowy, jeżeli prezes sądu lub sąd tak
     zarządzi.
 § 3. Nieusprawiedliwione niestawiennictwo prawidłowo zawiadomionych o terminie
     stron i ich przedstawicieli procesowych nie tamuje toku posiedzenia, chyba
     że stawiennictwo było obowiązkowe.
                                        
                                    Art. 172.
 § 1. Nakazem karnym można orzec za przestępstwo skarbowe karę grzywny
     przewidzianą w art. 23 § 2 albo karę ograniczenia wolności, a za
     wykroczenie skarbowe - karę grzywny przewidzianą w art. 48 § 3.
 § 2. Obok kary określonej w § 1 można, w wypadkach przewidzianych w kodeksie,
     orzec przepadek przedmiotów oraz ściągnięcie równowartości pieniężnej
     przepadku przedmiotów.
 § 3. Sąd może poprzestać na orzeczeniu środków karnych, o których mowa w § 2,
     jeżeli zachodzą warunki orzeczenia tylko tych środków.
                                        
                                    DZIAŁ VI
                     Postępowanie w stosunku do nieobecnych
                                        
                                   Rozdział 19
                                   Przesłanki
                                        
                                    Art. 173.
 § 1. Przeciwko sprawcy przestępstwa skarbowego lub wykroczenia skarbowego
     przebywającemu stale za granicą albo gdy nie można ustalić jego miejsca
     zamieszkania lub pobytu w kraju, postępowanie toczyć się może podczas jego
     nieobecności.
 § 2. Przepisu § 1 nie stosuje się, jeżeli:
   1) wina sprawcy lub okoliczności popełnienia czynu zabronionego budzą
     wątpliwości,
   2) oskarżony ukrył się po wniesieniu do sądu aktu oskarżenia, a także
     wówczas, gdy w toku postępowania przed sądem ustalono jego miejsce
     zamieszkania lub pobytu w kraju.
 § 3. Przepisy § 1 i 2 stosuje się odpowiednio do podmiotu pociągniętego do
     odpowiedzialności posiłkowej.
                                        
                                   Rozdział 20
                              Przebieg postępowania
                                        
                                    Art. 174.
Postępowanie toczy się na zasadach ogólnych, przy czym nie stosuje się
przepisów, których nie można wykonać z powodu nieobecności oskarżonego albo
podmiotu pociągniętego do odpowiedzialności posiłkowej.
                                        
                                    Art. 175.
 § 1. O zastosowaniu postępowania w stosunku do nieobecnych organ prowadzący
     postępowanie wydaje postanowienie. W postępowaniu przygotowawczym
     w sprawach o przestępstwa skarbowe postanowienie to wymaga zatwierdzenia
     przez prokuratora.
 § 2. W postępowaniu w stosunku do nieobecnych nie stosuje się art. 313 § 1
     Kodeksu postępowania karnego w części dotyczącej ogłoszenia postanowienia
     oraz przesłuchania podejrzanego.
                                        
                                    Art. 176.
 § 1. Prezes sądu właściwego do rozpoznania sprawy wyznacza nieobecnemu
     oskarżonemu obrońcę z urzędu. Udział obrońcy jest obowiązkowy także w
     postępowaniu odwoławczym.
 § 2. Przepis § 1 stosuje się odpowiednio do podmiotu pociągniętego do
     odpowiedzialności posiłkowej, gdy nie ma on pełnomocnika. Wyznaczenie
     adwokata lub radcy prawnego dla nieobecnego podmiotu pociągniętego do
     odpowiedzialności posiłkowej jest równoznaczne z udzieleniem
     pełnomocnictwa.
                                        
                                    Art. 177.
W razie osobistego zgłoszenia się skazanego do rozporządzenia sądu lub ujęcia
skazanego doręcza mu się odpis prawomocnego wyroku. Na wniosek skazanego złożony
na piśmie w zawitym terminie 14 dni od daty doręczenia sąd, którego wyrok się
uprawomocnił, wyznacza niezwłocznie rozprawę, a wydany w tej instancji wyrok
traci moc z chwilą stawienia się skazanego na rozprawie.
                                        
                                    TYTUŁ III
                Postępowanie wykonawcze w sprawach o przestępstwa
                         skarbowe i wykroczenia skarbowe
                                        
                                     DZIAŁ I
                                  Część ogólna
                                        
                                   Rozdział 21
                              Zakres obowiązywania
                                        
                                    Art. 178.
 § 1. Do wykonywania orzeczeń w sprawach o przestępstwa skarbowe i wykroczenia
     skarbowe stosuje się odpowiednio przepisy Kodeksu karnego wykonawczego,
     jeżeli przepisy niniejszego kodeksu nie stanowią inaczej.
 § 2. W postępowaniu wykonawczym w sprawach o przestępstwa skarbowe i
     wykroczenia skarbowe przez wyrażenie "prokurator" użyte w przepisach
     Kodeksu karnego wykonawczego rozumie się także "finansowy organ
     dochodzenia".
                                        
                                   Rozdział 22
                                  Postępowanie
                                        
                                    Art. 179.
 § 1. Organem postępowania wykonawczego w zakresie wykonywania orzeczeń w
     sprawach o przestępstwa skarbowe i wykroczenia skarbowe jest także urząd
     celny lub organ inspekcji celnej. Do decyzji tych organów stosuje się
     odpowiednio art. 7 Kodeksu karnego wykonawczego.
 § 2. Organem wykonującym zabezpieczenie majątkowe jest urząd skarbowy,
     chyba że kodeks stanowi inaczej.
 § 3. Zabezpieczenia majątkowego na towarach, wartościach dewizowych lub
     krajowych środkach płatniczych podlegających kontroli celnej lub kontroli
     dewizowej wykonywanej przez urząd celny lub organ inspekcji celnej lub
     będących w dyspozycji urzędu celnego lub organu inspekcji celnej, dokonują
     te organy.
 § 4. Jeżeli zabezpieczenia majątkowego dokonał uprzednio urząd celny lub organ
     inspekcji celnej, sąd kieruje orzeczenie do tych organów w celu wykonania
     w tej części; przepisu nie stosuje się w razie jednoczesnego orzeczenia
     przepadku osiągniętych korzyści majątkowych.
 § 5. W razie orzeczenia przepadku osiągniętych korzyści majątkowych, organ
     egzekucyjny określony w art. 25 Kodeksu karnego wykonawczego prowadzi
     również egzekucję orzeczonej równocześnie kary grzywny lub ściągnięcia
     równowartości pieniężnej przepadku przedmiotów, jeżeli dokonał uprzednio
     ich zabezpieczenia.
                                        
                                    Art. 180.
 § 1. Do egzekucji ściągnięcia równowartości pieniężnej przepadku przedmiotów
     przestępstwa skarbowego lub wykroczenia skarbowego lub innych należności,
     których ściągnięcie orzeczono w postępowaniu przewidzianym w kodeksie,
     stosuje się odpowiednio art. 25 § 1 Kodeksu karnego wykonawczego.
 § 2. Do zabezpieczenia należności publicznoprawnej uszczuplonej lub narażonej
     na uszczuplenie, ściągnięcia równowartości pieniężnej przepadku
     przedmiotów przestępstwa skarbowego lub wykroczenia skarbowego stosuje się
     odpowiednio art. 25 § 2 Kodeksu karnego wykonawczego.
 § 3. Interwenient roszczący sobie prawo do przedmiotów objętych zabezpieczeniem
     lub egzekucją przepadku przedmiotów może dochodzić swych roszczeń tylko w
     trybie określonym w art. 119.
 
                                    Art. 181.
 § 1. W wypadkach określonych w art. 8 § 1 w razie niejednoczesnego skazania
     przez sądy na kary, środki karne lub inne środki, sąd, który ostatni wydał
     orzeczenie w pierwszej instancji, na wniosek skazanego rozstrzyga
     postanowieniem, która kara jako najsurowsza, podlega wykonaniu. Wniosek o
     rozstrzygnięcie tej kwestii może złożyć również organ dochodzenia. Na
     postanowienie służy zażalenie organowi dochodzenia i skazanemu.
 § 2. Przepis § 1 stosuje się odpowiednio w razie niejednoczesnego skazania
     przez organy orzekające na karę grzywny za wykroczenie skarbowe i na karę
     grzywny za wykroczenie.
 § 3. W wypadku określonym w art. 8 § 2 stosuje się odpowiednio przepisy Kodeksu
     postępowania karnego dotyczące wyroku łącznego.
 § 4. W razie uprzedniego wykonania kary łagodniejszej lub środka karnego w
     całości lub w części zalicza się je na poczet kary najsurowszej
     podlegającej wykonaniu, uwzględniając różnice zachodzące między tymi
     karami lub środkami karnymi.
                                        
                                    DZIAŁ II
                                Część szczególna
                                        
                                   Rozdział 23
                                 Wykonywanie kar
                                        
                                    Art. 182.
Jeżeli kara grzywny wymierzona za przestępstwo skarbowe została uiszczona lub
ściągnięta w drodze egzekucji tylko w części i zostanie stwierdzone,
że spowodowane to jest tym, że okoliczności wymagane dla ustalenia stawki
dziennej uległy istotnej zmianie, sąd dla nieuiszczonej jeszcze w części kary
grzywny określa na nowo wysokość stawki dziennej, kierując się wskazaniami
określonymi w art. 23 § 3, chyba że skazany wykaże, iż nastąpiło to z przyczyn
od niego niezależnych.
                                        
                                    Art. 183.
Odroczenie uiszczenia wymierzonej kary grzywny lub rozłożenia jej na raty sąd
może uzależnić od zabezpieczenia jej na majątku skazanego za przestępstwo
skarbowe lub podmiotu odpowiedzialnego posiłkowo.
                                        
                                    Art. 184.
 § 1. Podmiot odpowiedzialny posiłkowo uiszcza wymierzoną karę grzywnę,
     jeżeli skazany nie zapłaci jej w terminie i zostanie stwierdzone, że nie
     można jej ściągnąć w drodze egzekucji.
 § 2. Jeżeli wymierzona kara grzywny została uiszczona lub ściągnięta od
     skazanego w drodze egzekucji tylko w części, odpowiedzialność posiłkową
     zmniejsza się w sposób odpowiadający stosunkowi kwoty zapłaconej do
     wysokości orzeczonej kary.
 § 3. Jeżeli wymierzona kara grzywny została uiszczona lub ściągnięta od
     podmiotu odpowiedzialnego posiłkowo tylko w części, sąd może zamienić tę
     karę, po uprzednim wyrażeniu zgody przez skazanego, na pracę społecznie
     użyteczną, a jeżeli skazany nie podejmie tej pracy, sąd orzeka wykonanie
     zastępczej kary pozbawienia wolności.
 § 4. W stosunku do podmiotu odpowiedzialnego posiłkowo nie stosuje się
     wykonania pracy społecznie użytecznej ani zastępczej kary pozbawienia
     wolności.
 § 5. Postępowania wykonawczego nie umarza się w razie śmierci sprawcy skazanego
     za przestępstwo skarbowe po uprawomocnieniu się orzeczenia o nałożeniu
     odpowiedzialności posiłkowej.
                                        
                                    Art. 185.
 § 1. Jeżeli ukarany za wykroczenie skarbowe nie uiści grzywny w terminie, a nie
     można jej ściągnąć w drodze egzekucji, sąd po uprzednim wyrażeniu zgody
     przez ukaranego może zamienić karę grzywny na pracę społecznie użyteczną,
     określając jej rodzaj i czas trwania. Praca społecznie użyteczna trwa
     najkrócej 7 dni, najdłużej - 2 miesiące; określa się ją w dniach i
     miesiącach.
 § 2. Praca społecznie użyteczna polega na wykonywaniu nieodpłatnej,
     kontrolowanej pracy na cele społeczne, wskazanej przez sąd, w odpowiednim
     zakładzie pracy, placówce służby zdrowia, opieki społecznej, organizacji
     lub instytucji niosącej pomoc charytatywną lub na rzecz społeczności
     lokalnej, w wymiarze od 5 do 10 godzin w stosunku tygodniowym.
                                        
                                    Art. 186.
 § 1. Jeżeli ukarany za wykroczenie skarbowe, mimo możliwości, nie uiści grzywny
     w terminie, ani też nie podejmie zastępczej formy jej wykonania określonej
     w art. 180 i zostanie stwierdzone, że nie można jej ściągnąć w drodze
     egzekucji, sąd orzeka wykonanie zastępczej kary pozbawienia wolności.
 § 2. Zastępczą karę pozbawienia wolności można orzec w razie nieściągalności
     grzywny wymierzonej w kwocie przekraczającej jedną dwudziestą górnej
     granicy ustawowego jej zagrożenia. Dzień pozbawienia wolności równoważny
     jest karze grzywny wynoszącej od jednej pięćsetnej do jednej
     pięćdziesiątej górnej granicy ustawowego zagrożenia karą grzywny.
 § 3. Wymiar zastępczej kary pozbawienia wolności nie może przekroczyć 30 dni;
     wymierza się ją w dniach.
 § 4. Nie można wymierzyć zastępczej kary pozbawienia wolności, jeżeli
     właściwości lub warunki osobiste ukaranego uniemożliwiają jej odbycie.
 § 5. Sąd może warunkowo zawiesić wykonanie zastępczej kary pozbawienia
     wolności. W takim wypadku stosuje się odpowiednio przepisy Kodeksu
     wykroczeń dotyczące warunkowego zawieszenia wykonania kary.
                                        
                                    Art. 187.
 § 1. Kary grzywny wymierzone w sprawach o wykroczenia skarbowe, niezależnie od
     trybu w jakim je wymierzono, przypadają Skarbowi Państwa.
 § 2. Wykonanie prawomocnych mandatów karnych, o których mowa w art. 138 § 1 pkt
     2, następuje w trybie przepisów ustawy z dnia 17 czerwca 1966 r. o
     postępowaniu egzekucyjnym w administracji (Dz.U. z 1991 r. Nr 36, poz.
     161, z 1992 r. Nr 20, poz. 78, z 1993 r. Nr 28, poz. 127, z 1995 r. Nr 85,
     poz. 426, z 1996 r. Nr 43, poz. 189 i Nr 146, poz. 680, z 1997 r. Nr 137,
     poz. 926, Nr 141, poz. 943 i 944 oraz z 1998 r. Nr 162, poz. 1126).
                                        
                                    Art. 188.
W razie skazania sprawcy na karę ograniczenia wolności za przestępstwo skarbowe,
w związku z którym nastąpiło uszczuplenie lub narażenie na uszczuplenie
należności publicznoprawnej, uchylaniem się skazanego od odbywania kary
ograniczenia wolności jest również nieuiszczenie tej należności w wyznaczonym
terminie.
                                        
                                   Rozdział 24
                           Wykonywanie środków karnych
                                        
                                    Art. 189.
Do wykonania orzeczenia w części dotyczącej ściągnięcia równowartości pieniężnej
przepadku przedmiotów stosuje się odpowiednio art. 27, 45 oraz 49-51 Kodeksu
karnego wykonawczego.
                                        
                                    Art. 190.
Sąd nie może w okresie próby ustanawiać, rozszerzać lub zmieniać obowiązku
uiszczenia należności publicznoprawnej, o którym mowa w art. 41 § 2 lub 4 albo
od jego wykonania zwolnić.
                                        
                                    Art. 191.
Po upływie połowy okresu, na który orzeczono środki karne wymienione w art. 22
§ 2 pkt 5 i 7, nie wcześniej jednak niż po roku, sąd może uznać je za wykonane,
jeżeli skazany przestrzegał porządku prawnego.
