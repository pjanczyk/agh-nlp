



Dz.U. z 2003 r. Nr 223, poz. 2217
                                        
                                        
 
 
 
                                        
                                   U S T A W A 
                           z dnia 28 listopada 2003 r.
                                        
                              o służbie zastępczej
                                        
                                        
                                   Rozdział 1
                                 Przepisy ogólne
                                        
                                     Art. 1.
Ustawa określa zasady przeznaczania do służby zastępczej, kierowania do jej
odbycia oraz odbywania służby zastępczej przez podlegających obowiązkowi służby
wojskowej, którym przekonania religijne lub wyznawane zasady moralne nie
pozwalają na pełnienie tej służby.
                                     Art. 2.
1. Odbywanie służby zastępczej uznaje się za spełnianie powszechnego obowiązku
  obrony Rzeczypospolitej Polskiej w zakresie służby wojskowej.
2. Służba zastępcza polega na wykonywaniu prac na rzecz ochrony środowiska,
  ochrony przeciwpożarowej, ochrony zdrowia, pomocy społecznej, opieki nad
  osobami niepełnosprawnymi albo bezdomnymi oraz na rzecz administracji
  publicznej i  wymiaru sprawiedliwości.
3. Służbę zastępczą odbywa się w państwowych i samorządowych jednostkach
  organizacyjnych, publicznych zakładach opieki zdrowotnej oraz w organizacjach
  pożytku publicznego, zwanych dalej "podmiotami".
4. Skierowanie do odbycia służby zastępczej w organizacji pożytku publicznego,
  którą jest jednostka organizacyjna kościoła lub związku wyznaniowego mająca
  osobowość prawną następuje wyłącznie za zgodą poborowego.
                                     Art. 3.
Służba zastępcza trwa 18 miesięcy, a dla absolwentów szkół wyższych - 6
miesięcy.
                                     Art. 4.
1. Zadania określone w ustawie są zadaniami zleconymi z zakresu administracji
  rządowej. Zadania wykonuje marszałek województwa.
2. Marszałkowie województw kontrolują podmioty w zakresie przebiegu służby
  zastępczej odbywanej przez poborowych.
3. Marszałkowie województw informują ministra właściwego do spraw pracy o
  realizacji zadań związanych ze służbą zastępczą, określonych w ustawie.
4. Rada Ministrów określi, w drodze rozporządzenia, zakres, terminy i sposób
  przekazywania informacji, o których mowa w ust. 3, przez marszałków
  województw ministrowi właściwemu do spraw pracy oraz wzory formularzy tych
  informacji niezbędnych do ustalania i aktualizowania liczby poborowych i
  podmiotów na obszarze województwa, uwzględniając konieczność zapewnienia
  weryfikacji przekazywanych informacji, zarówno w kwestiach stanu faktycznego
  i prawnego związanego z poborowymi podlegającymi obowiązkowi służby
  zastępczej i podmiotami, jak i w kwestiach finansowania służby zastępczej.
                                     Art. 5.
1. Czynności przewidziane w ustawie dla wojskowego komendanta uzupełnień
  wykonuje wojskowy komendant uzupełnień właściwy ze względu na miejsce pobytu
  stałego poborowego przeznaczonego do odbycia służby zastępczej.
2. Jeżeli poborowy przeznaczony do odbycia służby zastępczej jest zameldowany
  na pobyt czasowy trwający ponad 2 miesiące, czynności, o których mowa w ust.
  1, wykonuje wojskowy komendant uzupełnień właściwy ze względu na miejsce
  pobytu czasowego tego poborowego.
                                     Art. 6.
1. Do postępowania w sprawach określonych w ustawie stosuje się przepisy ustawy
  z dnia 14 czerwca 1960 r. - Kodeks postępowania administracyjnego (Dz.U. z
  2000 r. Nr 98, poz. 1071, z 2001 r. Nr 49, poz. 509, z 2002 r. Nr 113, poz.
  984 i Nr 169, poz. 1387 oraz z 2003 r. Nr 130, poz. 1188 i Nr 170, poz.
  1660), o ile ustawa nie stanowi inaczej.
2. Od wydanych decyzji przysługuje skarga do sądu administracyjnego na zasadach
  i w trybie określonych w ustawie z dnia 30 sierpnia 2002 r. - Prawo o
  postępowaniu przed sądami administracyjnymi (Dz. U. Nr 153, poz. 1270).
                                        
                                   Rozdział 2
                                     Podmiot
                                        
                                     Art. 7.
1. Podmiot składa do ministra właściwego do spraw pracy udokumentowany wniosek
  o wyrażenie zgody na odbywanie u niego służby zastępczej.
2. Minister właściwy do spraw pracy, w drodze decyzji administracyjnej,
  rozstrzyga o sposobie załatwienia wniosku, o którym mowa w ust. 1.
3. Minister właściwy do spraw pracy zawiadamia właściwego marszałka województwa
  o wydanej decyzji.
4. Podmiot jest obowiązany informować ministra właściwego do spraw pracy o
  każdej zmianie stanu faktycznego lub prawnego, mającej wpływ na odbywanie u
  niego służby zastępczej.
5. Minister właściwy do spraw pracy prowadzi wykaz podmiotów, które uzyskały
  zgodę na odbywanie u nich służby zastępczej przez poborowych.
6. Minister właściwy do spraw pracy, w drodze decyzji administracyjnej, cofa
  zgodę udzieloną podmiotowi na odbywanie u niego służby zastępczej, jeżeli
  podmiot:
   1) zaprzestał wykonywania prac na rzecz ochrony środowiska, ochrony
     przeciwpożarowej, administracji publicznej, ochrony zdrowia, pomocy
     społecznej, wymiaru sprawiedliwości, opieki nad osobami niepełnosprawnymi
     albo bezdomnymi;
   2) przestał być państwową albo samorządową jednostką organizacyjną,
     publicznym zakładem opieki zdrowotnej lub organizacją pożytku publicznego.
7. Minister właściwy do spraw pracy określi, w drodze rozporządzenia, wzór
  wniosku, o którym mowa w ust. 1, oraz dokumenty, jakie mają być dołączone do
  tego wniosku. Wniosek oraz dołączone dokumenty powinny umożliwić uzyskanie
  niezbędnych informacji o statusie prawnym podmiotu, dotychczasowej
  działalności prowadzonej przez podmiot oraz dokonanie oceny, czy prowadzona
  przez podmiot działalność pozwala na skierowanie do niego poborowego celem
  odbycia służby zastępczej.
                                     Art. 8.
1. Podmiot ujęty w wykazie, o którym mowa w art. 7 ust. 5, może wystąpić do
  marszałka województwa z ofertą przyjęcia konkretnej liczby poborowych na
  określone stanowiska pracy.
2. Marszałek województwa zawiera z podmiotem umowę o wykonywanie pracy przez
  poborowego.
3. Minister właściwy do spraw pracy określi, w drodze rozporządzenia, wzór
  umowy o wykonywanie pracy przez poborowego, która powinna w szczególności
  wskazywać miejsce i stanowisko pracy poborowego oraz przyczyny rozwiązania
  umowy.
                                     Art. 9.
Podmiot jest obowiązany zapewnić poborowemu:
   1) bezpłatne zakwaterowanie, jeżeli czas dojazdu najtańszym środkiem
     publicznego transportu zbiorowego kolejowego lub autobusowego przewidziany
     w rozkładzie jazdy, łącznie z przesiadkami, przekracza w obie strony 2
     godziny, licząc od stacji (przystanku) najbliższej miejsca odbywania
     służby zastępczej przez poborowego do stacji (przystanku) najbliższej
     miejsca pobytu; do czasu tego nie wlicza się dojazdu do i od stacji
     (przystanku) w obrębie miejscowości, z której poborowy dojeżdża, oraz
     miejscowości, gdzie poborowy odbywa służbę zastępczą;
   2) odzież i obuwie robocze oraz środki ochrony indywidualnej, dostarczane na
     zasadach określonych przepisami działu X ustawy z dnia 26 czerwca 1974 r.
     - Kodeks pracy (Dz.U. z 1998 r. Nr 21, poz. 94, z poźn. zm.)[1];
   3) możliwość korzystania z urządzeń socjalnych, na zasadach określonych dla
     pracowników zatrudnionych przez ten podmiot;
   4) posiłki profilaktyczne i napoje, przyznawane na zasadach określonych
     przepisami wydanymi na podstawie art. 232 ustawy z dnia 26 czerwca 1974 r.
     - Kodeks pracy, oraz inne posiłki, jeżeli poborowy odbywa służbę na
     stanowisku pracy, na którym pracownikom danego podmiotu przysługują takie
     posiłki;
   5) bilety na codzienny dojazd z miejsca pobytu stałego albo czasowego do
     miejsca pełnienia służby i z powrotem, z wyjątkiem przypadków, gdy
     bezpłatny przejazd zapewnia podmiot we własnym zakresie;
   6) przejazd najtańszym środkiem publicznego transportu zbiorowego kolejowego
     lub autobusowego po zakończeniu odbywania służby zastępczej do miejsca
     jego pobytu stałego albo czasowego trwającego ponad 2 miesiące.
                                   Rozdział 3
                       Przeznaczanie do służby zastępczej
                                        
                                    Art. 10.
1. Orzeczenie o przeznaczeniu do służby zastępczej wydaje komisja wojewódzka do
  spraw służby zastępczej, zwana dalej "komisją wojewódzką".
2. Komisję wojewódzką powołuje i odwołuje marszałek województwa. W skład
  komisji wojewódzkiej wchodzi przewodniczący komisji wojewódzkiej oraz
  członkowie komisji wojewódzkiej, w liczbie 5 osób.
3. Orzeczenia komisji wojewódzkiej zapadają w obecności co najmniej 3 osób z
  jej składu.
                                    Art. 11.
1. Poborowy, który został, na podstawie przepisów ustawy z dnia 21 listopada
  1967 r. o powszechnym obowiązku obrony Rzeczypospolitej Polskiej (Dz. U. z
  2002 r. Nr 21, poz. 205, z późn. zm.)[2], przeznaczony do odbycia zasadniczej
  służby wojskowej albo przeszkolenia wojskowego może złożyć wniosek o przezna
  czenie go do służby zastępczej.
2. Wniosek, o którym mowa w ust. 1, powinien w szczególności zawierać:
   1) oświadczenie o wyznawanych przekonaniach religijnych;
   2) wskazanie w wyznawanej doktrynie religijnej podstawy wyłączającej
     możliwość odbywania służby wojskowej oraz wykazać rzeczywiste związki z
     wyznawaną doktryną religijną lub wskazać wyznawane zasady moralne, które
     pozostają w sprzeczności z obowiązkami żołnierza odbywającego służbę
     wojskową.
3. Poborowy, który złożył wniosek o przeznaczenie do służby zastępczej, do
  czasu
  ostatecznego rozstrzygnięcia tego wniosku nie może być powołany do służby
  wojskowej.
4. Poborowy, którego wniosek o przeznaczenie do służby zastępczej został
  rozstrzygnięty negatywnie ostatecznym orzeczeniem, może wystąpić z kolejnym
  wnioskiem w tej sprawie nie wcześniej niż po upływie 6 miesięcy od dnia
  uprawomocnienia się tego orzeczenia. Wniosek skierowany do komisji
  wojewódzkiej przed
  upływem tego terminu nie podlega rozpoznaniu.
                                        
                                    Art. 12.
1. Wniosek o przeznaczenie do służby zastępczej poborowy składa na piśmie do
  właściwej komisji wojewódzkiej, za pośrednictwem wojskowego komendanta
  uzupełnień, najpóźniej w dniu doręczenia mu karty powołania do odbycia służby
  wojskowej.
2. Wojskowy komendant uzupełnień przesyła wniosek, o którym mowa w ust. 1,
  komisji wojewódzkiej w terminie 3 dni od dnia jego złożenia przez poborowego.
3. Komisja wojewódzka wydaje orzeczenie w terminie 30 dni od dnia złożenia
  wniosku, o którym mowa w ust. 1.
                                    Art. 13.
1. Poborowemu i wojskowemu komendantowi uzupełnień w terminie 14 dni od dnia
  otrzymania orzeczenia komisji wojewódzkiej przysługuje odwołanie do komisji
  do spraw służby zastępczej, zwanej dalej "komisją".
2. Komisję powołuje i odwołuje minister właściwy do spraw pracy. W skład
  komisji wchodzi przewodniczący komisji oraz członkowie komisji, w liczbie 5
  osób.
3. Orzeczenia komisji zapadają w obecności co najmniej 3 osób z jej składu.
                                        
                                    Art. 14.
1. W skład komisji wojewódzkiej wchodzą osoby:
   1) posiadające wykształcenie wyższe;
   2) niekarane sądownie;
   3) przeciwko którym nie jest prowadzone postępowanie karne.
2. Co najmniej 2 osoby ze składu komisji wojewódzkiej muszą wykazać się
  dokumentami potwierdzającymi posiadanie wiedzy w zakresie religioznawstwa lub
  etyki.
3. Przewodniczącym komisji wojewódzkiej może zostać osoba spełniająca warunki
  określone w ust. 1 i mogąca się wykazać co najmniej roczną praktyką w
  kierowaniu zespołami ludzkimi.
4. Przepisy ust. 1-3 stosuje się do osób wchodzących w skład komisji.
5. Rada Ministrów określi, w drodze rozporządzenia, tryb działania komisji
  wojewódzkiej i komisji, sposób dokumentowania działalności komisji
  wojewódzkiej i komisji, a także wzory orzeczeń w sprawach przeznaczenia do
  służby zastępczej, uwzględniając konieczność zapewnienia szybkiego
  i sprawnego postępowania w sprawie, konieczność wykorzystania istniejących
  struktur etatowych wojewódzkich urzędów pracy oraz takiego utrwalania
  czynności dokonywanych przez komisję wojewódzką i komisję, które umożliwi
  wykorzystanie dokumentacji w postępowaniu odwoławczym.
                                        
                                    Art. 15.
1. Za udział w pracach komisji wojewódzkiej i komisji przysługuje
  wynagrodzenie.
2. Wynagrodzenie, o którym mowa w ust. 1, nie przysługuje pracownikom
  wojewódzkich urzędów pracy, którzy wykonują czynności w komisji wojewódzkiej
  w ramach swoich obowiązków wynikających ze stosunku pracy.
3. Rada Ministrów określi, w drodze rozporządzenia, sposób ustalania
  wynagrodzenia, o którym mowa w ust. 1, osób wchodzących w skład komisji
  wojewódzkiej i komisji, a także sposób ustalania wysokości i warunków wypłaty
  diet i innych należności, jeżeli osoby te zamieszkują poza miejscowościami, w
  których działają te komisje, uwzględniając rzeczywisty wkład pracy i czas
  pracy tych osób.
                                        
                                    Art. 16.
1. Wniosek poborowego o przeznaczenie do służby zastępczej rozpatruje komisja
  wojewódzka w obecności poborowego, w terminie i w miejscu określonych przez
  przewodniczącego komisji wojewódzkiej.
2. Jeżeli poborowy nie stawi się bez usprawiedliwionej przyczyny na posiedzenie
  komisji wojewódzkiej oraz nie zawiadomi jej w terminie 7 dni od dnia,
  w którym miał być rozpatrzony wniosek, o przyczynie nieobecności, rozpoznanie
  wniosku poborowego o przeznaczenie do służby zastępczej następuje na kolejnym
  posiedzeniu komisji wojewódzkiej zwołanym nie później niż w terminie 30 dni
  od dnia, w którym był wyznaczony pierwszy termin rozpatrzenia tego wniosku.
3. W przypadku, o którym mowa w ust. 2, komisja wojewódzka rozpoznaje wniosek
  poborowego również przy braku jego obecności.
4. Orzeczenie komisji wojewódzkiej wraz z uzasadnieniem doręcza się poborowemu
  i wojskowemu komendantowi uzupełnień.
                                        
                                    Art. 17.
1. Marszałek województwa zwraca poborowemu, na jego wniosek, koszty przejazdu
  najtańszym środkiem publicznego transportu zbiorowego kolejowego lub
  autobusowego do siedziby komisji wojewódzkiej albo siedziby komisji i powrotu
  do miejsca pobytu stałego albo pobytu czasowego trwającego ponad 2 miesiące.
  Koszty te zwraca się na podstawie udokumentowanego oświadczenia osoby
  wezwanej, według zasad określonych w przepisach o należnościach świadków,
  biegłych i stron w postępowaniu sądowym.
2. Marszałek województwa wypłaca poborowemu, który nie otrzymał od pracodawcy
  wynagrodzenia za czas opuszczony z powodu wezwania na posiedzenie komisji
  wojewódzkiej albo posiedzenie komisji, na wniosek poborowego, zryczałtowaną
  rekompensatę za utracone zarobki, za każdy dzień w wysokości 1/30 minimalnego
  wynagrodzenia za pracę obowiązującego w grudniu roku poprzedniego, ustalanego
  na podstawie przepisów ustawy z dnia 10 października 2002 r. o minimalnym
  wynagrodzeniu za pracę (Dz.U. Nr 200, poz. 1679).
3. Przepisy ust. 1 i 2 stosuje się również w przypadku wezwania poborowego
  przez marszałka województwa w sprawach związanych ze służbą zastępczą.
                                        
                                   Rozdział 4
               Kierowanie poborowego do odbycia służby zastępczej
                                        
                                    Art. 18.
1. Marszałek województwa:
   1) wydaje poborowemu kartę skierowania do odbycia służby zastępczej, zwaną
     dalej "kartą skierowania";
   2) kieruje poborowego do odbycia służby zastępczej w miarę możliwości do
     podmiotu mającego siedzibę w pobliżu jego miejsca pobytu stałego albo
     czasowego trwającego ponad 2 miesiące.
2. Marszałek województwa o skierowaniu poborowego do podmiotu zawiadamia
  pisemnie wojskowego komendanta uzupełnień i podmiot.
3. Dniem skierowania poborowego do odbycia służby zastępczej określonym w
  karcie skierowania jest dzień stawienia się poborowego do tej służby.
4. Minister właściwy do spraw pracy określi, w drodze rozporządzenia, wzór
  karty skierowania. Karta skierowania powinna zawierać określenie terminu i
  miejsca stawienia się poborowego do odbycia służby zastępczej, a także
  pouczenie o skutkach uchylania się od obowiązku odbycia tej służby, o
  postępowaniu w przypadku utraty karty skierowania oraz o postępowaniu w razie
  niemożności stawienia się poborowego do służby z przyczyn zdrowotnych.
                                    Art. 19.
Marszałek województwa zapewnia poborowemu skierowanemu do odbycia służby
zastępczej bezpłatny przejazd najtańszym środkiem publicznego transportu
zbiorowego kolejowego lub autobusowego z miejsca jego pobytu stałego albo
czasowego trwającego ponad 2 miesiące do miejscowości, w której ma odbywać tę
służbę.
                                    Art. 20.
1. Poborowy jest obowiązany stawić się do odbycia służby zastępczej w terminie
  i w miejscu określonych w karcie skierowania.
2. Podmiot, do którego został skierowany poborowy w celu odbycia służby
  zastępczej, jest obowiązany przyjąć go i zapewnić mu warunki wykonywania
  pracy określonej w umowie.
3. Niestawienie się poborowego do odbycia służby zastępczej jest
  usprawiedliwione w przypadku choroby stwierdzonej zaświadczeniem lekarskim.
4. O niemożności stawienia się do odbycia służby zastępczej poborowy zawiadamia
  podmiot w terminie 3 dni od dnia określonego w karcie skierowania.
5. Poborowy po ustaniu przyczyny, o której mowa ust. 3, jest obowiązany
  niezwłocznie zgłosić się do podmiotu i przedstawić zaświadczenie lekarskie
  usprawiedliwiające przyczynę niestawienia się do odbycia służby zastępczej.
6. W razie niestawienia się poborowego do odbycia służby zastępczej i
  niezawiadomienia o przyczynie tego niestawienia się, podmiot zawiadamia
  niezwłocznie marszałka województwa, prokuratora rejonowego i wojskowego
  komendanta uzupełnień.
                                    Art. 21.
1. Marszałek województwa, w drodze decyzji administracyjnej, odracza
  poborowemu, na jego wniosek, odbycie służby zastępczej ze względu na:
   1) wybór na posła - na czas pełnienia mandatu;
   2) kandydowanie do Sejmu - na czas trwania kampanii wyborczej;
   3) konieczność sprawowania bezpośredniej opieki nad członkiem rodziny
     wspólnie z nim zamieszkałym, który:
     a) nie ukończył 16 roku życia,
     b) został uznany za stale niezdolnego do pracy w gospodarstwie rolnym na
       podstawie ustawy z dnia 20 grudnia 1990 r. o ubezpieczeniu społecznym
       rolników (Dz.U. z 1998 r. Nr 7, poz. 25, z późn. zm.)[3],
     c) został uznany za całkowicie niezdolnego do pracy oraz samodzielnej
       egzystencji na podstawie ustawy z dnia 17 grudnia 1998 r. o emeryturach
       i rentach z Funduszu Ubezpieczeń Społecznych (Dz.U. Nr 162, poz. 1118, z
       późn. zm.)[4],
     d) został zaliczony do znacznego stopnia niepełnosprawności w rozumieniu
       ustawy z dnia 27 sierpnia 1997 r. o rehabilitacji zawodowej i społecznej
       oraz zatrudnianiu osób niepełnosprawnych (Dz.U. Nr 123, poz. 776, z
       późn. zm.)[5],
     e) ukończył 75 rok życia
    - jeżeli nie ma innego pełnoletniego członka rodziny bliższego lub równego
     stopniem pokrewieństwa obowiązanego do sprawowania tej opieki, albo ze
     względu na obowiązek sprawowania opieki wynikającej z prawomocnego
     orzeczenia sądu - na czas sprawowania tej opieki, z zastrzeżeniem ust. 4;
   4) pobieranie nauki w szkole wyższej, jeżeli jest on studentem, albo
     pobieranie nauki w zakładzie kształcenia nauczycieli - na czas pobierania
     tej nauki, nie dłużej jednak niż do końca roku szkolnego w tym roku
     kalendarzowym, w którym poborowy kończy 27 rok życia;
   5) pobieranie nauki w szkole ponadgimnazjalnej, a do dnia 31 sierpnia 2008
     r. także w szkole ponadpodstawowej - na czas pobierania tej nauki, nie
     dłużej jednak niż do końca roku szkolnego w tym roku kalendarzowym, w
     którym poborowy kończy 23 rok życia.
2. Odroczenia odbycia służby zastępczej ze względu na pobieranie nauki udziela
  się także poborowym będącym alumnami wyższych seminariów duchownych, osobami
  zakonnymi (po profesji czasowej), nowicjuszami w zakonach albo słuchaczami
  szkół duchownych kościołów i związków wyznaniowych mających osobowość prawną
  - na czas pobierania tej nauki.
3. Odroczenia odbycia służby zastępczej można udzielić również ze względu na
ważne sprawy osobiste lub rodzinne poborowego, a w szczególności związane z
  zaistnieniem trudnej sytuacji osobistej lub rodzinnej, które nie stanowią
  podstawy do udzielenia poborowemu odroczenia z tytułu sprawowania
  bezpośredniej opieki nad członkiem rodziny, albo z powodu konieczności
  załatwienia spraw związanych z prowadzeniem przez poborowego
  przedsiębiorstwa, gospodarstwa rolnego albo innej działalności gospodarczej.
  Odroczenia nie udziela się, jeżeli spowodowałoby to nieodbycie służby
  zastępczej.
4. Odroczenia, o którym mowa w ust. 1 pkt 3, udziela się każdorazowo na czas
  określony we wniosku, nie dłuższy jednak niż 12 miesięcy.
5. Odroczenia, o którym mowa w ust. 3, udziela się tylko jeden raz, w wymiarze
  od 3 do 12 miesięcy.
6. Skreślenie z listy studentów lub słuchaczy zakładu kształcenia nauczycieli
  albo wydalenie ze studiów lub zakładu kształcenia nauczycieli powoduje utratę
  udzielonego odroczenia służby zastępczej z tytułu pobierania nauki.
7. Poborowy, któremu udzielono odroczenia, o którym mowa w ust. 1 pkt 4 i 5, po
  zakończeniu roku szkolnego lub akademickiego, nie później jednak niż w
  terminie 14 dni od dnia rozpoczęcia kolejnego roku, przedstawia marszałkowi
  województwa zaświadczenie o ukończeniu poprzedniego albo rozpoczęciu nowego
  roku nauki.
8. Od decyzji marszałka województwa wydanej w sprawie odroczenia odbycia służby
  zastępczej przysługuje poborowemu odwołanie do samorządowego kolegium
  odwoławczego.
                                   Rozdział 5
                           Przebieg służby zastępczej
                                        
                                    Art. 22.
1. Minister właściwy do spraw pracy może zawrzeć porozumienie z ministrem
  właściwym do spraw wewnętrznych w sprawie szkolenia poborowych przeznaczonych
  do odbycia służby zastępczej w zakresie zwalczania klęsk żywiołowych.
2. Szkolenie, o którym mowa w ust. 1, odbywa się w ośrodkach szkoleniowych
  podległych ministrowi właściwemu do spraw wewnętrznych przez okres 6 tygodni
  przed dniem skierowania poborowego do odbycia służby zastępczej.
3.  Okres szkolenia, o którym mowa w ust. 2, zalicza się do czasu trwania
  służby zastępczej.
                                    Art. 23.
1. Poborowy odbywający służbę zastępczą nie pozostaje w stosunku pracy z
  podmiotem, do którego został skierowany w celu odbycia tej służby.
2. Dniem rozpoczęcia odbywania służby zastępczej przez poborowego jest dzień, w
  którym stawił się on do odbycia tej służby.
3. Podmiot, do którego stawił się poborowy w celu odbycia służby zastępczej:
   1) zawiadamia o tym fakcie marszałka województwa oraz wojskowego komendanta
     uzupełnień w terminie 3 dni od dnia stawienia się poborowego;
   2) zaznajamia poborowego z obowiązującym regulaminem pracy i z przepisami
     dotyczącymi odbywania służby zastępczej;
   3) powierza poborowemu wykonywanie pracy po uprzednim przeszkoleniu go w
     zakresie bezpieczeństwa i higieny pracy oraz przepisów przeciwpożarowych,
     a także po uzyskaniu pozytywnych wyników wstępnych badań lekarskich.
   
                                    Art. 24.
1. Do poborowych odbywających służbę zastępczą stosuje się odpowiednio przepisy
  ustawy z dnia 26 czerwca 1974 r. - Kodeks pracy o: obowiązkach pracodawcy,
  obowiązkach pracownika, nagrodach i wyróżnieniach, karach za naruszenie
  porządku i dyscypliny pracy, ochronie wynagrodzenia za pracę,
  odpowiedzialności materialnej pracownika, świadczeniach przysługujących w
  okresie czasowej niezdolności do pracy, a także czasie pracy oraz
  bezpieczeństwie i higienie pracy.
2. W razie śmierci poborowego odbywającego służbę zastępczą członkom jego
  rodziny przysługuje odprawa pośmiertna na zasadach przewidzianych w ustawie z
  dnia 26 czerwca 1974 r. - Kodeks pracy, wypłacana przez podmiot.
                                    Art. 25.
1. Poborowy odbywający służbę zastępczą nie może pełnić funkcji kierowniczej.
2. Na czas odbywania służby zastępczej ulega zawieszeniu członkostwo poborowego
  w związku zawodowym, którego jest członkiem w dniu powołania do tej służby.
3. Poborowy odbywający służbę zastępczą może brać udział tylko w strajku, w
  którym uczestniczą wszyscy pracownicy zatrudnieni przez podmiot.
                                    Art. 26.
1. Poborowemu odbywającemu służbę zastępczą przysługują z tytułu pełnienia tej
  służby:
   1)  świadczenia, o których mowa w art. 9;
   2) świadczenie pieniężne w kwocie 640,00 zł miesięcznie.
2. Świadczenia wymienione w ust. 1 pkt 2 i w art. 9 pkt 1-5 przysługują za czas
  odbywania służby zastępczej.
3. Świadczenie pieniężne, o którym mowa w ust. 1 pkt 2, podmiot wypłaca co
  miesiąc. Marszałek województwa dokonuje zwrotu wypłaconego przez podmiot
  świadczenia pieniężnego.
                                    Art. 27.
1. Poborowemu odbywającemu służbę zastępczą przysługuje urlop wypoczynkowy w
  wymiarze 9 dni kalendarzowych w pierwszym roku służby zastępczej i 11 dni
  kalendarzowych w drugim roku tej służby, a poborowemu, który jest absolwentem
  szkoły wyższej - w wymiarze 9 dni kalendarzowych.
2. Urlopu wypoczynkowego udziela się po odbyciu przez poborowego co najmniej 6
  miesięcy służby, a poborowemu absolwentowi szkoły wyższej po odbyciu 3
  miesięcy.
3. Jeżeli poborowy nie wykorzystał urlopu wypoczynkowego w całości albo w
  części z powodu czasowej niezdolności do pracy wskutek choroby, podmiot
  udziela niewykorzystany urlop w terminie późniejszym, ustalonym z poborowym.
4. Za niewykorzystany urlop wypoczynkowy przysługuje ekwiwalent pieniężny,
  wypłacany ze środków własnych podmiotu, w wysokości 1/30 świadczenia
  pieniężnego za każdy dzień niewykorzystanego urlopu.
5. Poborowemu przysługuje urlop z tytułu honorowego krwiodawstwa w wymiarze
  jednego dnia za każde oddane 200 ml krwi.
                                    Art. 28.
1. Poborowemu odbywającemu służbę zastępczą przysługuje zwolnienie od pracy w
  celu:
   1) wykonania okresowych badań lekarskich i szczepień ochronnych;
   2) osobistego stawienia się na wezwanie przed organem administracji
     publicznej, organem wymiaru sprawiedliwości albo organem ścigania karnego.
2. Poborowemu odbywającemu służbę zastępczą przysługuje zwolnienie od pracy w
  razie:
   1) ślubu poborowego lub urodzenia się jego dziecka albo zgonu i pogrzebu
     małżonka poborowego lub dziecka, ojca, matki, ojczyma lub macochy
     poborowego - w wymiarze 2 dni;
   2) zgonu i pogrzebu jego siostry, brata, teściowej, teścia, babki, dziadka,
     a także innej osoby pozostającej na utrzymaniu poborowego lub pod jego
     bezpośrednią opieką - w wymiarze jednego dnia.
                                        
                                    Art. 29.
1. Podmiot zawiadamia w terminie 14 dni marszałka województwa o każdej
  nieobecności w pracy poborowego odbywającego służbę zastępczą.
2. Jeżeli poborowy jest niezdolny do odbywania służby zastępczej z powodu
  choroby, marszałek województwa może wystąpić do wojskowego komendanta
  uzupełnień o skierowanie tego poborowego do wojskowej komisji lekarskiej w
  celu ustalenia zdolności do czynnej służby wojskowej.
3. Okresu nieusprawiedliwionej nieobecności w pracy nie zalicza się do czasu
  odbywania służby zastępczej i czas jej odbywania przedłuża się o liczbę dni
  tej nieobecności.
                                        
                                    Art. 30.
1. Poborowemu, na jego wniosek lub na wniosek marszałka województwa albo
  podmiotu, można zawiesić odbywanie służby zastępczej.
2. Zawieszenie odbywania służby zastępczej może nastąpić w razie:
   1) rozwiązania umowy o wykonywanie pracy przez poborowego skierowanego do
     odbycia służby zastępczej z przyczyn leżących po stronie podmiotu, jeżeli
     nie ma możliwości natychmiastowego skierowania poborowego do odbycia
     służby zastępczej do innego podmiotu;
   2) zarządzenia wykonania kary pozbawienia wolności albo kary aresztu,
     wykonania kary ograniczenia wolności albo tymczasowego aresztowania
     poborowego;
   3) złożenia zawiadomienia o popełnieniu przestępstwa przez poborowego;
   4) niezdolności poborowego do odbywania służby zastępczej z powodu choroby;
   5) stwierdzenia u poborowego odbywającego służbę zastępczą przeciwwskazań do
     wykonywania pracy określonego rodzaju, jeżeli nie ma możliwości
     natychmiastowego skierowania poborowego do odbycia służby zastępczej na
     innym stanowisku pracy albo do innego podmiotu;
   6) niezapewnienia przez podmiot poborowemu odbywającemu służbę zastępczą
     bezpłatnego zakwaterowania, jeżeli nie ma możliwości natychmiastowego
     skierowania poborowego do odbywania służby zastępczej do innego podmiotu;
   7) zaistnienia ważnych spraw rodzinnych u poborowego, które nie kwalifikują
     go do uznania za osobę konieczną do sprawowania opieki nad członkiem
     rodziny wspólnie z nim zamieszkałym, albo spraw osobistych w szczególności
     związanych z prowadzeniem przez poborowego przedsiębiorstwa, gospodarstwa
     rolnego, albo innej działalności gospodarczej.
3. Minister właściwy do spraw pracy rozstrzyga, w drodze decyzji
  administracyjnej, w sprawie zawieszenia odbywania służby zastępczej.
4. Zawieszenie odbywania służby zastępczej nie może spowodować nieodbycia tej
  służby przez poborowego, chyba że w okresie zawieszenia poborowy przekroczył
  określoną przepisami ustawy z dnia 21 listopada 1967 r. o powszechnym
  obowiązku obrony Rzeczypospolitej Polskiej granicę wieku i z tego tytułu
  podlega przeniesieniu do rezerwy.
5. Okresu zawieszenia odbywania służby zastępczej nie wlicza się do czasu
  trwania tej służby.
6. Poborowego kieruje się do odbycia pozostałego okresu służby po ustaniu
  przyczyn, które uzasadniały jej zawieszenie.
7. W sprawach związanych z kierowaniem do odbycia pozostałego okresu służby
  zastępczej oraz stawieniem się do tej służby stosuje się przepisy art. 18-20.
                                        
                                    Art. 31.
1. Dniem zwolnienia poborowego z odbywania służby zastępczej jest dzień, w
  którym upływa okres 18 miesięcy, a dla poborowych absolwentów szkół wyższych
  - 6 miesięcy, od dnia, o którym mowa w art. 23 ust. 2.
2. Poborowego zwalnia się ze służby zastępczej przed jej odbyciem w razie:
   1) uznania go przez wojskową komisję lekarską za trwale albo czasowo
     niezdolnego do służby wojskowej;
   2) konieczności sprawowania przez niego bezpośredniej opieki nad członkiem
     rodziny.
3. W sprawach, o których mowa w ust. 2 pkt 2, orzeka marszałek województwa, w
  drodze decyzji administracyjnej, na wniosek poborowego. Przepisy art. 21 ust.
  1 pkt 3 i ust. 8 stosuje się odpowiednio.
4. Poborowego, który w ostatnim dniu odbywania służby zastępczej przebywał ze
  względu na stan zdrowia w zakładzie opieki zdrowotnej, zwalnia się ze służby
  w ostatnim dniu ustalonego czasu jej odbywania. Podmiot powiadamia o tym
  fakcie kierownika zakładu opieki zdrowotnej oraz poborowego.
5. Minister właściwy do spraw pracy może, w drodze decyzji administracyjnej, na
  udokumentowany wniosek poborowego odbywającego służbę zastępczą uzasadniony
  ważnymi sprawami rodzinnymi, które nie kwalifikują go do uznania za osobę
  konieczną do sprawowania opieki nad członkiem rodziny wspólnie z nim
  zamieszkałym, albo sprawami osobistymi w szczególności związanymi z
  prowadzeniem przez poborowego przedsiębiorstwa, gospodarstwa rolnego, albo
  innej działalności gospodarczej, zwolnić go z odbywania pozostałego okresu
  tej służby. Poborowy zwolniony w tym trybie jest przenoszony do rezerwy.
                                    Art. 32.
1. Poborowego, który nie odbył służby zastępczej w pełnym wymiarze, kieruje się
  do odbycia pozostałego okresu tej służby po ustaniu przyczyn zawieszenia albo
  zwolnienia ze służby zastępczej w przypadkach, o których mowa w art. 31 ust.
  2, jeżeli jest zdolny do służby wojskowej i nie zachodzą okoliczności
  uwzględniane przy
  udzielaniu odroczenia służby zastępczej, albo przenosi się do rezerwy.
2. Poborowego, który odbył co najmniej 15 miesięcy służby zastępczej, nie
  kieruje się do odbycia pozostałego okresu tej służby i przenosi się do
  rezerwy.
                                        
                                    Art. 33.
1. Najpóźniej w ostatnim dniu odbywania służby zastępczej podmiot zawiadamia
  marszałka województwa i wojskowego komendanta uzupełnień o przebywaniu
  poborowego w:
   1) szpitalu albo innym zakładzie przeznaczonym dla osób, których stan
     zdrowia wymaga udzielania całodobowych lub całodziennych świadczeń
     zdrowotnych;
   2) areszcie śledczym albo zakładzie karnym.
2. Podmiot w terminie do 3 dni od dnia zwolnienia poborowego z odbywania służby
  zastępczej zawiadamia o tym marszałka województwa i wojskowego komendanta
  uzupełnień.
3. Po odbyciu służby zastępczej poborowi są przenoszeni do rezerwy w trybie
  określonym w przepisach ustawy z dnia 21 listopada 1967 r. o powszechnym
  obowiązku obrony Rzeczypospolitej Polskiej.
4. Przepis ust. 3 stosuje się do poborowych nieskierowanych do odbycia służby
  zastępczej, którzy:
   1) ukończyli 28 lat życia;
   2) są absolwentami szkół wyższych i nie zostali skierowani do odbycia tej
     służby w terminie 18 miesięcy od dnia ukończenia studiów albo, gdy
     bezpośrednio po ukończeniu studiów podjęli oni naukę na studiach
     doktoranckich prowadzonych w systemie studiów dziennych - w terminie 4 lat
     od dnia rozpoczęcia studiów doktoranckich.
                                   Rozdział 6
                 Szczególne uprawnienia poborowych skierowanych
                          do odbycia służby zastępczej
                                        
                                    Art. 34.
1. W okresie między dniem doręczenia poborowemu karty skierowania a dniem
  zakończenia odbywania służby zastępczej stosunek pracy z nim nie może być
  przez pracodawcę wypowiedziany ani rozwiązany.
2. Jeżeli okres dokonanego przez pracodawcę lub przez poborowego wypowiedzenia
  stosunku pracy upływa po dniu doręczenia mu karty skierowania, wypowiedzenie
  staje się bezskuteczne. W tym przypadku rozwiązanie stosunku pracy może
  nastąpić tylko na żądanie poborowego.
3. Przepisy ust. 1 i 2 stosuje się również do umów o pracę zawartych na okres
  próbny. W razie upływu okresu próbnego po powołaniu poborowego do odbycia
  służby zastępczej umowę o pracę uważa się za zawartą na czas nieokreślony.
4. Umowa o pracę zawarta na czas określony lub na czas wykonania określonej
  pracy ulega rozwiązaniu z upływem terminu określonego w umowie.
5. Przepisów ust. 1-4 nie stosuje się, jeżeli pracodawca może rozwiązać umowę o
  pracę bez wypowiedzenia z winy pracownika oraz w razie ogłoszenia upadłości
  lub likwidacji pracodawcy. W tych przypadkach rozwiązanie stosunku pracy
  następuje na zasadach ogólnych.
                                    Art. 35.
1. Na wniosek poborowego, któremu doręczono kartę skierowania, pracodawca jest
  obowiązany udzielić mu zwolnienia od pracy na okres do 2 dni bez zachowania
  prawa do wynagrodzenia.
2. Pracodawca może w przypadku określonym w ust. 1 wypłacić poborowemu
  wynagrodzenie za czas zwolnienia od pracy.
                                    Art. 36.
1. Poborowemu, który w terminie 30 dni od dnia zwolnienia ze służby zastępczej
  podjął pracę u pracodawcy, u którego był zatrudniony w dniu skierowania do
  odbycia służby zastępczej, czas odbywania tej służby wlicza się do okresu
  zatrudnienia u tego pracodawcy w zakresie wszystkich uprawnień wynikających
  ze stosunku pracy.
2. Poborowemu, który w terminie 30 dni od dnia zwolnienia ze służby zastępczej
  podjął pracę po raz pierwszy lub u innego pracodawcy niż ten, u którego był
  zatrudniony w dniu skierowania do tej służby, czas odbywania służby
  zastępczej wlicza się do okresu zatrudnienia wymaganego do nabycia lub
  zachowania uprawnień wynikających ze stosunku pracy, z wyjątkiem uprawnień
  przysługujących wyłącznie pracownikom zatrudnionym u tego pracodawcy, u
  którego podjął pracę.
3. Poborowemu, który podjął pracę po upływie 30 dni od dnia zwolnienia ze
  służby zastępczej, czas odbywania tej służby wlicza się do okresu
  zatrudnienia, od którego zależą tylko uprawnienia w zakresie wymiaru urlopu
  wypoczynkowego i wysokości odprawy pośmiertnej, a także uprawnienia
  emerytalno-rentowe.
4. Terminy określone w ust. 1 i 2 uważa się za zachowane, jeżeli poborowy nie
  mógł podjąć pracy z przyczyn usprawiedliwiających nieobecność w pracy.
5. Przepisy ust. 1-4 stosuje się, jeżeli przepisy szczególne nie przewidują
  korzystniejszych uprawnień.
                                    Art. 37.
1. Pracodawca, u którego był zatrudniony poborowy w dniu skierowania do odbycia
  służby zastępczej, jest obowiązany zatrudnić go na poprzednio zajmowanym
  stanowisku lub na stanowisku równorzędnym pod względem rodzaju pracy oraz
  wynagrodzenia, jeżeli w terminie 30 dni od dnia zwolnienia ze służby poborowy
  zgłosił się do tego pracodawcy w celu podjęcia pracy. Niezachowanie tego
  terminu powoduje wygaśnięcie stosunku pracy, chyba że nastąpiło ono z
  przyczyn usprawiedliwiających nieobecność w pracy.
2. Jeżeli pracownik uzyskał podczas odbywania służby zastępczej inne lub wyższe
  niż posiadane uprzednio kwalifikacje zawodowe, pracodawca może, na jego
  wniosek, zatrudnić go na stanowisku, które odpowiada nabytym kwalifikacjom.
                                        
                                   Rozdział 7
       Zmiany w przepisach obowiązujących, przepisy przejściowe i końcowe
                                        
                                    Art. 38.
W ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej (Dz.U. z 2002 r. Nr 21, poz. 205, z późn. zm.)[6]
wprowadza się następujące zmiany:
1) w art. 4:
   a) ust. 2 otrzymuje brzmienie:
     "2. W ramach powszechnego obowiązku obrony obywatele polscy są obowiązani
       do pełnienia służby wojskowej, służby w obronie cywilnej, odbywania
       przysposobienia obronnego, uczestniczenia w samoobronie ludności,
       pełnienia służby w jednostkach zmilitaryzowanych oraz do wykonywania
       świadczeń na rzecz obrony - na zasadach i w zakresie określonych w
       ustawie.",
   b) po ust. 2 dodaje się ust. 2a w brzmieniu:
     "2a. Przeznaczanie do służby zastępczej, kierowanie do jej odbywania oraz
       odbywanie służby zastępczej następuje na zasadach określonych w ustawie
       z dnia 28 listopada 2003 r. o służbie zastępczej (Dz.U. Nr ..., poz.
     ...).";
2) w art. 38:
   a) w ust. 1 uchyla się pkt 2,
   b) w ust. 2 uchyla się pkt 3;
3) w art. 41 ust. 2 otrzymuje brzmienie:
   "2. Od orzeczenia powiatowej komisji poborowej przysługuje poborowemu i
     wojskowemu komendantowi uzupełnień odwołanie do wojewódzkiej komisji
     poborowej. Wniesienie odwołania nie wstrzymuje powołania poborowego do
     zasadniczej służby wojskowej.";
4) art. 98 uchyla się;
5) w art. 132 ust. 1 otrzymuje brzmienie:
     "1. Wydatki z tytułu zasiłków, należności i opłat, o których mowa w art.
       128, art. 128a i art. 131 ust. 1 pkt 1, są pokrywane z budżetu państwa z
       części, której dysponentem jest Minister Obrony Narodowej.";
6) uchyla się dział VI.
                                    Art. 39.
W ustawie z dnia 26 października 1982 r. o postępowaniu w sprawach nieletnich
(Dz.U. z 2002 r. Nr 11, poz. 109 i Nr 58, poz. 542 oraz z 2003 r. Nr 137, poz.
1304) w art. 73 § 3 otrzymuje brzmienie:
  "§ 3. W razie powołania nieletniego do zasadniczej służby wojskowej,
     zasadniczej służby w obronie cywilnej albo służby zastępczej, wykonywanie
     środków wychowawczych ustaje z mocy prawa.".
  
                                    Art. 40.
W ustawie z dnia 17 maja 1989 r. o gwarancjach wolności sumienia i wyznania
(Dz.U. z 2000 r. Nr 26, poz. 319 oraz z 2002 r. Nr 153, poz. 1271) w art. 3 ust.
3 otrzymuje brzmienie:
  "3. Ze względu na przekonania religijne lub wyznawane zasady moralne
     obywatele mogą występować o przeznaczenie do służby zastępczej na zasadach
     i w trybie określonych w ustawie z dnia 28 listopada 2003 r. o służbie
     zastępczej (Dz.U. Nr …, poz. …).".
  
                                    Art. 41.
W ustawie z dnia 26 lipca 1991 r. o podatku dochodowym od osób fizycznych (Dz.U.
z 2000 r. Nr 14, poz. 176, z późn. zm.)[7] w art. 21 w ust. 1 pkt 15 otrzymuje
brzmienie:
  "15) świadczenia otrzymywane z tytułu odbywania:
     a) niezawodowej służby wojskowej lub jej form równorzędnych, z wyjątkiem
       służby okresowej lub nadterminowej,
     b) służby zastępczej
     - przyznane na podstawie odrębnych przepisów,".
     
                                    Art. 42.
W ustawie z dnia 14 grudnia 1994 r. o zatrudnieniu i przeciwdziałaniu bezrobociu
(Dz.U. z 2003 r. Nr 58, poz. 514, z późn. zm.)[8] w art. 57 w ust. 1 pkt 8
otrzymuje brzmienie:
  "8) biletów kredytowych wydawanych osobom, o których mowa w art. 31 ust. 4,
     skierowanym w celu zatrudnienia w innej miejscowości,".
  
                                    Art. 43.
W ustawie z dnia 27 sierpnia 1997 r. o rehabilitacji zawodowej i społecznej oraz
zatrudnianiu osób niepełnosprawnych (Dz.U. Nr 123, poz. 776, z późn. zm.)[9] w
art. 21 w ust. 5 pkt 3 otrzymuje brzmienie:
  "3) nieświadczących pracy w związku z odbywaniem służby wojskowej albo służby
     zastępczej,".
  
                                    Art. 44.
W ustawie z dnia 12 grudnia 1997 r. o dodatkowym wynagrodzeniu rocznym dla
pracowników jednostek sfery budżetowej (Dz.U. Nr 160, poz. 1080, z 1998 r. Nr
155, poz. 1014, z 1999 r. Nr 72, poz. 802 i Nr 110, poz. 1255, z 2002 r. Nr 74,
poz. 676 oraz z 2003 r. Nr 199, poz. 1939) w art. 2 w ust. 3:
1) pkt 3 otrzymuje brzmienie:
  "3) powołania pracownika do czynnej służby wojskowej albo skierowania do
     odbycia służby zastępczej,";
2) w pkt 5 lit. e otrzymuje brzmienie:
   "e) po zwolnieniu z czynnej służby wojskowej albo po odbyciu służby
     zastępczej,".
  
                                    Art. 45.
W ustawie z dnia 13 października 1998 r. o systemie ubezpieczeń społecznych
(Dz.U. Nr 137, poz. 887, z późn. zm.)[10] wprowadza się następujące zmiany:
1) w art. 4 w pkt 2 lit. a otrzymuje brzmienie:
  "a) pracodawca - w stosunku do pracowników i poborowych odbywających służbę
     zastępczą oraz jednostka organizacyjna lub osoba fizyczna pozostająca z
     inną osobą fizyczną w stosunku prawnym uzasadniającym objęcie tej osoby
     ubezpieczeniami społecznymi, w tym z tytułu przebywania na urlopie
     wychowawczym albo pobierania zasiłku macierzyńskiego, z wyłączeniem osób,
     którym zasiłek wychowawczy lub macierzyński wypłaca Zakład,";
2) w art. 6 w ust. 1 w pkt 12 i w art. 13 w pkt 11 użyte w różnych przypadkach
  wyrazy "odbywających zastępcze formy służby wojskowej" zastępuje się użytymi
  w odpowiednich przypadkach wyrazami "odbywających służbę zastępczą";
3) w art. 11 ust. 1 otrzymuje brzmienie:
     "1. Obowiązkowo ubezpieczeniu chorobowemu podlegają osoby wymienione w
       art. 6 ust. 1 pkt 1, 3 i 12.";
4) w art. 16:
   a) w ust. 1 po pkt 16 stawia się przecinek i dodaje pkt 17 w brzmieniu:
     "17) poborowych odbywających służbę zastępczą",
   b) ust. 2 i 3 otrzymują brzmienie:
     "2. Składki na ubezpieczenie chorobowe podlegających temu ubezpieczeniu
       osób wymienionych w ust. 1 pkt 1-4, 7, 8 i 17 finansują w całości, z
       własnych środków, sami ubezpieczeni.
     3.  Składki na ubezpieczenie wypadkowe osób wymienionych w ust. 1 pkt 1, 38
i 17, osób współpracujących z osobami prowadzącymi pozarolniczą
       działalność oraz bezrobotnych pobierających stypendium finansują w
       całości, z własnych środków, płatnicy składek. ",
   c) ust. 5 otrzymuje brzmienie:
     "5. Składki na ubezpieczenia emerytalne i rentowe żołnierzy niezawodowych
       w służbie czynnej finansowane są z części budżetu państwa, której
       dysponentem jest Minister Obrony Narodowej.";
5) w art. 18:
   a) w ust. 4 pkt 5 otrzymuje brzmienie:
     "5) żołnierzy niezawodowych w służbie czynnej, z zastrzeżeniem pkt 6, a
       także pozostających w służbie kandydackiej funkcjonariuszy Policji,
       Straży Graniczej, Biura Ochrony Rządu i Państwowej Straży Pożarnej stanowi
kwota minimalnego wynagrodzenia za pracę obowiązującego w
       grudniu roku poprzedniego, ustalonego na podstawie odrębnych przepisów,
       z zastrzeżeniem ust. 9 i 10,",
   b) po ust. 4c dodaje się ust. 4d w brzmieniu:
     "4d. Podstawę wymiaru składek na ubezpieczenie emerytalne i rentowe
       ubezpieczonych, o których mowa w art. 6 ust. 1 pkt 12, stanowi
       świadczenie pieniężne ustalone na podstawie przepisów ustawy z dnia 28
       listopada  2003 r. o służbie zastępczej (Dz. U. Nr ...., poz. ....).".
     
                                    Art. 46.
W ustawie z dnia 30 października 2002 r. o ubezpieczeniu społecznym z tytułu
wypadków przy pracy i chorób zawodowych (Dz.U. Nr 199, poz. 1673 i Nr 241, poz.
2074 oraz z 2003 r. Nr 83, poz. 760) wprowadza się następujące zmiany:
1) w art. 3 w ust. 3 pkt 11 otrzymuje brzmienie:
   "11) odbywania służby zastępczej;";
2) w art. 5 w ust. 1 pkt 11 otrzymuje brzmienie:
   "11) pracodawca, u którego poborowy odbywa służbę zastępczą - w stosunku do
     odbywających tę służbę;";
3) w art. 9:
   a) w ust. 4 pkt 4 otrzymuje brzmienie:
     "4) podstawa wymiaru składek na ubezpieczenie wypadkowe obowiązująca w tym
       miesiącu - dla ubezpieczonych odbywających służbę zastępczą",
   b) ust. 5 otrzymuje brzmienie:
     "5. Podstawa wymiaru zasiłku chorobowego i świadczenia rehabilitacyjnego,
       z ubezpieczenia wypadkowego przysługującego ubezpieczonym odbywającym
       służbę zastępczą nie może być niższa od podstawy wymiaru składek na
       ubezpieczenie wypadkowe, obowiązującej w miesiącu, w którym powstała
       niezdolność do pracy, po odliczeniu kwoty, o której mowa w ust. 3 pkt
       3.".
     
                                    Art. 47.
W ustawie z dnia 23 stycznia 2003 r. o powszechnym ubezpieczeniu w Narodowym
Funduszu Zdrowia (Dz.U. Nr 45, poz. 391, Nr 73, poz. 660, Nr 96, poz. 874, Nr
122, poz. 1143, Nr 128, poz. 1176, Nr 135, poz. 1268, Nr 166, poz. 1609 i Nr
190, poz. 1864) wprowadza się następujące zmiany:
1) w art. 9 w ust. 1:
   a) pkt 2 otrzymuje brzmienie:
     "2) żołnierze odbywający zasadniczą służbę wojskową, przeszkolenie
       wojskowe, ćwiczenia wojskowe, o ile nie podlegają obowiązkowi
       ubezpieczenia z innego tytułu, oraz pełniący służbę wojskową w razie
       ogłoszenia mobilizacji i w czasie wojny, a także kandydaci na żołnierzy
       zawodowych;",
   b) po pkt 2 dodaje się pkt 2a w brzmieniu:
     "2a) poborowi odbywający służbę zastępczą;";
2) w art. 13 ust. 1 otrzymuje brzmienie:
     "1. Obowiązek ubezpieczenia zdrowotnego osób, o których mowa w art. 9 ust.
       1 pkt 2, 2a i 3, powstaje z dniem powołania lub skierowania do służby, a
       wygasa z dniem zwolnienia z tej służby.";
3) w art. 23 ust. 1 otrzymuje brzmienie:
     "1. Do ustalenia podstawy wymiaru składek na ubezpieczenie zdrowotne
       osób, o których mowa w art. 9 ust. 1 pkt 1 lit. a, d-h i pkt 2a i 10,
       stosuje się przepisy określające podstawę wymiaru składek na
       ubezpieczenia emerytalne i rentowe tych osób, z zastrzeżeniem ust. 6, 7
       i 10.";
4) w art. 27 ust. 1 otrzymuje brzmienie:
     "1. Za osobę pozostającą w stosunku pracy, w stosunku służbowym albo
       odbywającą służbę zastępczą składkę jako płatnik oblicza, pobiera z
       dochodu ubezpieczonego i odprowadza pracodawca, a w razie wypłaty
       świadczeń pracowniczych z Funduszu Gwarantowanych Świadczeń
       Pracowniczych, o których mowa w ustawie z dnia 29 grudnia 1993 r. o
       ochronie roszczeń pracowniczych w razie niewypłacalności pracodawcy
       (Dz.U. z 2002 r. Nr 9, poz. 85, Nr 127, poz. 1088, Nr 155, poz. 1287 i
       Nr 199, poz. 1673) - podmiot obowiązany do wypłaty tych świadczeń.";
5)  w art. 102 ust. 5 otrzymuje brzmienie:
     "5. W planie zdrowotnym dla służb mundurowych Minister Obrony Narodowej,
       Minister Sprawiedliwości oraz minister właściwy do spraw wewnętrznych na
       podstawie analizy sytuacji zdrowotnej ubezpieczonych wymienionych w art.
       9 ust. 1 pkt 2, 3-12 i członków ich rodzin oraz jej
       uwarunkowań, wspólnie ustalają:
         1) priorytety w zakresie zabezpieczenia potrzeb zdrowotnych
           ubezpieczonych wymienionych w art. 9 ust. 1 pkt 2, 3-12 i członków
           ich rodzin;
         2) zakłady opieki zdrowotnej wykonujące zadania w zakresie
           zabezpieczenia potrzeb zdrowotnych ubezpieczonych wymienionych w
           art. 9 ust. 1 pkt 2, 3-12 oraz świadczenia zdrowotne na rzecz tych
           ubezpieczonych związane z realizacją zadań z zakresu obronności i
           bezpieczeństwa państwa, z wyłączeniem świadczeń służby medycyny
           pracy.";
6)  w art. 103 ust. 2 otrzymuje brzmienie:
     "2. Minister właściwy do spraw zdrowia w porozumieniu z Ministrem Obrony
       Narodowej, Ministrem Sprawiedliwości oraz ministrem właściwym do spraw
       wewnętrznych, po zasięgnięciu opinii Prezesa Funduszu, Naczelnej Rady
       Lekarskiej, Naczelnej Rady Pielęgniarek i Położnych, Naczelnej Rady
       Aptekarskiej oraz Krajowej Rady Diagnostów Laboratoryjnych określi, w
       drodze rozporządzenia, warunki, jakim powinien odpowiadać plan zdrowotny
       dla służb mundurowych oraz zakres danych niezbędnych do przygotowania
       tego planu, uwzględniając w szczególności potrzeby zdrowotne
       ubezpieczonych wymienionych w art. 9 ust. 1 pkt 2, 3-12 i członków ich
       rodzin oraz specyfikę zadań wykonywanych przez ubezpieczonych
       wymienionych w art. 9 ust. 1 pkt 2, 3-12.".
     
                                    Art. 48.
W ustawie z dnia 13 marca 2003 r. o szczególnych zasadach rozwiązywania z
pracownikami stosunków pracy z przyczyn niedotyczących pracowników (Dz.U. Nr 90,
poz. 844) w art. 5 w ust. 5 pkt 6 otrzymuje brzmienie:
  "6) powołanemu do odbycia czynnej służby wojskowej, służby zastępczej,
     zasadniczej służby wojskowej albo przeszkolenia wojskowego.".
                                        
                                    Art. 49.
Do spraw o skierowanie do służby zastępczej wszczętych przed dniem wejścia w
życie ustawy, a niezakończonych ostateczną decyzją albo prawomocnym orzeczeniem
sądu stosuje się przepisy dotychczasowe.
                                    Art. 50.
Umowy o wykonywanie pracy przez poborowych, zawarte w trybie art. 191 ust. 4
ustawy z dnia 21 listopada 1967 r. o powszechnym obowiązku obrony
Rzeczypospolitej Polskiej w brzmieniu obowiązującym przed dniem wejścia w życie
niniejszej ustawy, zachowują ważność do czasu ich wygaśnięcia.
                                    Art. 51.
Pracodawcy, którzy uzyskali pozytywną decyzję na podstawie art. 189 ust. 5
ustawy z dnia 21 listopada 1967 r. o powszechnym obowiązku obrony
Rzeczypospolitej Polskiej w brzmieniu obowiązującym przed dniem wejścia w życie
niniejszej ustawy, są ujęci w wykazie, o którym mowa w art. 7 ust. 5, przez
okres 12 miesięcy od dnia wejścia w życie ustawy.
                                    Art. 52.
Ustawa wchodzi w życie z dniem 1 stycznia 2004 r.
_______________________________
[1]  Zmiany tekstu jednolitego ustawy zostały ogłoszone w Dz.U. z 1998 r. Nr 106,
 poz.  668 i Nr 113, poz. 717, z 1999 r. Nr 99, poz. 1152, z 2000 r. Nr 19, poz.
 239,  Nr 43, poz. 489, Nr 107, poz. 1127 i Nr 120, poz. 1268, z 2001 r. Nr  11,
 poz.  84,  Nr  28, poz. 301, Nr 52, poz. 538, Nr 99, poz. 1075,  Nr  111,  poz.
 1194,  Nr 123, poz. 1354 , Nr 128, poz. 1405 i Nr 154, poz. 1805, z 2002 r.  Nr
 74,  poz. 676, Nr 135, poz. 1146, Nr 199, poz. 1673 i Nr 200, poz. 1679 oraz  z
 2003 r. Nr 166, poz. 1608.
[2]  Zmiany tekstu jednolitego ustawy zostały ogłoszone w Dz.U. z 2002 r. Nr  74,
 poz.  676, Nr 81, poz. 732, Nr 113, poz. 984 i 985, Nr 156, poz. 1301, Nr  166,
 poz.  1363, Nr 199, poz. 1673 i Nr 200, poz. 1679 i 1687 oraz z 2003 r. Nr  45,
 poz.  391,  Nr 90, poz. 844, Nr 96, poz. 974, Nr 139, poz. 1326 i Nr 179,  poz.
 1750.
[3] Zmiany wymienionej ustawy zostały ogłoszone w Dz.U. Nr 106, poz. 668, Nr 117,
 poz.  756, z 1999 r. Nr 60, poz. 636, z 2000 r. Nr 45, poz. 531, z 2001  r.  Nr
 73, poz. 764, z 2002 r. Nr 113, poz. 984 oraz z 2003 r. Nr 45, poz. 391.
[4]  Zmiany  ustawy zostały ogłoszone w Dz.U. z 1999 r. Nr 38, poz. 360,  Nr  70,
 poz.  774, Nr 72, poz. 801 i poz. 802 i Nr 106, poz. 1215, z 2000 r. Nr 2, poz.
 26,  Nr 9, poz. 118, Nr 19, poz. 238, Nr 56, poz. 678 i Nr 84, poz. 948, z 2001
 r.  Nr  8, poz. 64, Nr 27, poz. 298, Nr 85, poz. 924, Nr 89, poz. 968, Nr  111,
 poz.  1194  i Nr 154, poz. 1792, z 2002 r. Nr 74, poz. 676, Nr 199, poz.  1673,
 Nr  200, poz. 1679, Nr 240, poz. 2054 i Nr 241, poz. 2074 oraz z 2003 r. Nr 56,
 poz. 498, Nr 135, poz. 1268 i Nr 166, poz. 1609.
[5]  Zmiany ustawy zostały ogłoszone w Dz.U. z 1997 r. Nr 123, poz. 776, Nr  160,
 poz.  1082, z 1998 r. Nr 99, poz. 628, Nr 106, poz. 668, Nr 137, poz.  887,  Nr
 156,  poz. 1019 i Nr 162, poz. 1118 i 1126, z 1999 r. Nr 49, poz. 486,  Nr  90,
 poz.  1001, Nr 95, poz. 1101 i Nr 111, poz. 1280, z 2000 r. Nr 48, poz.  550  i
 Nr  119, poz. 1249, z 2001 r. Nr 39, poz. 459, Nr 100, poz. 1080, Nr 125,  poz.
 1368,  Nr  129, poz. 1444 i Nr 154, poz. 1792 i 1800, z 2002 r.  Nr  169,  poz.
 1387,  Nr 200, poz. 1679 i 1683 i Nr 241, poz. 2074 oraz z 2003 r. Nr  7,  poz.
 79 i Nr 90, poz. 844.
[6] Zmiany tekstu jednolitego ustawy zostały wymienione w przypisie 2.
[7]  Zmiany tekstu jednolitego ustawy zostały ogłoszone w Dz.U. z 2000 r. Nr  22,
 poz.  270,  Nr 60, poz. 703, Nr 70, poz. 816, Nr 104, poz. 1104, Nr  117,  poz.
 1228  i Nr 122, poz. 1324, z 2001 r. Nr 4, poz. 27, Nr 8, poz. 64, Nr 52,  poz.
 539,  Nr  73, poz. 764, Nr 74, poz. 784, Nr 88, poz. 961, Nr 89, poz.  968,  Nr
 102,  poz. 1117, Nr 106, poz. 1150, Nr 110, poz. 1190, Nr 125, poz. 1363 i 1370
 i  Nr  134, poz. 1509, z 2002 r. Nr 19, poz. 199, Nr 25, poz. 253, Nr 74,  poz.
 676,  Nr  78, poz. 715, Nr 89, poz. 804, Nr 135, poz. 1146, Nr 141, poz.  1182,
 Nr  169, poz. 1384, Nr 181, poz. 1515, Nr 200, poz. 1679 i 1691 i Nr 240,  poz.
 2058  oraz  z 2003 r. Nr 7, poz. 79, Nr 45, poz. 391, Nr 65, poz. 595,  Nr  84,
 poz.  774,  Nr 90, poz. 844, Nr 96, poz. 874, Nr 122, poz. 1143, Nr  135,  poz.
 1268, Nr 137, poz. 1302 i Nr 166, poz. 1608.
[8]  Zmiany tekstu jednolitego ustawy zostały ogłoszone w Dz.U. z 2003 r. Nr  90,
 poz.  844,  Nr  122, poz. 1143, Nr 128, poz. 1176, Nr 135, poz. 1268,  Nr  137,
 poz. 1302 i Nr 166, poz. 1608.
[9] Zmiany tekstu ustawy zostały wymienione w przypisie 5.
[10] Zmiany tekstu ustawy zostały ogłoszone w Dz.U. z 1998 r. Nr 162, poz. 1118 i
 1126, z 1999 r. Nr 26, poz. 228, Nr 60, poz. 636, Nr 72, poz. 802, Nr 78,  poz.
 875  i  Nr 110, poz. 1256, z 2000 r. Nr 9, poz. 118, Nr 95, poz. 1041, Nr  104,
 poz.  1104  i Nr 119, poz. 1249, z 2001 r. Nr 8, poz. 64, Nr 27, poz.  298,  Nr
 39,  poz. 459, Nr 72, poz. 748, Nr 100, poz. 1080, Nr 110, poz. 1189,  Nr  111,
 poz.  1194, Nr 130, poz. 1452 i Nr 154, poz. 1792, z 2002 r. Nr 25,  poz.  253,
 Nr  41,  poz.  365, Nr 74, poz. 676, Nr 155, poz. 1287, Nr 169, poz.  1387,  Nr
 199,  poz.  1673, Nr 200, poz. 1679 i Nr 241, poz. 2074 oraz z 2003 r.  Nr  56,
 poz.  498, Nr 65, poz. 595, Nr 135, poz. 1268, Nr 149, poz. 1450, Nr 166,  poz.
 1609, Nr 170, poz. 1651 i Nr 190, poz. 1864.
