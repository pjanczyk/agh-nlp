



Dz.U. z 1997 r. Nr 89, poz. 555 
                                USTAWA
                        z dnia 6 czerwca 1997 r.
                                    
                      Kodeks postępowania karnego
                                    
                                    
                                DZIAŁ I
                            Przepisy wstępne
                                    
                                    
                                Art. 1. 
Postępowanie karne w sprawach należących do właściwości sądów toczy się 
według przepisów niniejszego kodeksu.
                                    
                                Art. 2.
 § 1. Przepisy niniejszego kodeksu mają na celu takie ukształtowanie postępowania
     karnego, aby:
       1) sprawca przestępstwa został wykryty i pociągnięty do odpowiedzialności
         karnej, a osoba niewinna nie poniosła tej odpowiedzialności,
       2) przez trafne zastosowanie środków przewidzianych w prawie karnym
         oraz ujawnienie okoliczności sprzyjających popełnieniu przestępstwa
         osiągnięte zostały zadania postępowania karnego nie tylko
         w zwalczaniu przestępstw, lecz również w zapobieganiu im 
         oraz w umacnianiu poszanowania prawa i zasad współżycia społecznego,
       3) uwzględnione zostały prawnie chronione interesy pokrzywdzonego,
       4) rozstrzygnięcie sprawy nastąpiło w rozsądnym terminie.
 § 2. Podstawę wszelkich rozstrzygnięć powinny stanowić prawdziwe ustalenia
     faktyczne.
                                    
                                Art. 3. 
W granicach określonych w ustawie postępowanie karne odbywa się z udziałem
czynnika społecznego.
                                    
                                Art. 4. 
Organy prowadzące postępowanie karne są obowiązane badać oraz uwzględniać
okoliczności przemawiające zarówno na korzyść, jak i na niekorzyść oskarżonego.
                                    
                                Art. 5. 
 § 1. Oskarżonego uważa się za niewinnego, dopóki wina jego nie zostanie 
     udowodniona i stwierdzona prawomocnym orzeczeniem sądu.
 § 2. Nie dające się usunąć wątpliwości rozstrzyga się na korzyść oskarżonego.
 
                                Art. 6.
Oskarżonemu przysługuje prawo do obrony, w tym prawo do korzystania z 
pomocy obrońcy, o czym należy go pouczyć.
            
                                Art. 7.
Organy postępowania kształtują swe przekonanie na podstawie wszystkich 
przeprowadzonych dowodów, ocenianych swobodnie z uwzględnieniem zasad 
prawidłowego rozumowania oraz wskazań wiedzy i doświadczenia życiowego.
            
                                Art. 8.
 § 1. Sąd karny rozstrzyga samodzielnie zagadnienia faktyczne i prawne oraz 
     nie jest związany rozstrzygnięciem innego sądu lub organu.
 § 2. Prawomocne rozstrzygnięcia sądu kształtujące prawo lub stosunek prawny
     są jednak wiążące.
            
                                Art. 9.
 § 1. Organy procesowe prowadzą postępowanie i dokonują czynności z 
     urzędu, chyba że ustawa uzależnia je od wniosku określonej osoby, instytucji
     lub organu albo od zezwolenia władzy.
 § 2. Strony i inne osoby bezpośrednio zainteresowane mogą składać wnioski 
     o dokonanie również tych czynności, które organ może lub ma obowiązek
     podejmować z urzędu.
                                    
                                Art. 10.
 § 1. Organ powołany do ścigania przestępstw jest obowiązany do wszczęcia i 
     przeprowadzenia postępowania przygotowawczego, a oskarżyciel publiczny
     także do wniesienia i popierania oskarżenia - o czyn ścigany z 
     urzędu.
 § 2. Z wyjątkiem wypadków określonych w ustawie lub w prawie międzynarodowym
     nikt nie może być zwolniony od odpowiedzialności za popełnione
     przestępstwo.
                                    
                                Art. 11.
 § 1. Postępowanie w sprawie o występek, zagrożony karą pozbawienia wolności
     do lat 5, można umorzyć, jeżeli orzeczenie wobec oskarżonego 
     kary byłoby oczywiście niecelowe ze względu na rodzaj i wysokość kary 
     prawomocnie orzeczonej za inne przestępstwo, a interes pokrzywdzonego
     temu się nie sprzeciwia.
 § 2. Jeżeli kara za inne przestępstwo nie została prawomocnie orzeczona, 
     postępowanie można zawiesić. Zawieszone postępowanie należy umorzyć
     albo podjąć przed upływem 3 miesięcy od uprawomocnienia się 
     orzeczenia w sprawie o inne przestępstwo, o którym mowa w § 1.
                                    
                                Art. 12.
 § 1. W sprawach o przestępstwa ścigane na wniosek postępowanie z chwilą 
     złożenia wniosku toczy się z urzędu. Organ ścigania poucza osobę 
     uprawnioną do złożenia wniosku o przysługującym jej uprawnieniu.
 § 2. W razie złożenia wniosku o ściganie niektórych tylko sprawców obowiązek
     ścigania obejmuje również inne osoby, których czyny pozostają w 
     ścisłym związku z czynem osoby wskazanej we wniosku, o czym należy 
     uprzedzić składającego wniosek. Przepisu tego nie stosuje się do najbliższych
     osoby składającej wniosek.
 § 3. Wniosek może być cofnięty w postępowaniu przygotowawczym za zgodą
     prokuratora, a w postępowaniu sądowym za zgodą sądu - do rozpoczęcia
     przewodu sądowego na pierwszej rozprawie głównej, chyba że 
     chodzi o przestępstwo określone w art. 197 Kodeksu karnego. Ponowne 
     złożenie wniosku jest niedopuszczalne.
                                    
                                Art. 13.
Uzyskanie zezwolenia władzy, od którego ustawa uzależnia ściganie, należy do 
oskarżyciela.
                                    
                                Art. 14.
 § 1. Wszczęcie postępowania sądowego następuje na żądanie uprawnionego 
     oskarżyciela lub innego uprawnionego podmiotu.
 § 2. Odstąpienie oskarżyciela publicznego od wniesionego oskarżenia nie 
     wiąże sądu.
                                    
                                Art. 15.
 § 1. Policja i inne organy w zakresie postępowania karnego wykonują polecenia
     sądu i prokuratora oraz prowadzą pod nadzorem prokuratora, w 
     granicach określonych w ustawie, dochodzenie, a nadto powierzone im 
     przez prokuratora śledztwo lub prowadzone przez niego dochodzenie w 
     całości albo w określonym zakresie, jak również poszczególne czynności 
     śledztwa lub dochodzenia.
 § 2. Wszystkie instytucje państwowe, samorządowe i społeczne są obowiązane
     w zakresie swego działania do udzielania pomocy organom prowadzącym
     postępowanie karne.
                                    
                                Art. 16.
 § 1. Jeżeli organ prowadzący postępowanie jest obowiązany pouczyć uczestników
     postępowania o ciążących obowiązkach i o przysługujących im 
     uprawnieniach, brak takiego pouczenia lub mylne pouczenie nie może 
     wywoływać ujemnych skutków procesowych dla uczestnika postępowania
     lub innej osoby, której to dotyczy.
 § 2. Organ prowadzący postępowanie powinien ponadto w miarę potrzeby 
     udzielać uczestnikom postępowania informacji o ciążących obowiązkach 
     i o przysługujących im uprawnieniach także w wypadkach, gdy ustawa 
     wyraźnie takiego obowiązku nie stanowi. W razie braku takiego pouczenia,
     gdy w świetle okoliczności sprawy było ono nieodzowne, albo 
     mylnego pouczenia, stosuje się odpowiednio § 1.
                                    
                                Art. 17.
 § 1. Nie wszczyna się postępowania, a wszczęte umarza, gdy:
       1) czynu nie popełniono albo brak jest danych dostatecznie uzasadniających
         podejrzenie jego popełnienia,
       2) czyn nie zawiera znamion czynu zabronionego albo ustawa stanowi,
         że sprawca nie popełnia przestępstwa,
       3) społeczna szkodliwość czynu jest znikoma, 
       4) ustawa stanowi, że sprawca nie podlega karze,
       5) oskarżony zmarł,
       6) nastąpiło przedawnienie karalności,
       7) postępowanie karne co do tego samego czynu tej samej osoby zostało
         prawomocnie zakończone albo wcześniej wszczęte toczy się,
       8) sprawca nie podlega orzecznictwu polskich sądów karnych,
       9) brak skargi uprawnionego oskarżyciela,
      10) brak wymaganego zezwolenia na ściganie lub wniosku o ściganie 
         pochodzącego od osoby uprawnionej, chyba że ustawa stanowi 
         inaczej,
      11) zachodzi inna okoliczność wyłączająca ściganie.
 § 2. Do chwili otrzymania wniosku lub zezwolenia władzy, od których ustawa
     uzależnia ściganie, organy procesowe dokonują tylko czynności nie 
     cierpiących zwłoki w celu zabezpieczenia śladów i dowodów, a także 
     czynności zmierzających do wyjaśnienia, czy wniosek będzie złożony lub 
     zezwolenie będzie wydane.
 § 3. Niemożność przypisania winy sprawcy czynu nie wyłącza postępowania 
     dotyczącego zastosowania środków zabezpieczających.
                                    
                                Art. 18.
 § 1. Jeżeli czyn stanowi tylko wykroczenie, prokurator odmawiając wszczęcia 
     postępowania lub umarzając je przekazuje sprawę Policji w celu wystąpienia
     z wnioskiem o ukaranie przez właściwy organ do spraw wykroczeń;
     prokurator może sam wystąpić z takim wnioskiem.
 § 2. Jeżeli sąd lub prokurator dopatruje się w czynie przewinienia dyscyplinarnego
     albo naruszenia obowiązków służbowych lub zasad współżycia 
     społecznego, może odmawiając wszczęcia postępowania albo umarzając 
     je, zwłaszcza z powodu znikomej szkodliwości społecznej czynu, przekazać
     sprawę innemu właściwemu organowi.
                                    
                                Art. 19.
 § 1. W razie stwierdzenia w postępowaniu karnym poważnego uchybienia w 
     działaniu instytucji państwowej, samorządowej lub społecznej, zwłaszcza 
     gdy sprzyja ono popełnieniu przestępstwa, sąd, a w postępowaniu przygotowawczym
     prokurator, zawiadamia o tym uchybieniu organ powołany
     do nadzoru nad daną jednostką organizacyjną, zaś w razie potrzeby 
     także organ kontroli. Policja powiadamia prokuratora o ujawnionych 
     przez siebie uchybieniach.
 § 2. Zawiadamiając o uchybieniu, sąd lub prokurator może zażądać nadesłania
     w wyznaczonym terminie wyjaśnień i podania środków podjętych 
     w celu zapobieżenia takim uchybieniom w przyszłości.
 § 3. W razie nieudzielenia wyjaśnień w wyznaczonym terminie można nałożyć
     na kierownika organu zobowiązanego do wyjaśnień karę pieniężną 
     w wysokości nie przekraczającej najniższego miesięcznego wynagrodzenia.
 § 4. Na postanowienie o ukaraniu przysługuje zażalenie.
                                Art. 20.
 § 1. W razie rażącego naruszenia przez obrońcę lub pełnomocnika strony 
     ich obowiązków procesowych sąd, a w postępowaniu przygotowawczym 
     prokurator, zawiadamia o tym radę adwokacką lub inny właściwy organ.
 § 2. W razie rażącego naruszenia obowiązków procesowych przez oskarżyciela
     publicznego lub prowadzącego dochodzenie sąd zawiadamia bezpośredniego
     przełożonego osoby, która dopuściła się uchybienia; w stosunku
     do Policji oraz innych organów dochodzenia uprawnienie takie 
     przysługuje również prokuratorowi.
                                    
                                Art. 21.
 § 1. O ukończeniu postępowania toczącego się z urzędu przeciw osobom zatrudnionym
     w instytucjach państwowych, samorządowych i społecznych, 
     uczniom i słuchaczom szkół oraz żołnierzom należy bezzwłocznie zawiadomić
     przełożonych tych osób.
 § 2.{ }Prokurator zawiadamia również o wszczęciu postępowania przeciw funkcjonariuszom
     publicznym, a o wszczęciu postępowania przeciw innym 
     osobom, o których mowa w § 1 - jeżeli wymaga tego ważny interes publiczny.
                                    
                                Art. 22.
 § 1. Jeżeli zachodzi długotrwała przeszkoda uniemożliwiająca prowadzenie 
     postępowania, a w szczególności jeżeli nie można ująć oskarżonego albo
     nie może on brać udziału w postępowaniu z powodu choroby psychicznej
     lub innej ciężkiej choroby, postępowanie zawiesza się na czas 
     trwania przeszkody. 
 § 2. Na postanowienie w przedmiocie zawieszenia postępowania przysługuje 
     zażalenie. 
 § 3. W czasie zawieszenia postępowania należy jednak dokonać odpowiednich
     czynności w celu zabezpieczenia dowodów przed ich utratą lub 
     zniekształceniem.
            
                                Art. 23.
W sprawie o przestępstwo popełnione na szkodę małoletniego, we współdziałaniu
z małoletnim lub w okolicznościach, które mogą świadczyć o demoralizacji
małoletniego albo o gorszącym wpływie na niego, sąd, a w postępowaniu 
przygotowawczym prokurator, zawiadamia sąd rodzinny w celu rozważenia 
środków przewidzianych w przepisach o postępowaniu w sprawach nieletnich 
oraz w Kodeksie rodzinnym i opiekuńczym.
                                    
                                DZIAŁ II
                                  Sąd
                                    
                               Rozdział 1
                        Właściwość i skład sądu
                                    
                                Art. 24.
 § 1. Sąd rejonowy orzeka w pierwszej instancji we wszystkich sprawach, z 
     wyjątkiem spraw przekazanych ustawą do właściwości innego sądu.
 § 2. Sąd rejonowy rozpoznaje ponadto środki odwoławcze w wypadkach 
     wskazanych w ustawie. 
            
                                Art. 25.
 § 1. Sąd wojewódzki orzeka w pierwszej instancji w sprawach o następujące 
     przestępstwa:
       1) o zbrodnie określone w Kodeksie karnym oraz w ustawach szczególnych,
       2) o występki określone w rozdziałach XVI i XVII, oraz w art. 140, 
         141, 148 § 4, art. 149, 150 § 1, art. 151-154, 156 § 1 i 3, art. 158 § 
         2 i 3, art. 163 § 1 i 3, art. 165 § 1 i 3, art. 166 § 1, art. 173 § 3, 
         art. 185 § 2, art. 197 § 3, art. 223, 252 oraz w art. 253 § 2 Kodeksu
         karnego,
       3) o występki, które z mocy przepisu szczególnego należą do właściwości
         sądu wojewódzkiego.
 § 2. Sąd wojewódzki rozpoznaje ponadto środki odwoławcze od orzeczeń i 
     zarządzeń wydanych w pierwszej instancji w sądzie rejonowym oraz inne
     sprawy przekazane mu przez ustawę.
 
                                Art. 26.
Sąd apelacyjny rozpoznaje środki odwoławcze od orzeczeń i zarządzeń wydanych
w pierwszej instancji w sądzie wojewódzkim oraz inne sprawy przekazane 
mu przez ustawę.
            
                                Art. 27.
Sąd Najwyższy rozpoznaje kasacje oraz środki odwoławcze i inne sprawy w 
wypadkach określonych w ustawie.
            
                                Art. 28.
 § 1. Na rozprawie głównej sąd orzeka w składzie jednego sędziego i dwóch 
     ławników, jeżeli ustawa nie stanowi inaczej.
 § 2. Ze względu na szczególną zawiłość sprawy sąd pierwszej instancji może 
     postanowić o rozpoznaniu jej w składzie trzech sędziów.
 § 3. W sprawach o przestępstwa, za które ustawa przewiduje karę 25 lat 
     pozbawienia wolności albo dożywotniego pozbawienia wolności, sąd 
     orzeka w składzie dwóch sędziów i trzech ławników.
            
                                Art. 29.
 § 1. Na rozprawie apelacyjnej i kasacyjnej sąd orzeka w składzie trzech sędziów,
     jeżeli ustawa nie stanowi inaczej.
 § 2. Apelację lub kasację od wyroku orzekającego karę 25 lat pozbawienia 
     wolności albo dożywotniego pozbawienia wolności rozpoznaje sąd w 
     składzie pięciu sędziów.
                                    
                                Art. 30.
 § 1. Na posiedzeniu sąd rejonowy orzeka jednoosobowo, a sąd wojewódzki, 
     sąd apelacyjny i Sąd Najwyższy - w składzie trzech sędziów, jeżeli 
     ustawa nie stanowi inaczej.
 § 2. Sąd odwoławczy na posiedzeniu orzeka w składzie trzech sędziów, jeżeli
     ustawa nie stanowi inaczej.
                                    
                                Art. 31.
 § 1. Miejscowo właściwy do rozpoznania sprawy jest sąd, w którego okręgu 
     popełniono przestępstwo.
 § 2. Jeżeli przestępstwo popełniono na polskim statku wodnym lub powietrznym,
     a § 1 nie może mieć zastosowania, właściwy jest sąd macierzystego
     portu statku.
 § 3. Jeżeli przestępstwo popełniono w okręgu kilku sądów, właściwy jest ten 
     sąd, w którego okręgu najpierw wszczęto postępowanie przygotowawcze.
            
                                Art. 32.
 § 1. Jeżeli nie można ustalić miejsca popełnienia przestępstwa, właściwy jest 
     sąd, w którego okręgu:
       1) ujawniono przestępstwo,
       2) ujęto oskarżonego,
       3) oskarżony przed popełnieniem przestępstwa stale mieszkał lub 
         czasowo przebywał 
     - zależnie od tego, gdzie najpierw wszczęto postępowanie przygotowawcze.
 § 2. Przepis § 1 stosuje się odpowiednio, jeżeli przestępstwo popełniono za 
     granicą.
 § 3. Jeżeli nie można ustalić właściwości miejscowej sądu według przepisów 
     poprzedzających, sprawę rozpoznaje sąd właściwy dla dzielnicy Śródmieście
     gminy Warszawa-Centrum.
                                    
                                Art. 33.
 § 1. Jeżeli tę samą osobę oskarżono o kilka przestępstw, a sprawy należą do 
     właściwości różnych sądów tego samego rzędu, właściwy jest sąd, w którego
     okręgu najpierw wszczęto postępowanie przygotowawcze.
 § 2. Jeżeli sprawy należą do właściwości sądów różnego rzędu, sprawę rozpoznaje
     sąd wyższego rzędu.
                                    
                                Art. 34.
 § 1. Sąd właściwy dla sprawców przestępstw jest również właściwy dla pomocników,
     podżegaczy oraz innych osób, których przestępstwo pozostaje
     w ścisłym związku z przestępstwem sprawcy, jeżeli postępowanie 
     przeciwko nim toczy się jednocześnie.
 § 2. Sprawy osób wymienionych w § 1 powinny być połączone we wspólnym 
     postępowaniu; przepis art. 33 stosuje się odpowiednio.
 § 3. Jeżeli zachodzą okoliczności utrudniające łączne rozpoznanie spraw, o 
     których mowa w § 1 i 2, można wyłączyć i odrębnie rozpoznać sprawę 
     poszczególnych osób lub o poszczególne czyny; sprawa wyłączona podlega
     rozpoznaniu przez sąd właściwy według zasad ogólnych.
                                    
                                Art. 35.
 § 1. Sąd bada z urzędu swą właściwość, a w razie stwierdzenia swej niewłaściwości
     przekazuje sprawę właściwemu sądowi lub innemu organowi.
 § 2. Jeżeli sąd na rozprawie głównej stwierdza, że nie jest właściwy miejscowo
     lub że właściwy jest sąd niższego rzędu, może przekazać sprawę 
     innemu sądowi jedynie wtedy, gdy powstaje konieczność odroczenia 
     rozprawy.
 § 3. Na postanowienie w kwestii właściwości przysługuje zażalenie.
                                    
                                Art. 36.
Sąd wyższego rzędu nad sądem właściwym może przekazać sprawę innemu 
sądowi równorzędnemu, jeżeli większość osób, które należy wezwać na rozprawę,
zamieszkuje blisko tego sądu, a z dala od sądu właściwego.
            
                                Art. 37.
Sąd Najwyższy może z inicjatywy właściwego sądu przekazać sprawę do rozpoznania
innemu sądowi równorzędnemu, jeżeli wymaga tego dobro wymiaru 
sprawiedliwości.
            
                                Art. 38.
 § 1. Spór o właściwość między sądami równorzędnymi rozstrzyga ostatecznie 
     sąd wyższego rzędu nad sądem, który pierwszy wszczął spór.
 § 2. W czasie trwania sporu każdy z tych sądów przedsiębierze czynności 
     nie cierpiące zwłoki.
                                    
                                Art. 39.
Jeżeli sąd wojskowy przekaże sprawę sądowi powszechnemu lub nie przyjmie 
sprawy przekazanej mu przez sąd powszechny, sprawę rozpoznaje sąd powszechny.
                                    
                               Rozdział 2
                          Wyłączenie sędziego
                                    
                                Art. 40.
 § 1. Sędzia jest z mocy prawa wyłączony od udziału w sprawie, jeżeli:
       1) sprawa dotyczy tego sędziego bezpośrednio,
       2) jest małżonkiem strony lub pokrzywdzonego albo ich obrońcy, pełnomocnika
         lub przedstawiciela ustawowego albo pozostaje we 
         wspólnym pożyciu z jedną z tych osób, 
       3) jest krewnym lub powinowatym w linii prostej, a w linii bocznej aż 
         do stopnia pomiędzy dziećmi rodzeństwa osób wymienionych w 
         pkt 2 albo jest związany z jedną z tych osób węzłem przysposobienia,
         opieki lub kurateli,
       4) był świadkiem czynu, o który sprawa się toczy, albo w tej samej 
         sprawie był przesłuchany w charakterze  świadka lub występował 
         jako biegły,
       5) brał udział w sprawie jako prokurator, obrońca, pełnomocnik, 
         przedstawiciel ustawowy strony, albo prowadził postępowanie 
         przygotowawcze,
       6) brał udział w niższej instancji w wydaniu zaskarżonego orzeczenia 
         lub wydał zaskarżone zarządzenie,
       7) brał udział w wydaniu orzeczenia, które zostało uchylone lub 
         stwierdzono jego nieważność,
       8) brał udział w wydaniu postanowienia o warunkowym umorzeniu 
         postępowania,
       9) brał udział w wydaniu orzeczenia, co do którego wniesiono sprzeciw.
 § 2. Powody wyłączenia trwają mimo ustania uzasadniającego je małżeństwa,
     wspólnego pożycia, przysposobienia, opieki lub kurateli.
 § 3. Sędzia, który brał udział w wydaniu orzeczenia objętego wnioskiem o 
     wznowienie lub zaskarżonego w trybie kasacji, nie może orzekać co do 
     tego wniosku lub tej kasacji.
            
                                Art. 41.
 § 1. Sędzia ulega wyłączeniu, jeżeli istnieje okoliczność tego rodzaju, że mogłaby
     wywołać uzasadnioną wątpliwość co do jego bezstronności w danej
     sprawie. 
 § 2. Wniosek o wyłączenie sędziego, zgłoszony na podstawie § 1 po rozpoczęciu
     przewodu sądowego, pozostawia się bez rozpoznania, chyba że 
     przyczyna wyłączenia powstała lub stała się stronie wiadoma dopiero 
     po rozpoczęciu przewodu.
            
                                Art. 42.
 § 1. Wyłączenie następuje na żądanie sędziego, z urzędu albo na wniosek 
     strony.
 § 2. Jeżeli sędzia uznaje, że zachodzi przyczyna wyłączająca go z mocy art. 
     40, wyłącza się, składając oświadczenie na piśmie do akt, a na jego miejsce
     wstępuje inny sędzia.
 § 3. Sędzia, co do którego zgłoszono wniosek o wyłączenie na podstawie 
     art. 41, może złożyć do akt stosowne oświadczenie na piśmie i powstrzymuje
     się od udziału w sprawie; jest jednak obowiązany przedsięwziąć
     czynności nie cierpiące zwłoki.
 § 4. Poza wypadkiem określonym w § 2 o wyłączeniu orzeka sąd, przed którym
     toczy się postępowanie; w składzie orzekającym w kwestii wyłączenia
     nie może brać udziału sędzia, którego dotyczy wyłączenie. W razie 
     niemożności utworzenia takiego składu sądu, w kwestii wyłączenia 
     orzeka sąd wyższego rzędu.
                                    
                                Art. 43.
Jeżeli z powodu wyłączenia sędziów rozpoznanie  sprawy w danym sądzie jest 
niemożliwe, sąd wyższego rzędu przekazuje sprawę innemu sądowi równorzędnemu.
                                    
                                Art. 44.
Przepisy niniejszego rozdziału stosuje się odpowiednio do ławników.
                                    
                               DZIAŁ III
        Strony, obrońcy, pełnomocnicy, przedstawiciel społeczny
                                    
                               Rozdział 3
                         Oskarżyciel publiczny
                                    
                                Art. 45.
 § 1. Oskarżycielem publicznym przed wszystkimi sądami jest prokurator.
 § 2. Inny organ państwowy może być oskarżycielem publicznym z mocy 
     szczególnych przepisów ustawy, określających zakres jego działania.
                                    
                                Art. 46.
W sprawach o przestępstwa ścigane z oskarżenia publicznego udział prokuratora
w rozprawie jest obowiązkowy, jeżeli ustawa nie stanowi inaczej.
                                    
                                Art. 47.
Przepisy art. 40 § 1 pkt 1-6 i § 2 oraz art. 41 i 42 stosuje się odpowiednio do 
prokuratora, innych osób prowadzących postępowanie przygotowawcze oraz 
do innych oskarżycieli publicznych.
                                    
                                Art. 48.
 § 1. O wyłączeniu prowadzącego lub nadzorującego postępowanie przygotowawcze
     oraz oskarżyciela publicznego orzeka prokurator nadzorujący 
     postępowanie lub bezpośrednio przełożony.
 § 2. Czynności dokonane przez osobę podlegającą wyłączeniu, zanim ono 
     nastąpiło, nie są z tej przyczyny bezskuteczne; jednakże czynność dowodową
     należy na żądanie strony, w miarę możności, powtórzyć.
                                    
                               Rozdział 4
                              Pokrzywdzony
                                    
                                Art. 49.
 § 1. Pokrzywdzonym jest osoba fizyczna lub prawna, której dobro prawne 
     zostało bezpośrednio naruszone lub zagrożone przez przestępstwo.
 § 2. Pokrzywdzonym może być także instytucja państwowa, samorządowa 
     lub społeczna, choćby nie miała osobowości prawnej.
 § 3. Za pokrzywdzonego uważa się zakład ubezpieczeń w zakresie, w jakim 
     pokrył szkodę wyrządzoną pokrzywdzonemu przez przestępstwo lub jest 
     zobowiązany do jej pokrycia.
 § 4. W sprawach o przestępstwa, którymi wyrządzono szkodę w mieniu instytucji
     państwowej, samorządowej lub społecznej, jeżeli nie działa organ 
     pokrzywdzonej instytucji, prawa pokrzywdzonego mogą wykonywać 
     ograny kontroli państwowej, które w zakresie swojego działania ujawniły
     przestępstwo lub wystąpiły o wszczęcie postępowania.
            
                                Art. 50.
W postępowaniu sądowym z uprawnień pokrzywdzonego określonych w art. 53 
i 62 nie może korzystać osoba występująca w tej samej sprawie w charakterze 
oskarżonego, z wyjątkiem przewidzianym w art. 497 i 498 § 3.
            
                                Art. 51.
 § 1. Za pokrzywdzonego, który nie jest osobą fizyczną, czynności procesowych
     dokonuje organ uprawniony do działania w jego imieniu.
 § 2. Jeżeli pokrzywdzonym jest małoletni albo ubezwłasnowolniony całkowicie
     lub częściowo, prawa jego wykonuje przedstawiciel ustawowy albo 
     osoba, pod której stałą pieczą pokrzywdzony pozostaje.
            
                                Art. 52.
W razie śmierci pokrzywdzonego prawa, które by mu przysługiwały, mogą wykonywać
osoby najbliższe, a w wypadku ich braku lub nieujawnienia - prokurator.
                                    
                               Rozdział 5
                         Oskarżyciel posiłkowy
                                    
                                Art. 53.
W sprawach o przestępstwa ścigane z oskarżenia publicznego pokrzywdzony 
może działać jako strona w charakterze oskarżyciela posiłkowego obok oskarżyciela
publicznego lub zamiast niego.
                                    
                                Art. 54.
 § 1. Jeżeli akt oskarżenia wniósł oskarżyciel publiczny, pokrzywdzony może 
     aż do czasu rozpoczęcia przewodu sądowego na rozprawie głównej złożyć
     oświadczenie, że będzie działał w charakterze oskarżyciela posiłkowego.
 § 2. Odstąpienie oskarżyciela publicznego od oskarżenia nie pozbawia 
     uprawnień oskarżyciela posiłkowego.
                                    
                                Art. 55.
 § 1. W razie powtórnego wydania przez prokuratora postanowienia o odmowie
     wszczęcia lub o umorzeniu postępowania w wypadku, o którym 
     mowa w art. 330 § 2, pokrzywdzony może w terminie miesiąca od doręczenia
     mu zawiadomienia o postanowieniu wnieść akt oskarżenia do 
     sądu, dołączając po jednym odpisie dla każdego oskarżonego oraz dla 
     prokuratora. Przepis art. 488 § 2 stosuje się odpowiednio. Przepisów 
     art. 339 § 3 pkt 4 i art. 397 nie stosuje się.
 § 2. Akt oskarżenia wniesiony przez pokrzywdzonego powinien być sporządzony
     i podpisany przez adwokata, z zachowaniem warunków określonych
     w art. 332 i 333 § 1; jeżeli pokrzywdzonym jest instytucja państwowa,
     samorządowa lub społeczna, akt oskarżenia może sporządzić 
     także  radca prawny.
 § 3. Inny pokrzywdzony tym samym czynem może aż do rozpoczęcia przewodu
     sądowego na rozprawie głównej przyłączyć się do postępowania.
 § 4. W sprawie wszczętej na podstawie aktu oskarżenia wniesionego przez 
     oskarżyciela posiłkowego może brać udział również prokurator.
            
                                Art. 56.
 § 1. Sąd może ograniczyć liczbę oskarżycieli posiłkowych występujących w 
     sprawie, jeżeli jest to konieczne dla zabezpieczenia prawidłowego toku 
     postępowania. Sąd orzeka, że oskarżyciel posiłkowy nie może brać 
     udziału w postępowaniu, gdy bierze w nim już udział określona przez 
     sąd liczba oskarżycieli.
 § 2. Sąd orzeka także, iż oskarżyciel posiłkowy nie może brać udziału w postępowaniu,
     jeżeli stwierdzi, że nie jest on osobą uprawnioną lub jego 
     akt oskarżenia albo oświadczenie o przystąpieniu do postępowania zostało
     złożone po terminie.
 § 3. Na postanowienie sądu wydane na podstawie § 1, a także na postanowienie
     sądu wydane na podstawie § 2 jeżeli dotyczy oskarżyciela posiłkowego
     określonego w art. 54 lub art. 55 § 3 - zażalenie nie przysługuje.
                                Art. 57.
 § 1. W razie odstąpienia oskarżyciela posiłkowego od oskarżenia nie może 
     on ponownie przyłączyć się do postępowania.
 § 2. O odstąpieniu oskarżyciela posiłkowego od oskarżenia w sprawie, w 
     której oskarżyciel publiczny nie bierze udziału, sąd zawiadamia prokuratora.
     Nieprzystąpienie przez niego do oskarżenia w terminie 14 dni 
     od doręczenia zawiadomienia powoduje umorzenie postępowania.
                                    
                                Art. 58.
 § 1. Śmierć oskarżyciela posiłkowego nie tamuje biegu postępowania; osoby 
     najbliższe mogą przystąpić do postępowania w charakterze oskarżyciela 
     posiłkowego w każdym stadium postępowania.
 § 2. W razie śmierci oskarżyciela posiłkowego, który samodzielnie popierał 
     oskarżenie, stosuje się odpowiednio art. 61.
                                    
                               Rozdział 6
                          Oskarżyciel prywatny
                                    
                                Art. 59.
 § 1. Pokrzywdzony może jako oskarżyciel prywatny wnosić i popierać oskarżenie
     o przestępstwa ścigane z oskarżenia prywatnego.
 § 2. Inny pokrzywdzony tym samym czynem może aż do rozpoczęcia przewodu
     sądowego na rozprawie głównej przyłączyć się do toczącego się 
     postępowania.
                                    
                                Art. 60.
 § 1. W sprawach o przestępstwa ścigane z oskarżenia prywatnego prokurator
     wszczyna postępowanie albo wstępuje do postępowania już wszczętego,
     jeżeli wymaga tego interes społeczny.
 § 2. Postępowanie toczy się wówczas z urzędu, a pokrzywdzony, który 
     przedtem wniósł oskarżenie prywatne, korzysta z praw oskarżyciela posiłkowego;
     do pokrzywdzonego, który przedtem nie wniósł oskarżenia 
     prywatnego, stosuje się art. 54, 55 § 3 i art. 58.
 § 3. Jeżeli prokurator, który wstąpił do postępowania, odstąpił potem od 
     oskarżenia, pokrzywdzony powraca w dalszym postępowaniu do praw 
     oskarżyciela prywatnego.
 § 4. Pokrzywdzony, który nie wniósł oskarżenia, może w terminie zawitym 
     14 dni od daty powiadomienia go o odstąpieniu prokuratora od oskarżenia
     złożyć akt oskarżenia lub oświadczenie, że podtrzymuje oskarżenie
     jako prywatne, a jeżeli takiego oświadczenia nie złoży, sąd umarza 
     postępowanie.
                                    
                                Art. 61.
 § 1. W razie śmierci oskarżyciela prywatnego postępowanie zawiesza się, a 
     osoby najbliższe mogą wstąpić w prawa zmarłego.
 § 2. Jeżeli w terminie zawitym 3 miesięcy od dnia śmierci oskarżyciela prywatnego
     osoba uprawniona nie wstąpi w prawa zmarłego, sąd umarza 
     postępowanie.
                                    
                               Rozdział 7
                             Powód cywilny
                                    
                                Art. 62.
Pokrzywdzony może aż do rozpoczęcia przewodu sądowego na rozprawie głównej
wytoczyć przeciw oskarżonemu powództwo cywilne w celu dochodzenia w 
postępowaniu karnym roszczeń majątkowych wynikających bezpośrednio z popełnienia
przestępstwa.
                                    
                                Art. 63.
 § 1. W razie śmierci pokrzywdzonego osoby najbliższe mogą w terminie 
     określonym w art. 62 wytoczyć powództwo cywilne o przysługujące im 
     roszczenia majątkowe wynikające z popełnienia przestępstwa.
 § 2. W razie śmierci powoda cywilnego osoby najbliższe mogą wstąpić w 
     prawa zmarłego i dochodzić przysługujących im roszczeń. Niewstąpienie 
     tych osób nie tamuje biegu postępowania; sąd wydając orzeczenie kończące
     postępowanie pozostawia wówczas powództwo cywilne bez rozpoznania.
            
                                Art. 64.
Prokurator, w terminie przewidzianym w art. 62, wytacza powództwo cywilne 
na rzecz pokrzywdzonego lub osoby, o której mowa w art. 63 § 1, albo popiera
wytoczone przez pokrzywdzonego lub tę osobę powództwo, jeżeli wymaga 
tego interes społeczny.
            
                                Art. 65.
 § 1. Sąd przed rozpoczęciem przewodu sądowego odmawia przyjęcia powództwa
     cywilnego, jeżeli:
       1) powództwo cywilne jest z mocy przepisu szczególnego niedopuszczalne,
       2) roszczenie nie ma bezpośredniego związku z zarzutem oskarżenia,
       3) powództwo zostało wniesione przez osobę nieuprawnioną,
       4) to samo roszczenie jest przedmiotem innego postępowania lub o 
         roszczeniu tym prawomocnie orzeczono,
       5) po stronie pozwanych zachodzi współuczestnictwo konieczne z instytucją
         państwową, samorządową lub społeczną albo z osobą, 
         która nie występuje w charakterze oskarżonego.
 § 2. Jeżeli pozew odpowiada warunkom formalnym, a nie zachodzą okoliczności
     wymienione w § 1, sąd orzeka o przyjęciu powództwa cywilnego.
 § 3. Mimo przyjęcia powództwa cywilnego sąd pozostawia je bez rozpoznania,
     jeżeli po rozpoczęciu przewodu sądowego ujawni się okoliczność 
     wymieniona w § 1. 
 § 4. Na odmowę przyjęcia powództwa cywilnego lub na pozostawienie go 
     bez rozpoznania na podstawie § 3 zażalenie nie przysługuje.
                                    
                                Art. 66.
Powód cywilny może dowodzić istnienia tylko tych okoliczności, na których 
opiera swoje roszczenie.
                                    
                                Art. 67.
 § 1. Jeżeli sąd odmówił przyjęcia powództwa cywilnego lub pozostawił je 
     bez rozpoznania, powód cywilny może dochodzić swego roszczenia w 
     postępowaniu cywilnym.
 § 2. Jeżeli w terminie zawitym 30 dni od daty odmowy przyjęcia lub pozostawienia
     powództwa cywilnego bez rozpoznania powód cywilny wniesie 
     o przekazanie pozwu sądowi właściwemu do rozpoznawania spraw cywilnych,
     za dzień zgłoszenia roszczenia uważa się dzień wniesienia pozwu
     w postępowaniu karnym.
            
                                Art. 68.
W razie zawieszenia postępowania sąd na żądanie powoda cywilnego przekazuje
wytoczone powództwo sądowi właściwemu do rozpoznawania spraw cywilnych.
            
                                Art. 69.
 § 1. Jeżeli powództwo cywilne zostało zgłoszone w toku postępowania przygotowawczego,
     organ prowadzący postępowanie załącza pozew do akt 
     sprawy, a postanowienie co do przyjęcia powództwa wydaje sąd po 
     wpłynięciu sprawy z aktem oskarżenia; za dzień zgłoszenia roszczenia 
     uważa się wówczas dzień zgłoszenia  powództwa.
 § 2. Jeżeli wraz z powództwem cywilnym został zgłoszony wniosek o zabezpieczenie
     roszczenia, w przedmiocie tego wniosku orzeka prokurator.
 § 3. Na postanowienie co do zabezpieczenia roszczenia przysługuje zażalenie
     do sądu.
 § 4. W razie umorzenia lub zawieszenia postępowania przygotowawczego 
     pokrzywdzony w terminie zawitym 30 dni od daty doręczenia postanowienia
     może żądać przekazania sprawy sądowi właściwemu do rozpoznawania
     spraw cywilnych. Jeżeli pokrzywdzony w terminie tym żądania 
     nie zgłosi, zabezpieczenie upada, a wniesiony poprzednio pozew nie 
     wywołuje skutków prawnych.
                                    
                                Art. 70.
W kwestiach dotyczących powództwa cywilnego, a nie unormowanych przez 
przepisy niniejszego kodeksu, stosuje się odpowiednio przepisy obowiązujące 
w postępowaniu cywilnym.
                                    
                               Rozdział 8
                               Oskarżony
                                    
                                Art. 71.
 § 1. Za podejrzanego uważa się osobę, co do której wydano postanowienie 
     o przedstawieniu zarzutów albo której bez wydania takiego postanowienia
     postawiono zarzut w związku z przystąpieniem do przesłuchania 
     w charakterze podejrzanego.
 § 2. Za oskarżonego uważa się osobę, przeciwko której wniesiono oskarżenie
     do sądu, a także osobę, co do której prokurator złożył wniosek o 
     warunkowe umorzenie postępowania.
 § 3. Jeżeli kodeks niniejszy używa w znaczeniu ogólnym określenia "oskarżony",
     odpowiednie przepisy mają zastosowanie także do podejrzanego.
                                    
                                Art. 72.
Jeżeli oskarżony nie włada językiem polskim, postanowienie o przedstawieniu , 
uzupełnieniu lub zmianie zarzutów, akt oskarżenia oraz orzeczenie podlegające
zaskarżeniu lub kończące postępowanie doręcza się oskarżonemu wraz z 
tłumaczeniem; za zgodą oskarżonego można poprzestać na ogłoszeniu przetłumaczonego
orzeczenia kończącego postępowanie, jeżeli nie podlega ono zaskarżeniu.
            
                                Art. 73.
 § 1. Oskarżony tymczasowo aresztowany może porozumiewać się ze swym 
     obrońcą podczas nieobecności innych osób oraz korespondencyjnie.
 § 2. W postępowaniu przygotowawczym prokurator udzielając zezwolenia 
     na porozumiewanie się może w szczególnie uzasadnionym wypadku zastrzec,
     że będzie przy tym obecny sam lub osoba przez niego upoważniona.
 § 3. Prokurator może również zastrzec kontrolę korespondencji podejrzanego
     z obrońcą.
 § 4. Zastrzeżenia, o których mowa w § 2 i 3, nie mogą być utrzymywane ani 
     dokonane po upływie 14 dni od dnia tymczasowego aresztowania podejrzanego.
            
                                Art. 74.
 § 1. Oskarżony nie ma obowiązku dowodzenia swej niewinności ani obowiązku
     dostarczania dowodów na swoją niekorzyść.
 § 2. Oskarżony jest jednak obowiązany poddać się:
       1) oględzinom zewnętrznym ciała oraz innym badaniom nie połączonym
         z naruszeniem integralności ciała; w szczególności wolno od 
         oskarżonego pobrać odciski, fotografować go oraz okazać go w 
         celach rozpoznawczych innym osobom,
       2) badaniom psychologicznym i psychiatrycznym oraz badaniom połączonym
         z dokonaniem zabiegów na jego ciele, z wyjątkiem chirurgicznych,
         pod warunkiem, że dokonywane są przez uprawnionego
         do tego pracownika służby zdrowia z zachowaniem wskazań 
         wiedzy lekarskiej i nie zagrażają zdrowiu oskarżonego, jeżeli 
         przeprowadzenie tych badań jest nieodzowne; w szczególności 
         oskarżony jest obowiązany przy zachowaniu tych warunków poddać
         się pobraniu krwi lub wydzielin organizmu.
 § 3. W stosunku do osoby podejrzanej można dokonać czynności wymienionych
     w § 2 pkt 1, a także za jej zgodą, przy zachowaniu wymagań określonych
     w § 2 pkt 2, pobrać krew lub wydzieliny organizmu.
 § 4. Minister Sprawiedliwości w porozumieniu z Ministrem Zdrowia i Opieki
     Społecznej określi, w drodze rozporządzenia, szczegółowe warunki i 
     sposób dokonywania badań oskarżonego oraz osoby podejrzanej.
            
                                Art. 75.
 § 1. Oskarżony, który pozostaje na wolności, jest obowiązany stawić się na 
     każde wezwanie w toku postępowania karnego oraz zawiadamiać organ 
     prowadzący postępowanie o każdej zmianie miejsca swego zamieszkania
     lub pobytu trwającego dłużej niż 7 dni, o czym należy oskarżonego 
     uprzedzić przy pierwszym przesłuchaniu. 
 § 2. W razie nie usprawiedliwionego niestawiennictwa oskarżonego można 
     sprowadzić go przymusowo.
            
                                Art. 76.
Jeżeli oskarżony jest nieletni lub ubezwłasnowolniony, jego przedstawiciel 
ustawowy lub osoba, pod której pieczą oskarżony pozostaje, może podejmować
na jego korzyść wszelkie czynności procesowe, a przede wszystkim wnosić 
środki zaskarżenia, składać wnioski oraz ustanowić obrońcę.
            
                                Art. 77.
Oskarżony może mieć jednocześnie nie więcej niż trzech obrońców.
            
                                Art. 78.
 § 1. Oskarżony, który nie ma obrońcy z wyboru, może żądać, aby mu wyznaczono
     obrońcę z urzędu, jeżeli w sposób należyty wykaże, że nie jest 
     w stanie ponieść kosztów obrony bez uszczerbku dla niezbędnego 
     utrzymania siebie i rodziny.
 § 2. Sąd może cofnąć wyznaczenie obrońcy, jeżeli okaże się, że nie istniały 
     okoliczności na podstawie których go wyznaczono.
                                    
                                Art. 79.
 § 1. W postępowaniu karnym oskarżony musi mieć obrońcę, jeżeli:
       1) jest nieletni, 
       2) jest głuchy, niemy lub niewidomy, 
       3) zachodzi uzasadniona wątpliwość co do jego poczytalności,
       4) nie włada językiem polskim.
 § 2. Oskarżony musi mieć obrońcę również wtedy, gdy sąd uzna to za niezbędne
     ze względu na okoliczności utrudniające obronę.
 § 3. W wypadkach, o których mowa w § 1 i 2, udział obrońcy jest obowiązkowy
     w rozprawie oraz w tych posiedzeniach, w których obowiązkowy 
     jest udział oskarżonego.
 § 4. Jeżeli w toku postępowania biegli lekarze psychiatrzy stwierdzą, że poczytalność
     oskarżonego nie budzi wątpliwości, oskarżony jednak musi 
     mieć obrońcę do prawomocnego zakończenia postępowania.
                                    
                                Art. 80.
Oskarżony musi mieć obrońcę w postępowaniu przed sądem wojewódzkim jako
sądem pierwszej instancji, jeżeli zarzucono mu zbrodnię lub pozbawiono 
wolności. W takim wypadku udział obrońcy w rozprawie głównej jest obowiązkowy,
a w rozprawie apelacyjnej i kasacyjnej, jeżeli prezes sądu lub sąd uzna 
to za konieczne.
                                    
                                Art. 81.
Jeżeli w warunkach określonych w art. 78 § 1, art. 79 § 1 i 2 oraz w art. 80 
oskarżony nie ma obrońcy z wyboru, prezes sądu właściwego do rozpoznania 
sprawy wyznacza mu obrońcę z urzędu.
                                    
                               Rozdział 9
                         Obrońcy i pełnomocnicy
                                    
                                Art. 82.
Obrońcą może być jedynie osoba uprawniona do obrony według przepisów o 
ustroju adwokatury.
                                    
                                Art. 83.
 § 1. Obrońcę ustanawia oskarżony; do czasu ustanowienia obrońcy przez 
     oskarżonego pozbawionego wolności, obrońcę może ustanowić inna 
     osoba, o czym niezwłocznie zawiadamia się oskarżonego.
 § 2. Upoważnienie do obrony może być udzielone na piśmie albo przez 
     oświadczenie do protokołu organu prowadzącego postępowanie karne.
            
                                Art. 84.
 § 1. Ustanowienie obrońcy lub wyznaczenie obrońcy z urzędu uprawnia go 
     do działania w całym postępowaniu, nie wyłączając czynności po uprawomocnieniu
     się orzeczenia, jeżeli nie zawiera ograniczeń.
 § 2. Wyznaczenie obrońcy z urzędu nakłada na obrońcę obowiązek podejmowania
     czynności procesowych do prawomocnego zakończenia postępowania.
     Jeżeli jednak czynności należy dokonać poza siedzibą lub miejscem
     zamieszkania obrońcy z urzędu, prezes sądu, przed którym ma 
     być dokonana czynność, a w postępowaniu przygotowawczym prezes 
     sądu rejonowego miejsca czynności, wyznacza dla dokonania tej czynności,
     na wniosek dotychczasowego obrońcy, innego obrońcę spośród 
     miejscowych adwokatów.
 § 3. Obrońca wyznaczony z urzędu w postępowaniu kasacyjnym lub w postępowaniu
     o wznowienie postępowania powinien sporządzić i podpisać 
     kasację lub wniosek o wznowienie postępowania albo poinformować na 
     piśmie sąd, że nie stwierdził podstaw do wniesienia kasacji lub złożenia 
     wniosku o wznowienie postępowania.
            
                                Art. 85.
 § 1. Obrońca może bronić kilku oskarżonych, jeżeli ich interesy nie pozostają
     w sprzeczności.
 § 2. Stwierdzając sprzeczność sąd wydaje postanowienie, zakreślając oskarżonym
     termin do ustanowienia innych obrońców. W wypadku obrony z 
     urzędu sąd wyznacza innego obrońcę. Na postanowienie przysługuje zażalenie.
            
                                Art. 86.
 § 1. Obrońca może przedsiębrać czynności procesowe jedynie na korzyść 
     oskarżonego.
 § 2. Udział obrońcy w postępowaniu nie wyłącza osobistego działania w nim 
     oskarżonego.
            
                                Art. 87.
 § 1. Strona inna niż oskarżony może ustanowić pełnomocnika.
 § 2. Osoba nie będąca stroną może ustanowić pełnomocnika, jeżeli wymagają
     tego jej interesy w toczącym się postępowaniu.
 § 3. Sąd, a w postępowaniu przygotowawczym prokurator, może odmówić 
     dopuszczenia do udziału w postępowaniu pełnomocnika, o którym mowa
     w § 2, jeżeli uzna, że nie wymaga tego obrona interesów osoby nie 
     będącej stroną.
                                    
                                Art. 88.
 § 1. Do pełnomocnika stosuje się odpowiednio art. 77, 78, 82-84 i 86 § 2.
 § 2. Pełnomocnikiem instytucji państwowej, samorządowej lub społecznej 
     może być także radca prawny albo inny pracownik tej instytucji lub jej 
     organu nadrzędnego.
 § 3. W zakresie roszczeń majątkowych pełnomocnikiem osoby prawnej innej 
     niż przewidziana w § 2, jednostki organizacyjnej nie mającej osobowości 
     prawnej, a także osoby fizycznej prowadzącej działalność gospodarczą 
     może być również jej radca prawny.
                                    
                                Art. 89.
W kwestiach dotyczących pełnomocnika, a nie unormowanych przez przepisy 
niniejszego kodeksu, stosuje się odpowiednio przepisy obowiązujące w postępowaniu
cywilnym.
                                    
                              Rozdział 10
                        Przedstawiciel społeczny
                                    
                                Art. 90.
 § 1. W postępowaniu sądowym do czasu rozpoczęcia przewodu sądowego 
     udział w postępowaniu może zgłosić przedstawiciel organizacji społecznej,
     jeżeli zachodzi potrzeba ochrony interesu społecznego lub ważnego 
     interesu indywidualnego, objętego zadaniami statutowymi tej organizacji,
     w szczególności ochrony wolności i praw człowieka.
 § 2. W zgłoszeniu organizacja społeczna wskazuje przedstawiciela, który ma 
     reprezentować tę organizację, a przedstawiciel przedkłada sądowi pisemne
     upoważnienie.
 § 3. Sąd dopuszcza przedstawiciela organizacji społecznej, jeżeli leży to w 
     interesie wymiaru sprawiedliwości.
 
                                Art. 91.
Dopuszczony do udziału w postępowaniu sądowym przedstawiciel organizacji 
społecznej może uczestniczyć w rozprawie, wypowiadać się i składać oświadczenia
na piśmie.
            
                                DZIAŁ IV
                          Czynności procesowe
                                    
                              Rozdział 11
                  Orzeczenia, zarządzenia i polecenia
                                    
                                Art. 92.
Podstawę orzeczenia może stanowić tylko całokształt okoliczności ujawnionych 
w postępowaniu, mających znaczenie dla rozstrzygnięcia.
                                    
                                Art. 93.
 § 1. Jeżeli ustawa nie wymaga wydania wyroku, sąd wydaje postanowienie.
 § 2. W kwestiach nie wymagających postanowienia prezes sądu, przewodniczący
     wydziału, przewodniczący składu orzekającego albo upoważniony 
     sędzia wydają zarządzenia. 
 § 3. W postępowaniu przygotowawczym postanowienia i zarządzenia wydaje 
     prokurator, w wypadkach przewidzianych w ustawie - sąd, a w dochodzeniu
     - także inne uprawnione organy.
 § 4. W wypadkach określonych w ustawie sąd oraz prokurator wydają polecenia
     Policji lub innym organom.
                                    
                                Art. 94.
 § 1. Postanowienie powinno zawierać:
       1) oznaczenie organu oraz osoby lub osób, wydających postanowienie,
       2) datę wydania postanowienia,
       3) wskazanie sprawy oraz kwestii, której postanowienie dotyczy,
       4) rozstrzygnięcie z podaniem podstawy prawnej, 
       5) uzasadnienie, chyba że ustawa zwalnia od tego wymagania.
 § 2. Przepis § 1 stosuje się odpowiednio do zarządzeń.
            
                                Art. 95.
Sąd orzeka na rozprawie w wypadkach przewidzianych przez ustawę, a w innych
- na posiedzeniu. Orzeczenia podejmowane na posiedzeniu mogą zapadać
również na rozprawie.
            
                                Art. 96.
 § 1. Jeżeli ustawa nie stanowi inaczej, prokurator bierze udział w posiedzeniu
     sądu lub zgłasza wniosek na piśmie. W sprawie mniej istotnej prokurator
     może także w inny sposób przekazać swoje oświadczenie, które 
     zamieszcza się w protokole.
 § 2. Inne strony oraz osoby nie będące stronami, jeżeli ma to znaczenie dla 
     obrony ich interesów, mogą zgłaszać wnioski na piśmie, a w wypadkach 
     wskazanych w ustawie mają prawo lub obowiązek brać udział w posiedzeniu.
            
                                Art. 97.
Jeżeli zachodzi potrzeba sprawdzenia okoliczności faktycznych przed wydaniem
orzeczenia na posiedzeniu, sąd dokonuje tego sam albo w tym celu wyznacza
sędziego ze składu orzekającego bądź zwraca się o wykonanie określonych
czynności do sądu miejscowo właściwego.
                                    
                                Art. 98.
 § 1. Uzasadnienie postanowienia sporządza się na piśmie wraz z samym postanowieniem.
 § 2. W sprawie zawiłej lub z innych ważnych przyczyn można odroczyć sporządzenie
     uzasadnienia postanowienia na czas do 7 dni.
 § 3. Nie wymaga uzasadnienia dopuszczenie dowodu, jak również uwzględnienie
     wniosku, któremu inna strona nie sprzeciwiła się, chyba że orzeczenie
     podlega zaskarżeniu.
                                    
                                Art. 99.
 § 1. Tryb i formę uzasadnienia wyroku określają przepisy szczególne.
 § 2. Zarządzenie wymaga pisemnego uzasadnienia, jeżeli podlega zaskarżeniu.
                                    
                               Art. 100.
 § 1. Orzeczenie lub zarządzenie wydane na rozprawie ogłasza się ustnie.
 § 2. Orzeczenie lub zarządzenie wydane poza rozprawą należy doręczyć 
     prokuratorowi, a także stronie i osobie nie będącej stroną, którym przysługuje
     środek zaskarżenia, jeżeli nie brali oni udziału w posiedzeniu 
     lub nie byli obecni przy ogłoszeniu; w innych wypadkach o treści orzeczenia
     lub zarządzenia należy powiadomić strony.
 § 3. Wyrok zapadły na posiedzeniu oraz postanowienie z uzasadnieniem w 
     wypadku wskazanym w art. 98 § 2 doręcza się stronom.
 § 4. Jeżeli ustawa nie zwalnia od równoczesnego sporządzenia uzasadnienia, 
     orzeczenie doręcza się lub ogłasza wraz z uzasadnieniem; w wypadku 
     określonym w art. 98 § 2 po ogłoszeniu postanowienia podaje się ustnie 
     najważniejsze powody rozstrzygnięcia.
 § 5. Jeżeli sprawę rozpoznano z wyłączeniem jawności ze względu na ważny 
     interes państwa, zamiast uzasadnienia doręcza się zawiadomienie, że 
     uzasadnienie zostało sporządzone.
 § 6. Po ogłoszeniu lub przy doręczeniu orzeczenia należy pouczyć uczestników
     postępowania o przysługującym im prawie, terminie i sposobie 
     wniesienia środka zaskarżenia lub o tym, że orzeczenie nie podlega zaskarżeniu.
            
                               Art. 101.
 § 1. Orzeczenie jest nieważne z mocy samego prawa, jeżeli:
       1) oskarżony nie podlegał orzecznictwu polskich sądów karnych,
       2) w wydaniu orzeczenia brała udział osoba nie uprawniona do 
         orzekania bądź podlegająca wyłączeniu na podstawie art. 40 § 1 
         pkt 1-3 lub 6 oraz § 2 i 3,
       3) zostało wydane pomimo to, że inne postępowanie karne co do tego
         samego czynu tej samej osoby zostało już prawomocnie ukończone,
       4) orzeczono karę lub środek karny nie znane ustawie, 
       5) zapadło z naruszeniem zasady większości głosów lub nie zostało 
         podpisane przez którąkolwiek z osób biorących udział w jego wydaniu,
       6) sąd orzekł w składzie nie znanym ustawie,
       7) zachodzi sprzeczność w treści orzeczenia, uniemożliwiająca jego 
         wykonanie,
       8) zachodzi inna, co najmniej równie poważna obraza prawa.
 § 2. Orzeczenie wydane przez sąd w sprawie o wykroczenie, pomimo braku 
     podstaw do rozpoznania sprawy w postępowaniu sądowym, nie jest z 
     tego powodu nieważne.
            
                               Art. 102.
 § 1. Każdy organ postępowania jest obowiązany przedstawić uchybienie stanowiące
     przyczynę nieważności orzeczenia sądowi właściwemu do 
     stwierdzenia nieważności.
 § 2. Nieważność z mocy samego prawa stwierdza na posiedzeniu z urzędu, z 
     inicjatywy organu postępowania albo na wniosek strony, sąd apelacyjny 
     w składzie trzech sędziów. O nieważności jednak orzeczenia sądu apelacyjnego
     oraz Sądu Najwyższego orzeka Sąd Najwyższy. Sąd Najwyższy 
     orzeka o nieważności wydanego przez siebie orzeczenia w składzie siedmiu
     sędziów.
 § 3. Stwierdzając nieważność orzeczenia sąd, w razie potrzeby, przekazuje 
     sprawę komu należy lub podejmuje inne odpowiednie rozstrzygnięcie.
 § 4. Na postanowienie w przedmiocie nieważności przysługuje zażalenie, 
     chyba że wydał je Sąd Najwyższy.
 § 5. W posiedzeniu mają prawo wziąć udział strony, obrońcy i pełnomocnicy.
            
                               Art. 103.
 § 1. W razie rozpoznawania z urzędu kwestii nieważności sąd wstrzymuje 
     wykonanie orzeczenia. W innych wypadkach sąd może wstrzymać wykonanie.
 § 2. Jeżeli nieważność zostanie stwierdzona wyłącznie na  skutek środka 
     odwoławczego wniesionego na korzyść oskarżonego, w dalszym postępowaniu
     nie można orzec na jego niekorzyść w porównaniu z nieważnym
     orzeczeniem. Nie dotyczy to wypadku określonego w art. 101 § 1 
     pkt 4.
            
                               Art. 104.
Jeżeli nieważne orzeczenie zostało już uchylone, nie stwierdza się jego nieważności.
W razie jednak przekazania sprawy do ponownego rozpoznania organ, 
któremu sprawę przekazano, jest obowiązany uwzględnić przyczynę nieważności
i w tym zakresie nie jest związany wskazaniami co do dalszego postępowania
wydanymi przez organ, który uchylił orzeczenie.
            
                               Art. 105.
 § 1. Oczywiste omyłki pisarskie i rachunkowe oraz w obliczeniu terminów w 
     orzeczeniu lub zarządzeniu albo w ich  uzasadnieniu można sprostować 
     w każdym czasie.
 § 2. Sprostowania dokonuje organ, który popełnił omyłkę. Jeżeli postępowanie
     toczy się przed instancją odwoławczą, może ona z urzędu sprostować
     orzeczenie pierwszej instancji.
 § 3. Sprostowanie orzeczenia lub jego uzasadnienia następuje w drodze postanowienia,
     a sprostowanie zarządzenia w drodze zarządzenia.
 § 4. Na postanowienie lub zarządzenie co do sprostowania wydane w pierwszej
     instancji służy zażalenie.
            
                               Art. 106.
Przepisy art. 100 § 2, 4-6 stosuje się odpowiednio w postępowaniu przygotowawczym.
            
                               Art. 107.
 § 1. Sąd, który orzekał co do roszczeń majątkowych, nadaje na żądanie 
     osoby uprawnionej klauzulę wykonalności orzeczeniu podlegającemu 
     wykonaniu w drodze egzekucji.
 § 2. Za orzeczenie co do roszczeń majątkowych uważa się również orzeczenie
     nakładające obowiązek naprawienia szkody, jeżeli nadaje się ono do 
     egzekucji w myśl przepisów Kodeksu postępowania cywilnego.
 § 3. Przepisy § 1 i 2 stosuje się odpowiednio do obowiązku wynikającego z 
     ugody zawartej przed sądem.
                                    
                              Rozdział 12
                          Narada i głosowanie
                                    
                               Art. 108.
 § 1. Przebieg narady i głosowania nad orzeczeniem jest tajny, a zwolnienie 
     od zachowania w tym względzie tajemnicy nie jest dopuszczalne.
 § 2. Podczas narady i głosowania oprócz członków składu orzekającego może
     być obecny jedynie protokolant, chyba że przewodniczący uzna jego 
     obecność za zbędną.
            
                               Art. 109.
 § 1. Naradą i głosowaniem kieruje przewodniczący, a jeżeli co do porządku 
     i sposobu narady oraz głosowania podniesione zostaną wątpliwości, rozstrzyga
     je skład orzekający.
 § 2. Po naradzie przewodniczący zbiera głosy poczynając od najmłodszego, 
     najpierw od ławników według ich wieku, następnie od sędziów według 
     ich starszeństwa służbowego, a sam głosuje ostatni. Sprawozdawca, jeżeli
     nie jest przewodniczącym, głosuje pierwszy.
            
                               Art. 110.
Narada i głosowanie nad wyrokiem odbywają się osobno co do winy i kwalifikacji
prawnej czynu, co do kary, co do środków karnych oraz co do pozostałych
kwestii.
            
                               Art. 111.
 § 1. Orzeczenia zapadają większością głosów.
 § 2. Jeżeli zdania tak się podzielą, że żadne z nich nie uzyska większości, 
     zdanie najmniej korzystne dla oskarżonego  przyłącza się do zdania 
     najbardziej doń zbliżonego, aż do uzyskania większości.
            
                               Art. 112.
Sędzia, który głosował przeciwko uznaniu oskarżonego za winnego, może 
wstrzymać się od głosowania nad dalszymi kwestiami; wówczas głos tego sędziego
przyłącza się do zdania najprzychylniejszego dla oskarżonego.
            
                               Art. 113.
Orzeczenie podpisują wszyscy członkowie składu orzekającego, nie wyłączając 
przegłosowanego, chyba że orzeczenie zamieszczono w protokole.
            
                               Art. 114.
 § 1. Przy składaniu podpisu członek składu orzekającego ma prawo zaznaczyć
     na orzeczeniu swoje zdanie odrębne podając, w jakiej części i w 
     jakim kierunku kwestionuje orzeczenie. 
 § 2. Zdanie odrębne może dotyczyć również samego uzasadnienia orzeczenia;
     wówczas zdanie to zaznacza się przy podpisywaniu uzasadnienia.
 § 3. Jeżeli ustawa nie wymaga sporządzenia uzasadnienia wraz z wydaniem 
     orzeczenia, w razie zgłoszenia zdania odrębnego, uzasadnienie należy 
     sporządzić z urzędu w terminie 7 dni od wydania orzeczenia, a składający
     zdanie odrębne dołącza w ciągu następnych 7 dni jego uzasadnienie;
     obowiązek ten nie dotyczy ławnika.
            
                               Art. 115.
 § 1. Uzasadnienie orzeczenia podpisują osoby, które orzeczenie wydały, nie 
     wyłączając osoby przegłosowanej.
 § 2. W sprawach rozpoznawanych w składzie sędziego i dwóch ławników 
     uzasadnienie podpisuje tylko przewodniczący, chyba że zgłoszono zdanie
     odrębne.
 § 3. Jeżeli nie można uzyskać podpisu przewodniczącego lub innego członka 
     składu orzekającego, jeden z podpisujących czyni o tym wzmiankę na 
     uzasadnieniu z zaznaczeniem przyczyny tego faktu.
                                    
                              Rozdział 13
                     Porządek czynności procesowych
                                    
                               Art. 116.
Jeżeli ustawa nie stanowi inaczej, strony mogą składać wnioski i inne oświadczenia
na piśmie albo ustnie do protokołu.
            
                               Art. 117.
 § 1. Uprawnionego do wzięcia udziału w czynności procesowej zawiadamia 
     się o jej czasie i miejscu, chyba że ustawa stanowi inaczej.
 § 2. Czynności nie przeprowadza się, jeżeli osoba uprawniona nie stawiła 
     się, a brak dowodu, że została o niej powiadomiona, oraz jeżeli zachodzi
     uzasadnione przypuszczenie, że niestawiennictwo wynikło z powodu 
     przeszkód żywiołowych lub innych wyjątkowych przyczyn, a także wtedy, 
     gdy osoba ta usprawiedliwiła należycie niestawiennictwo i wnosi o nieprzeprowadzanie
     czynności bez jej obecności, chyba że ustawa stanowi 
     inaczej.
 § 3. W razie niestawiennictwa strony, obrońcy lub pełnomocnika, których 
     stawiennictwo jest obowiązkowe, czynności procesowej nie przeprowadza
     się, chyba że ustawa stanowi inaczej.
 § 4. Minister Sprawiedliwości oraz Minister Zdrowia i Opieki Społecznej 
     określą, w drodze rozporządzenia, warunki i tryb usprawiedliwienia niestawiennictwa
     oskarżonych, świadków i innych uczestników procesu z 
     powodu choroby.
            
                               Art. 118.
 § 1. Znaczenie czynności procesowej ocenia się według treści złożonego 
     oświadczenia.
 § 2. Niewłaściwe oznaczenie czynności procesowej, a zwłaszcza środka zaskarżenia,
     nie pozbawia czynności znaczenia prawnego.
 § 3. Pismo w sprawie należącej do właściwości sądu, prokuratora, Policji lub 
     innego organu dochodzenia, skierowane do niewłaściwego organu, 
     przekazuje się właściwemu organowi.
            
                               Art. 119.
 § 1. Pismo procesowe powinno zawierać:
       1) oznaczenie organu, do którego jest skierowane, oraz sprawy, której
         dotyczy,
       2) oznaczenie oraz adres wnoszącego pismo,
       3) treść wniosku lub oświadczenia, w miarę potrzeby z uzasadnieniem,
       4) datę i podpis składającego pismo.
 § 2. Za osobę, która nie może się podpisać, pismo podpisuje osoba przez 
     nią upoważniona, ze wskazaniem przyczyny złożenia swego podpisu.
            
                               Art. 120.
 § 1. Jeżeli pismo nie odpowiada wymaganiom formalnym, przewidzianym w 
     art. 119 lub w przepisach szczególnych, a brak jest tego rodzaju, że pismo
     nie może otrzymać biegu, albo brak polega na niezłożeniu należytych
     opłat lub upoważnienia do podjęcia czynności procesowej, wzywa 
     się osobę, od której pismo pochodzi, do usunięcia braku w terminie 7 
     dni.
 § 2. W razie uzupełnienia braku w terminie, pismo wywołuje skutki od dnia 
     jego wniesienia. W razie nieuzupełnienia braku w terminie, pismo uznaje
     się za bezskuteczne, o czym należy pouczyć przy doręczeniu wezwania.
            
                               Art. 121.
Jeżeli osoba uczestnicząca w czynności procesowej odmawia podpisu lub nie 
może go złożyć, organ dokonujący czynności zaznacza przyczynę braku podpisu.
                                    
                              Rozdział 14
                                Terminy
                                    
                               Art. 122.
 § 1. Czynność procesowa dokonana po upływie terminu zawitego jest bezskuteczna.
 § 2. Zawite są terminy do wnoszenia środków zaskarżenia oraz inne, które 
     ustawa za zawite uznaje. 
            
                               Art. 123.
 § 1. Do biegu terminu nie wlicza się dnia, od którego liczy się dany termin.
 § 2. Jeżeli termin jest oznaczony w tygodniach, miesiącach lub latach, koniec
     terminu przypada na ten dzień tygodnia lub miesiąca, który odpowiada
     początkowi terminu; jeżeli w danym miesiącu nie ma takiego 
     dnia, koniec terminu przypada na ostatni dzień tego miesiąca.
 § 3. Jeżeli koniec terminu przypada na dzień uznany przez ustawę za dzień 
     wolny od pracy, czynność można wykonać następnego dnia.
            
                               Art. 124.
Termin jest zachowany, jeżeli przed jego upływem pismo zostało nadane w 
polskim urzędzie pocztowym, w polskim urzędzie konsularnym lub złożone 
przez żołnierza w dowództwie jednostki wojskowej albo przez osobę pozbawioną
wolności w administracji odpowiedniego zakładu, a przez członka załogi 
polskiego statku morskiego kapitanowi statku.
            
                               Art. 125.
Pismo omyłkowo wniesione przed upływem terminu do niewłaściwego sądu, 
prokuratora, organu Policji albo innego organu dochodzenia uważa się za 
wniesione z zachowaniem terminu.
            
                               Art. 126.
 § 1. Jeżeli niedotrzymanie terminu zawitego nastąpiło z przyczyn od strony 
     niezależnych, strona w zawitym terminie 7 dni od daty ustania przeszkody
     może zgłosić wniosek o przywrócenie terminu, dopełniając jednocześnie
     czynności, która miała być w terminie wykonana; to samo 
     stosuje się do osób nie będących stronami.
 § 2. W kwestii przywrócenia terminu orzeka postanowieniem organ, przed 
     którym należało dokonać czynności. 
 § 3. Na odmowę przywrócenia terminu przysługuje zażalenie.
            
                               Art. 127.
Wniosek o przywrócenie terminu nie wstrzymuje wykonania orzeczenia, jednakże
organ, do którego wniosek złożono, lub organ powołany do rozpoznania 
środka zaskarżenia może wstrzymać wykonanie orzeczenia; odmowa wstrzymania
nie wymaga uzasadnienia.
                                    
                              Rozdział 15
                               Doręczenia
                                    
                               Art. 128.
 § 1. Orzeczenia i zarządzenia doręcza się w uwierzytelnionych odpisach, jeżeli
     ustawa nakazuje ich doręczenie.
 § 2. Wszelkie pisma przeznaczone dla uczestników postępowania doręcza 
     się w taki sposób, by treść ich nie była udostępniona osobom niepowołanym.
            
                               Art. 129.
 § 1. W wezwaniu należy oznaczyć organ wysyłający oraz podać, w jakiej 
     sprawie, w jakim charakterze, miejscu i czasie ma się stawić adresat i 
     czy jego stawiennictwo jest obowiązkowe, a także uprzedzić o skutkach 
     niestawiennictwa.
 § 2. Przepis § 1 stosuje się odpowiednio do zawiadomień.
 § 3. Jeżeli od dnia doręczenia pisma biegnie termin wykonania czynności 
     procesowej, należy pouczyć o tym adresata.
            
                               Art. 130.
Pisma doręcza się za pokwitowaniem odbioru. Odbierający potwierdza odbiór 
swym czytelnym podpisem zawierającym imię i nazwisko na zwrotnym pokwitowaniu,
na którym doręczający potwierdza swym podpisem sposób doręczenia.
            
                               Art. 131.
 § 1. Wezwania, zawiadomienia oraz inne pisma, od których daty doręczenia 
     biegną terminy, doręcza się przez pocztę lub funkcjonariusza organu 
     wysyłającego, a w razie konieczności - przez Policję.
 § 2. Jeżeli w sprawie ustalono tylu pokrzywdzonych, że ich indywidualne zawiadomienie
     o przysługujących im uprawnieniach spowodowałoby poważne
     utrudnienie w prowadzeniu postępowania, zawiadamia się ich 
     poprzez ogłoszenie w prasie, radiu lub telewizji.
            
                               Art. 132.
 § 1. Pismo doręcza się adresatowi osobiście.
 § 2. W razie chwilowej nieobecności adresata w jego mieszkaniu, pismo doręcza
     się dorosłemu domownikowi, a gdyby go nie było - administracji 
     domu, dozorcy domu lub sołtysowi, jeżeli podejmą się oddać pismo 
     adresatowi.
                                    
                               Art. 133.
 § 1. Jeżeli doręczenia nie można dokonać w sposób wskazany w art. 132, 
     pismo przesłane pocztą pozostawia się w najbliższym urzędzie pocztowym,
     a przesłane w inny sposób - w najbliższej jednostce Policji albo 
     we właściwym urzędzie administracji samorządowej szczebla podstawowego.
 § 2. O pozostawieniu pisma w myśl § 1 doręczający umieszcza widoczne 
     zawiadomienie na drzwiach mieszkania adresata ze wskazaniem, gdzie i 
     kiedy pismo pozostawiono oraz że należy je odebrać w ciągu 7 dni; tak 
     samo postąpić należy w razie doręczenia pisma administracji domu, dozorcy
     domu lub sołtysowi.
 § 3. Pismo można również pozostawić osobie upoważnionej do odbioru korespondencji
     w miejscu stałego zatrudnienia adresata.
                                    
                               Art. 134.
 § 1. Pisma adresowane do żołnierzy oraz funkcjonariuszy Policji, Urzędu 
     Ochrony Państwa, Straży Granicznej i Służby Więziennej można doręczyć
     adresatom za pośrednictwem ich przełożonych, przy czym wezwania
     przeznaczone dla żołnierzy pełniących zasadniczą służbę wojskową 
     przesyła się do dowódcy jednostki wojskowej, w której żołnierz pełni 
     służbę, w celu doręczenia i zarządzenia stawienia się stosownie do 
     wezwania.
 § 2. Osobom pozbawionym wolności doręcza się pismo za pośrednictwem 
     administracji odpowiedniego zakładu.
 § 3. Pismo przeznaczone dla adresata nie będącego osobą fizyczną albo dla 
     obrońcy lub pełnomocnika doręcza się w biurze adresata osobie tam 
     zatrudnionej.
            
                               Art. 135.
Prokuratora zawiadamia się o rozprawach i posiedzeniach przez doręczenie 
wykazu spraw, które mają być w danym dniu rozpoznane.
            
                               Art. 136.
 § 1. W razie odmowy przyjęcia pisma lub odmowy albo niemożności pokwitowania
     odbioru przez adresata, doręczający sporządza na zwrotnym 
     pokwitowaniu odpowiednią wzmiankę; wówczas doręczenie uważa się 
     za dokonane. 
 § 2. Pismo nie przyjęte przez adresata zwraca się organowi wysyłającemu.
            
                               Art. 137.
W wypadkach nie cierpiących zwłoki można wzywać lub zawiadamiać osoby telefonicznie
albo w inny sposób stosownie do okoliczności, pozostawiając w aktach
odpis nadanego komunikatu z podpisem osoby nadającej.
            
                               Art. 138.
Strona przebywająca za granicą ma obowiązek wskazać adresata dla doręczeń 
w kraju; w razie nieuczynienia tego, pismo wysłane pod ostatnio znanym adresem
w kraju albo, jeżeli adresu tego nie ma, załączone do akt sprawy uważa 
się za doręczone.
            
                               Art. 139.
 § 1. Jeżeli strona, nie podając nowego adresu, zmienia miejsce zamieszkania 
     lub nie przebywa pod wskazanym przez siebie adresem, pismo wysłane 
     pod tym adresem uważa się za doręczone.
 § 2. W postępowaniu sądowym przepis § 1 stosuje się do pism wysłanych do 
     oskarżonego dopiero po doręczeniu mu aktu oskarżenia.
 § 3. Przepis § 1 nie dotyczy pism wysyłanych po raz pierwszy po prawomocnym
     zakończeniu postępowania oraz do oskarżonego, co do którego 
     umorzono postępowanie lub zapadł wyrok uniewinniający, chyba że 
     oskarżony został już zawiadomiony o przyjęciu apelacji oskarżyciela.
                                    
                               Art. 140.
Jeżeli ustawa nie stanowi inaczej, orzeczenia, zarządzenia, zawiadomienia i 
odpisy, które ustawa nakazuje doręczać stronom, doręcza się również obrońcom,
pełnomocnikom i ustawowym przedstawicielom.
            
                               Art. 141.
Minister Sprawiedliwości w porozumieniu z Ministrem Łączności określi, w 
drodze rozporządzenia, szczegółowe zasady i tryb doręczania pism sądowych.
            
                               Art. 142.
Doręczenie bez zachowania przepisów niniejszego rozdziału uważa się za dokonane,
jeżeli osoba, dla której pismo było przeznaczone, oświadczy, że pismo 
to otrzymała.
                                    
                              Rozdział 16
                               Protokoły
            
                               Art. 143.
 § 1. Spisania protokołu wymagają:
       1) przyjęcie ustnego zawiadomienia o przestępstwie, wniosku o ściganie
         i jego cofnięcie,
       2) przesłuchanie oskarżonego, świadka, biegłego i kuratora,
       3) dokonanie oględzin,
       4) dokonanie otwarcia zwłok oraz wyjęcie zwłok z grobu,
       5) przeprowadzenie eksperymentu, konfrontacji oraz okazania,
       6) przeszukanie osoby, pomieszczenia i rzeczy oraz zatrzymanie rzeczy,
       7) otwarcie korespondencji i przesyłki oraz odtworzenie utrwalonych 
         zapisów,
       8) zaznajomienie podejrzanego z materiałami zebranymi w postępowaniu
         przygotowawczym, 
       9) przyjęcie poręczenia,
      10) przebieg posiedzenia sądu przeprowadzonego na podstawie art. 
         339, 
      11) przebieg rozprawy.
 § 2. Z innych czynności spisuje się protokół, jeżeli przepis szczególny tego 
     wymaga albo przeprowadzający czynność uzna to za potrzebne. W innych
     wypadkach można ograniczyć się do sporządzenia notatki urzędowej.
            
                               Art. 144.
 § 1. Protokół rozprawy spisuje aplikant lub pracownik sekretariatu. Protokół 
     może też spisać asesor sądowy, jeżeli nie należy do składu orzekającego.
 § 2. Inny protokół spisać może, poza osobami wymienionymi w § 1, osoba 
     przybrana w charakterze protokolanta przez prowadzącego czynność 
     lub sam przeprowadzający czynność.
 § 3. Od osoby przybranej, która nie jest pracownikiem organu prowadzącego
     postępowanie, odbiera się przyrzeczenie następującej treści: "Przyrzekam
     uroczyście, że powierzone mi obowiązki protokolanta wykonam 
     sumiennie".
            
                               Art. 145.
 § 1. Niezależnie od spisania protokołu może być sporządzony stenogram 
     czynności, który stenograf przekłada na pismo zwykłe, przy czym czyni 
     wzmiankę, jakim posługiwał się systemem; pierwopis stenogramu dołącza
     się do protokołu.
 § 2. Przepis art. 144 § 3 stosuje się odpowiednio.
            
                               Art. 146.
 § 1. Protokolant i stenograf ulegają wyłączeniu z tych samych powodów co 
     sędzia. 
 § 2. O wyłączeniu orzeka w toku rozprawy lub posiedzenia sąd, a w innych 
     wypadkach osoba, która przeprowadza czynność protokołowaną.
            
                               Art. 147.
 § 1. Przebieg czynności protokołowanych może być utrwalony ponadto za 
     pomocą urządzenia rejestrującego obraz lub dźwięk, o czym należy 
     przed uruchomieniem urządzenia uprzedzić osoby uczestniczące w 
     czynności. 
 § 2. Jeżeli względy techniczne nie stoją na przeszkodzie, przesłuchanie 
     świadka lub biegłego utrwala się za pomocą urządzenia rejestrującego 
     dźwięk, gdy:
       1) zachodzi niebezpieczeństwo, że przesłuchanie tej osoby nie będzie 
         możliwe w dalszym postępowaniu,
       2) przesłuchanie następuje w trybie określonym w art. 396.
 § 3. Zapis dźwiękowy i jego przekład oraz zapis obrazu stają się załącznikami
     do protokołu.
 § 4. Strona ma prawo otrzymać na swój koszt jedną kopię zapisu dźwięku 
     lub obrazu. Nie dotyczy to przesłuchania na rozprawie odbywającej się 
     z wyłączeniem jawności albo w postępowaniu przygotowawczym.
 § 5. Minister Sprawiedliwości określi, w drodze rozporządzenia, rodzaje 
     urządzeń i środków technicznych służących do rejestracji obrazu lub 
     dźwięku dla celów procesowych oraz sposoby ich zabezpieczenia, przechowywania,
     odtwarzania i kopiowania.
                                    
                               Art. 148.
 § 1. Protokół powinien zawierać:
       1) oznaczenie czynności, jej czasu i miejsca oraz osób w niej uczestniczących,
       2) przebieg czynności oraz oświadczenia i wnioski jej uczestników,
       3) wydane w toku czynności postanowienia i zarządzenia, a jeżeli postanowienie
         lub zarządzenie sporządzono osobno, wzmiankę o jego
         wydaniu,
       4) w miarę potrzeby stwierdzenie innych okoliczności dotyczących 
         przebiegu czynności.
 § 2. Wyjaśnienia, zeznania, oświadczenia i wnioski oraz stwierdzenia określonych
     okoliczności przez organ prowadzący postępowanie wciąga się 
     do protokołu z możliwą dokładnością, a osoby biorące udział w czynności
     mają prawo żądać wciągnięcia do protokołu z pełną dokładnością 
     wszystkiego, co dotyczy ich praw i interesów. 
 § 3. W protokole nie wolno zastępować zapisu treści zeznań lub wyjaśnień 
     odwoływaniem się do innych protokołów.
 § 4. Osoby biorące udział w czynności mają prawo żądać odczytania fragmentów
     ich wypowiedzi wciągniętych do protokołu.
            
                               Art. 149.
 § 1. Protokół rozprawy oraz posiedzenia podpisują niezwłocznie przewodniczący
     i protokolant.
 § 2. Stenogram oraz jego przekład podpisuje stenograf, a ponadto przewodniczący
     rozprawy lub przeprowadzający czynność.
 § 3. Jeżeli przewodniczący nie może podpisać protokołu, protokół podpisuje 
     za niego jeden z członków składu orzekającego, zaznaczając przyczynę 
     braku podpisu przewodniczącego.
            
                               Art. 150.
 § 1. Z wyjątkiem protokołu rozprawy lub posiedzenia protokół podpisują 
     osoby biorące udział w czynności. Przed podpisaniem należy go odczytać
     i uczynić o tym wzmiankę.
 § 2. Osoba uczestnicząca w czynności może podpisując protokół zgłosić jednocześnie
     zarzuty co do jego treści; zarzuty te należy wciągnąć do protokołu
     wraz z oświadczeniem osoby wykonującej czynność protokołowaną.
            
                               Art. 151.
Skreślenia oraz poprawki i uzupełnienia poczynione w protokole wymagają 
omówienia podpisanego przez osoby podpisujące protokół.
            
                               Art. 152.
Strony oraz osoby mające w tym interes prawny mogą złożyć wniosek o sprostowanie
protokołu rozprawy i posiedzenia, wskazując na nieścisłości i opuszczenia.
            
                               Art. 153.
 § 1. Przewodniczący po wysłuchaniu protokolanta  może przychylić się do 
     wniosku i wydać zarządzenie o sprostowaniu protokołu; w przeciwnym 
     razie w przedmiocie sprostowania protokołu orzeka, po wysłuchaniu 
     protokolanta, sąd w składzie, który rozpoznawał sprawę.
 § 2. Jeżeli nie można utworzyć tego samego składu, postanowienie nie zapada,
     a poszczególni jego członkowie oraz protokolant składają do akt 
     sprawy oświadczenie co do zasadności wniosku.
 § 3. W razie uwzględnienia wniosku należy w sprostowanym  protokole 
     umieścić odpowiednią wzmiankę, którą podpisują przewodniczący i protokolant.
 § 4. Wniosek o sprostowanie protokołu rozprawy lub posiedzenia pozostawia
     się bez rozpoznania, jeżeli został złożony po wysłaniu akt sprawy 
     do wyższej instancji.
            
                               Art. 154.
Sprostowanie oczywistych omyłek pisarskich lub rachunkowych w protokole 
może nastąpić na wniosek lub z urzędu w każdym czasie; przepis art. 153 stosuje
się odpowiednio.
            
                               Art. 155.
 § 1. O treści sprostowania zawiadamia się strony, a o odmowie sprostowania 
     osobę, która zgłosiła wniosek o sprostowanie.
 § 2. Wniosek o sprostowanie, niezależnie od sposobu jego załatwienia, dołącza
     się do protokołu.
                                    
                              Rozdział 17
                Przeglądanie akt i sporządzanie odpisów
                                    
                               Art. 156.
 § 1. Stronom, obrońcom, pełnomocnikom i przedstawicielom ustawowym 
     udostępnia się akta sprawy sądowej i  daje możność sporządzenia z 
     nich odpisów. Za zgodą prezesa sądu akta te mogą być udostępnione 
     również innym osobom.
 § 2. Na wniosek obrońcy lub oskarżonego i na ich koszt wydaje się kserokopie
     dokumentów z akt sprawy.
 § 3. Prezes sądu może w razie uzasadnionej potrzeby zarządzić wydanie 
     uwierzytelnionych odpisów z akt sprawy.
 § 4. Jeżeli zachodzi niebezpieczeństwo ujawnienia tajemnicy państwowej, 
     przeglądanie akt, sporządzanie odpisów i kserokopii odbywa się z zachowaniem
     rygorów określonych przez prezesa sądu lub sąd. Uwierzytelnionych
     odpisów i kserokopii nie wydaje się, chyba że ustawa stanowi 
     inaczej.
 § 5. Jeżeli ustawa nie stanowi inaczej, w toku postępowania przygotowawczego
     stronom, obrońcom, pełnomocnikom i przedstawicielom ustawowym
     udostępnia się akta, umożliwia sporządzanie odpisów i kserokopii 
     oraz wydaje odpisy uwierzytelnione tylko za zgodą prowadzącego postępowanie
     przygotowawcze. Za zgodą prokuratora akta w toku postępowania
     przygotowawczego mogą być w wyjątkowych wypadkach udostępnione
     innym osobom.
            
                               Art. 157.
 § 1. Oskarżonemu na jego żądanie należy wydać bezpłatnie jeden uwierzytelniony
     odpis każdego orzeczenia. Odpis wydaje się z uzasadnieniem, jeżeli
     je sporządzono.
 § 2. W sprawach, w których wyłączono jawność ze względu na ważny interes 
     państwa, oskarżonemu wolno wydać tylko odpis orzeczenia kończącego 
     postępowanie w danej instancji, bez uzasadnienia. 
 § 3. Nie można odmówić stronie zezwolenia na sporządzenie  odpisu protokołu
     czynności, w której strona uczestniczyła lub miała prawo uczestniczyć,
     jak również dokumentu pochodzącego od niej lub sporządzonego 
     z jej udziałem.
            
                               Art. 158.
 § 1. Prokurator może przeglądać akta sprawy sądowej w każdym jej stanie 
     oraz żądać przesłania mu ich w tym celu, jeżeli nie tamuje to biegu postępowania
     i nie ogranicza dostępu do akt innym uczestnikom postępowania,
     a zwłaszcza oskarżonemu i jego obrońcy.
 § 2. W razie przesłania akt prokuratorowi jest on obowiązany udostępnić je 
     stronie, obrońcy lub pełnomocnikowi.
            
                               Art. 159.
Na odmowę udostępnienia akt w postępowaniu przygotowawczym przysługuje 
stronom zażalenie.
                                    
                              Rozdział 18
              Odtworzenie zaginionych lub zniszczonych akt
                                    
                               Art. 160.
 § 1. Postępowanie w wypadku zaginięcia lub zniszczenia w całości lub w 
     części akt sprawy będącej w toku przeprowadza sąd, w którym sprawa 
     ostatnio się toczyła.
 § 2. Sąd Najwyższy przeprowadza takie postępowanie jedynie w zakresie 
     odtworzenia akt tego sądu.
 § 3. Postępowanie w wypadku zaginięcia lub zniszczenia akt sprawy prawomocnie
     zakończonej przeprowadza sąd, w którym sprawa się toczyła w 
     pierwszej instancji, lub inny sąd wskazany w ustawie.
 § 4. Akta postępowania przygotowawczego odtwarza prokurator, stosując 
     odpowiednio przepisy niniejszego rozdziału.
            
                               Art. 161.
Jeżeli zaginęły lub uległy zniszczeniu akta sprawy prawomocnie zakończonej, 
odtworzenie nastąpi w częściach niezbędnych do wykonania orzeczenia, wznowienia
postępowania, przeprowadzenia postępowania w trybie kasacji albo 
urzeczywistnienia innych uzasadnionych interesów stron.
            
                               Art. 162.
Prezes sądu wzywa strony do złożenia w oznaczonym terminie wniosków co do 
sposobu odtworzenia akt sprawy oraz przedstawienia dokumentów umożliwiających
ich odtworzenie.
            
                               Art. 163.
 § 1. Prezes sądu wzywa osoby posiadające potrzebne dokumenty do ich 
     przedstawienia sądowi, a w razie potrzeby zarządza ich przymusowe 
     odebranie; przepisy art. 217-236 stosuje się odpowiednio.
 § 2. Po sporządzeniu uwierzytelnionych odpisów należy dokumenty zwrócić 
     osobie, która je dostarczyła lub od której je odebrano.
            
                               Art. 164.
W celu odtworzenia akt sąd przeprowadza postępowanie, w tym również dowody,
jakie uzna za konieczne. W szczególności sąd bierze pod uwagę wpisy 
do rejestrów karnych, repertoriów i innych ksiąg biurowych, utrwalenia dźwięku
lub obrazu, notatki protokolantów, sędziów, ławników, prokuratorów i adwokatów,
którzy uczestniczyli w sprawie. Sąd może też przesłuchać w charakterze
świadków wszelkich uczestników sprawy, której akta zaginęły lub uległy 
zniszczeniu, a także inne osoby, które mogą mieć wiadomości co do treści akt.
            
                               Art. 165.
 § 1. Postanowienie co do odtworzenia akt sprawy ustala jego zakres lub 
     stwierdza, że odtworzenie akt jest niemożliwe. 
 § 2. Na postanowienie to przysługuje zażalenie.
            
                               Art. 166.
Jeżeli akta sprawy prawomocnie nie ukończonej nie mogą być odtworzone albo
zostały odtworzone w części, należy czynności procesowe powtórzyć w zakresie
niezbędnym do kontynuowania postępowania.
                                    
                                DZIAŁ V
                                 Dowody
                                    
                              Rozdział 19
                            Przepisy ogólne
                                    
                               Art. 167.
Dowody przeprowadza się na wniosek stron albo z urzędu.
                                    
                               Art. 168.
Fakty powszechnie znane nie wymagają dowodu. To samo dotyczy faktów 
znanych z urzędu, należy jednak zwrócić na nie uwagę stron. Nie wyłącza to 
dowodu przeciwnego.
                                    
                               Art. 169.
 § 1. We wniosku dowodowym należy podać oznaczenie dowodu oraz okoliczności,
     które mają być udowodnione. Można także określić sposób 
     przeprowadzenia dowodu. 
 § 2. Wniosek dowodowy może zmierzać do wykrycia lub oceny właściwego 
     dowodu.
                                    
                               Art. 170.
 § 1. Oddala się wniosek dowodowy, jeżeli:
       1) przeprowadzenie dowodu jest niedopuszczalne,
       2) okoliczność, która ma być udowodniona, nie ma znaczenia dla 
         rozstrzygnięcia sprawy albo jest już udowodniona zgodnie z twierdzeniem
         wnioskodawcy,
       3) dowód jest nieprzydatny do stwierdzenia danej okoliczności,
       4) dowodu nie da się przeprowadzić.
 § 2. Nie można oddalić wniosku dowodowego na tej podstawie, że dotychczasowe
     dowody wykazały przeciwieństwo tego, co wnioskodawca zamierza
     udowodnić. 
 § 3. Oddalenie wniosku dowodowego następuje w formie postanowienia.
 § 4. Oddalenie wniosku dowodowego nie stoi na przeszkodzie późniejszemu 
     dopuszczeniu dowodu, chociażby nie ujawniły się nowe okoliczności.
                                    
                               Art. 171.
 § 1. Osobie przesłuchiwanej należy umożliwić swobodne wypowiedzenie się 
     w granicach określonych celem danej czynności, a dopiero następnie 
     można zadawać pytania zmierzające do uzupełnienia, wyjaśnienia lub 
     kontroli wypowiedzi. 
 § 2. Prawo zadawania pytań mają prócz organu przesłuchującego strony, 
     obrońcy, pełnomocnicy oraz biegli. Pytania zadaje się osobie przesłuchiwanej
     bezpośrednio, chyba że organ przesłuchujący zarządzi inaczej.
 § 3. Nie wolno zadawać pytań sugerujących osobie przesłuchiwanej treść 
     odpowiedzi.
 § 4. Niedopuszczalne jest:
       1) wpływanie na wypowiedzi przesłuchiwanej osoby za pomocą 
         przymusu lub groźby bezprawnej,
       2)  stosowanie hipnozy albo środków chemicznych lub technicznych, 
         wpływających na procesy psychiczne przesłuchiwanej osoby albo 
         mających na celu kontrolę nieświadomych reakcji jej organizmu w 
         związku z przesłuchaniem.
 § 5. Organ przesłuchujący uchyla pytania określone w § 3 jak również pytania
     nieistotne.
 § 6. Wyjaśnienia, zeznania oraz oświadczenia złożone w warunkach wyłączających
     swobodę wypowiedzi lub uzyskane wbrew zakazom wymienionym 
     w § 4 nie mogą stanowić dowodu.
            
                               Art. 172.
Osoby przesłuchiwane mogą być konfrontowane w celu wyjaśnienia sprzeczności.
Konfrontacja nie jest dopuszczalna w wypadku określonym w art. 184.
                               Art. 173.
 § 1. Osobie przesłuchiwanej można okazać inną osobę, jej wizerunek lub 
     rzecz w celu jej rozpoznania. Okazanie powinno być przeprowadzone 
     tak, aby wyłączyć sugestię.
 § 2. W razie potrzeby okazanie można przeprowadzić również tak, aby wyłączyć
     możliwość rozpoznania osoby przesłuchiwanej przez osobę rozpoznawaną.
 § 3. Podczas okazania osoba okazywana powinna znajdować się w grupie 
     obejmującej łącznie co najmniej cztery osoby.
 § 4. Minister Sprawiedliwości w porozumieniu z Ministrem Spraw Wewnętrznych
     i Administracji określi, w drodze rozporządzenia, warunki techniczne
     przeprowadzenia okazania.
                                    
                               Art. 174.
Dowodu z wyjaśnień oskarżonego lub z zeznań świadka nie wolno zastępować 
treścią pism, zapisków lub notatek urzędowych.
                                    
                              Rozdział 20
                        Wyjaśnienia oskarżonego
                                    
                               Art. 175.
 § 1. Oskarżony ma prawo składać wyjaśnienia; może jednak bez podania 
     powodów odmówić odpowiedzi na poszczególne pytania lub odmówić 
     składania wyjaśnień. O prawie tym należy go pouczyć.
 § 2. Obecny przy czynnościach dowodowych oskarżony ma prawo składać 
     wyjaśnienia co do każdego dowodu.
                                    
                               Art. 176.
 § 1. W postępowaniu przygotowawczym oskarżonemu należy, na jego żądanie
     lub jego obrońcy, umożliwić w toku przesłuchania złożenie wyjaśnień
     na piśmie. Przesłuchujący podejmie w tym wypadku środki zapobiegające
     porozumieniu się oskarżonego z innymi osobami w czasie spisywania
     wyjaśnień.
 § 2. Przesłuchujący może z ważnych powodów odmówić zgody na złożenie 
     przez oskarżonego wyjaśnień na piśmie.
 § 3. Na rozprawie sąd może wyjątkowo zezwolić oskarżonemu na złożenie 
     wyjaśnień na piśmie. Przepis § 1 zdanie drugie stosuje się odpowiednio.
 § 4. Pisemne wyjaśnienia oskarżonego, podpisane przez niego, z zaznaczeniem
     daty ich złożenia, stanowią załącznik do protokołu. Wyjaśnienia, 
     złożone w tej formie na rozprawie głównej, odczytuje się.
                                    
                              Rozdział 21
                               Świadkowie
                                    
                               Art. 177.
 § 1. Każda osoba wezwana w charakterze świadka ma obowiązek stawić się 
     i złożyć zeznania.
 § 2. Świadka, który nie może się stawić na wezwanie z powodu choroby, kalectwa
     lub innej nie dającej się pokonać przeszkody, można przesłuchać 
     w miejscu jego pobytu.
                                    
                               Art. 178.
Nie wolno przesłuchiwać jako świadków:
       1) obrońcy co do faktów, o których dowiedział się udzielając porady 
         prawnej lub prowadząc sprawę,
       2) duchownego co do faktów, o których dowiedział się przy spowiedzi.
                                    
                               Art. 179.
 § 1. Osoby obowiązane do zachowania tajemnicy państwowej mogą być 
     przesłuchane co do okoliczności, na które rozciąga się ten obowiązek, 
     tylko po zwolnieniu tych osób od obowiązku zachowania tajemnicy 
     przez uprawniony organ przełożony.
 § 2. Zwolnienia wolno odmówić tylko wtedy, gdyby złożenie zeznania wyrządzić
     mogło poważną szkodę państwu.
 § 3. Sąd lub prokurator może zwrócić się do właściwego naczelnego organu 
     administracji rządowej o zwolnienie świadka od obowiązku zachowania 
     tajemnicy.
            
                               Art. 180.
 § 1. Osoby obowiązane do zachowania tajemnicy  służbowej lub tajemnicy 
     związanej z wykonywaniem zawodu lub funkcji, mogą odmówić zeznań 
     co do okoliczności, na które rozciąga się ten obowiązek, chyba że sąd 
     lub prokurator zwolni te osoby od obowiązku zachowania tajemnicy.
 § 2. Osoby obowiązane do zachowania tajemnicy adwokackiej, lekarskiej lub 
     dziennikarskiej mogą być przesłuchane co do faktów objętych tą tajemnicą
     tylko wtedy, gdy to jest niezbędne dla dobra wymiaru sprawiedliwości,
     a okoliczność nie może być ustalona na podstawie innego dowodu.
     O przesłuchaniu lub zezwoleniu na przesłuchanie decyduje sąd. Na 
     postanowienie sądu przysługuje zażalenie.
 § 3. Zwolnienie dziennikarza od obowiązku zachowania tajemnicy nie może 
     dotyczyć danych umożliwiających identyfikację autora materiału prasowego,
     listu do redakcji lub innego materiału o tym charakterze, jak również
     identyfikację osób udzielających informacji opublikowanych lub 
     przekazanych do opublikowania, jeżeli osoby te zastrzegły nieujawnianie
     powyższych danych.
 § 4. Przepisu § 3 nie stosuje się, jeżeli informacja dotyczy przestępstwa, o 
     którym mowa w art. 240 § 1 Kodeksu karnego.
 § 5. Odmowa przez dziennikarza ujawnienia danych, o których mowa w § 3, 
     nie uchyla jego odpowiedzialności za przestępstwo, którego dopuścił się 
     publikując informację.
                                    
                               Art. 181.
 § 1. W wypadkach przewidzianych w art. 179 i 180 sąd przesłuchuje taką 
     osobę na rozprawie z wyłączeniem jawności.
 § 2. Minister Sprawiedliwości określi, w drodze rozporządzenia, sposób 
     przechowywania protokołów zeznań obejmujących okoliczności, na które
     rozciąga się obowiązek zachowania tajemnicy państwowej, służbowej 
     albo związanej z wykonywaniem zawodu lub funkcji.
            
                               Art. 182.
 § 1. Osoba najbliższa dla oskarżonego może odmówić zeznań.
 § 2. Prawo odmowy zeznań trwa mimo ustania małżeństwa lub przysposobienia.
 § 3. Prawo odmowy zeznań przysługuje także świadkowi, który w innej toczącej
     się sprawie jest oskarżony o współudział w przestępstwie objętym 
     postępowaniem.
 
                               Art. 183.
 § 1. Świadek może uchylić się od odpowiedzi na pytanie, jeżeli udzielenie 
     odpowiedzi mogłoby narazić jego lub osobę dla niego najbliższą na odpowiedzialność
     za przestępstwo lub wykroczenie.
 § 2. Świadek może żądać, aby przesłuchano go na rozprawie z wyłączeniem 
     jawności, jeżeli treść zeznań mogłaby narazić na hańbę jego lub osobę 
     dla niego najbliższą.
            
                               Art. 184.
 § 1. Jeżeli zachodzi uzasadniona obawa niebezpieczeństwa dla życia, zdrowia,
     wolności albo mienia w znacznych rozmiarach świadka lub osoby 
     dla niego najbliższej, sąd, a w postępowaniu przygotowawczym prokurator,
     może wydać postanowienie o zachowaniu w tajemnicy danych osobowych
     świadka.
 § 2. W razie wydania postanowienia, o którym mowa w § 1, dane osobowe 
     świadka pozostają wyłącznie do wiadomości sądu i prokuratora, a gdy 
     zachodzi konieczność - również funkcjonariusza Policji prowadzącego 
     postępowanie. Protokoły zeznań świadka wolno udostępniać oskarżonemu
     lub obrońcy tylko w sposób uniemożliwiający ujawnienie tożsamości
     świadka.
 § 3. Świadka przesłuchuje prokurator, a także sąd, który może zlecić wykonanie
     tej czynności sędziemu wyznaczonemu ze swojego składu - w 
     miejscu i w sposób zapewniający zachowanie w tajemnicy tożsamości 
     świadka.
 § 4. Przesłuchanie świadka z udziałem oskarżonego lub obrońcy może być 
     przeprowadzone tylko w takich warunkach, które wyłączają możliwość 
     ujawnienia tożsamości świadka.
 § 5. Na postanowienie w sprawie zachowania w tajemnicy danych osobowych
     świadka oskarżonemu przysługuje w terminie 3 dni zażalenie. Zażalenie
     na postanowienie prokuratora rozstrzyga sąd właściwy do rozpoznania
     sprawy. Postępowanie dotyczące zażalenia jest objęte tajemnicą.
     W razie uwzględnienia zażalenia protokół przesłuchania świadka 
     podlega zniszczeniu; o zniszczeniu protokołu należy uczynić wzmiankę 
     w aktach sprawy.
 § 6. Minister Sprawiedliwości określi, w drodze rozporządzenia:
   1) warunki techniczne przesłuchania świadka, którego dane osobowe podlegają
     zachowaniu w tajemnicy,
   2) sposób sporządzania, przechowywania i udostępniania protokołów zeznań
     zawierających wiadomości o świadku, którego dane osobowe podlegają
     zachowaniu w tajemnicy, a także dopuszczalny sposób powoływania
     się na takie zeznania w orzeczeniach i pismach procesowych.
            
                               Art. 185.
Można zwolnić od złożenia zeznania lub odpowiedzi na pytania osobę pozostającą
z oskarżonym w szczególnie bliskim stosunku osobistym, jeżeli osoba 
taka wnosi o zwolnienie.
            
                               Art. 186.
 § 1. Jeżeli osoba uprawniona do odmowy złożenia zeznania albo zwolniona 
     od tego na podstawie art. 185 oświadczy nie później niż przed rozpoczęciem
     pierwszego zeznania na rozprawie przed sądem pierwszej instancji,
     że chce z tego prawa skorzystać, poprzednio złożone zeznanie 
     tej osoby nie może ani służyć za dowód, ani być odtworzone.
 § 2. Sporządzone w postępowaniu karnym protokoły oględzin ciała podlegają
     ujawnieniu na rozprawie, choćby osoba poddana oględzinom odmówiła
     wyjaśnień lub zeznań albo została od nich zwolniona na podstawie 
     art. 182 lub art. 185.
            
                               Art. 187.
 § 1. Przyrzeczenie od świadka może odebrać tylko sąd lub sędzia wyznaczony.
 § 2. Świadek składa przyrzeczenie przed rozpoczęciem zeznań.
 § 3. Można odstąpić od odebrania przyrzeczenia od świadka, jeżeli obecne 
     strony nie sprzeciwiają się temu.
            
                               Art. 188.
 § 1. Świadek składa przyrzeczenie powtarzając za sędzią słowa: "Świadomy 
     znaczenia moich słów i odpowiedzialności przed prawem przyrzekam 
     uroczyście, że będę mówił szczerą prawdę, niczego nie ukrywając z tego,
     co mi jest wiadome".
 § 2. W czasie składania przyrzeczenia wszyscy, nie wyłączając sędziów, stoją.
 § 3. Osoby nieme i głuche składają przyrzeczenie przez podpisanie tekstu 
     przyrzeczenia.
 § 4. Świadkowi, który w danej sprawie składał już przyrzeczenie, sąd przypomina
     je przy przesłuchaniu, chyba że uzna za potrzebne ponowne 
     odebranie przyrzeczenia.
            
                               Art. 189.
Nie odbiera się przyrzeczenia:
       1) od osób, które nie ukończyły 17 lat,
       2) gdy zachodzi uzasadnione podejrzenie, że świadek z powodu zaburzeń
         psychicznych nie zdaje sobie należycie sprawy ze znaczenia 
         przyrzeczenia,
       3) gdy świadek jest osobą podejrzaną o popełnienie przestępstwa 
         będącego przedmiotem postępowania lub pozostającego w ścisłym 
         związku z czynem stanowiącym przedmiot postępowania albo gdy 
         za to przestępstwo został skazany,
       4) gdy świadek był prawomocnie skazany za fałszywe zeznanie lub 
         oskarżenie.
            
                               Art. 190.
 § 1. Przed rozpoczęciem przesłuchania należy uprzedzić świadka o odpowiedzialności
     karnej za zeznanie nieprawdy lub zatajenie prawdy.
 § 2. W postępowaniu przygotowawczym świadek podpisuje oświadczenie, że 
     został uprzedzony o tej odpowiedzialności.
            
                               Art. 191.
 § 1. Przesłuchanie rozpoczyna się od zapytania świadka o imię, nazwisko, 
     wiek, zajęcie, miejsce zamieszkania,  karalność za fałszywe zeznanie lub 
     oskarżenie oraz stosunek do stron.
 § 2. Świadka należy uprzedzić o treści art. 182, a o treści art. 183 oraz art. 
     185, jeżeli ujawnią się okoliczności objęte tymi przepisami.
 § 3. Jeżeli zachodzi uzasadniona obawa użycia przemocy lub groźby bezprawnej
     wobec świadka lub osoby najbliższej w związku z jego czynnościami,
     może on zastrzec dane dotyczące miejsca zamieszkania do wyłącznej
     wiadomości prokuratora lub sądu. Pisma procesowe doręcza się 
     wówczas do instytucji, w której świadek jest zatrudniony, lub na inny 
     wskazany przez niego adres.
            
                               Art. 192.
 § 1. Jeżeli karalność czynu zależy od stanu zdrowia pokrzywdzonego, nie 
     może on sprzeciwić się oględzinom i badaniom nie połączonym z zabiegiem
     chirurgicznym lub obserwacją w zakładzie leczniczym. 
 § 2. Jeżeli istnieje wątpliwość co do stanu psychicznego świadka, jego stanu 
     rozwoju umysłowego, zdolności postrzegania lub odtwarzania przez niego
     postrzeżeń, sąd lub prokurator może zarządzić przesłuchanie świadka
     z udziałem biegłego lekarza lub biegłego psychologa, a świadek nie 
     może się temu sprzeciwić.
 § 3. Przepisów § 1 i 2 nie stosuje się do osób, które odmówiły zeznań lub 
     zostały od nich zwolnione na podstawie art. 182 § 1 i 2 lub art. 185.
 § 4. Dla celów dowodowych można również świadka, za jego zgodą, poddać 
     oględzinom ciała i badaniu lekarskiemu lub psychologicznemu.
                                    
                              Rozdział 22
                     Biegli, tłumacze, specjaliści
                                    
                               Art. 193.
 § 1. Jeżeli stwierdzenie okoliczności mających istotne znaczenie dla rozstrzygnięcia
     sprawy wymaga wiadomości specjalnych, zasięga się opinii 
     biegłego albo biegłych.
 § 2. W celu wydania opinii można też zwrócić się do instytucji naukowej lub 
     specjalistycznej.
 § 3. W wypadku powołania biegłych z zakresu różnych specjalności, o tym, 
     czy mają oni przeprowadzić badania wspólnie i wydać jedną wspólną 
     opinię, czy opinie odrębne, rozstrzyga organ procesowy powołujący biegłych.
            
                               Art. 194.
O dopuszczeniu dowodu z opinii biegłego wydaje się postanowienie, w którym 
należy wskazać:
       1) imię, nazwisko i specjalność biegłego lub biegłych, a w wypadku 
         opinii instytucji, w razie potrzeby, specjalność i kwalifikacje osób, 
         które powinny wziąć udział w przeprowadzeniu ekspertyzy,
       2) przedmiot i zakres ekspertyzy ze sformułowaniem, w miarę potrzeby,
         pytań szczegółowych, 
       3) termin dostarczenia opinii.
            
                               Art. 195.
Do pełnienia czynności biegłego jest obowiązany nie tylko biegły sądowy, lecz 
także każda osoba, o której wiadomo, że ma odpowiednią wiedzę w danej 
dziedzinie.
            
                               Art. 196.
 § 1. Nie mogą być biegłymi osoby wymienione w art. 178, 182 i 185 oraz 
     osoby, do których odnoszą się odpowiednie przyczyny wyłączenia wymienione
     w art. 40 § 1 pkt 1-3 i 5, osoby powołane w sprawie w charakterze
     świadków, a także osoby, które były świadkiem czynu.
 § 2. Jeżeli ujawnią się przyczyny wyłączenia biegłego wymienione w § 1, wydana
     przez niego opinia nie stanowi dowodu, a na miejsce biegłego wyłączonego
     powołuje się innego biegłego.
 § 3. Jeżeli ujawnią się powody osłabiające zaufanie do wiedzy lub bezstronności
     biegłego albo inne ważne powody, powołuje się innego biegłego.
            
                               Art. 197.
 § 1. Biegły składa przyrzeczenie następującej treści: "Świadomy znaczenia 
     moich słów i odpowiedzialności przed prawem, przyrzekam uroczyście, 
     że powierzone mi obowiązki wykonam z całą sumiennością i bezstronnością".
 § 2. Biegły sądowy powołuje się na przyrzeczenie złożone przy ustanowieniu 
     go w tym charakterze.
 § 3. Do biegłego stosuje się odpowiednio przepisy art. 177, 179-181, 187, 
     188 § 2 i 4, art. 190 oraz art. 191 § 1 i 3.
            
                               Art. 198.
 § 1. W miarę potrzeby udostępnia się biegłemu akta sprawy i wzywa się go 
     do udziału w przeprowadzeniu dowodów.
 § 2. Organ procesowy może zastrzec swoją obecność przy przeprowadzaniu 
     przez biegłego niektórych lub wszystkich badań, jeżeli nie wpłynie to 
     ujemnie na wynik badania.
 § 3. W razie potrzeby organ procesowy może wprowadzić zmiany co do zakresu
     ekspertyzy lub postawionych pytań oraz stawiać pytania dodatkowe.
            
                               Art. 199.
Złożone wobec biegłego albo wobec lekarza udzielającego pomocy medycznej 
oświadczenia oskarżonego, dotyczące zarzucanego mu czynu, nie mogą stanowić
dowodu.
            
                               Art. 200.
 § 1. W zależności od polecenia organu procesowego biegły składa opinię 
     ustnie lub na piśmie.
 § 2. Opinia powinna zawierać:
       1) imię, nazwisko, stopień i tytuł naukowy, specjalność i stanowisko 
         zawodowe biegłego,
       2) imiona i nazwiska oraz pozostałe dane innych osób, które uczestniczyły
         w przeprowadzeniu ekspertyzy, ze wskazaniem czynności 
         dokonanych przez każdą z nich,
       3) w wypadku opinii instytucji - także pełną nazwę i siedzibę instytucji,
       4) czas przeprowadzonych badań oraz datę wydania opinii,
       5) sprawozdanie z przeprowadzonych czynności i spostrzeżeń oraz 
         oparte na nich wnioski,
       6) podpisy wszystkich biegłych, którzy uczestniczyli w wydaniu opinii.
 § 3. Osoby, które brały udział w wydaniu opinii, mogą być, w razie potrzeby, 
     przesłuchiwane w charakterze biegłych, a osoby, które uczestniczyły tylko
     w badaniach - w charakterze świadków.
            
                               Art. 201.
Jeżeli opinia jest niepełna lub niejasna albo gdy zachodzi sprzeczność w samej 
opinii lub między różnymi opiniami w tej samej sprawie, można wezwać ponownie
tych samych biegłych lub powołać innych.
            
                               Art. 202.
 § 1. W celu wydania opinii o stanie zdrowia psychicznego oskarżonego sąd, 
     a w postępowaniu przygotowawczym prokurator, powołuje co najmniej 
     dwóch biegłych lekarzy psychiatrów.
 § 2. Na wniosek psychiatrów do udziału w wydaniu opinii powołuje się ponadto
     biegłego lub biegłych innych specjalności.
 § 3. Biegli nie mogą pozostawać ze sobą w związku małżeńskim ani w innym
     stosunku, który mógłby wywołać uzasadnioną wątpliwość co do ich 
     samodzielności.
 § 4. Opinia psychiatrów powinna zawierać stwierdzenia dotyczące zarówno 
     poczytalności oskarżonego w chwili popełnienia czynu, jak i jego aktualnego
     stanu zdrowia psychicznego oraz zdolności do udziału w postępowaniu,
     a w razie potrzeby co do okoliczności wymienionych w art. 93 
     Kodeksu karnego.
            
                               Art. 203.
 § 1. W razie zgłoszenia przez biegłych takiej konieczności, badanie psychiatryczne
     oskarżonego może być połączone z obserwacją w zakładzie leczniczym.
 § 2. Orzeka o tym sąd, określając miejsce obserwacji. W postępowaniu 
     przygotowawczym sąd orzeka na wniosek prokuratora.
 § 3. Obserwacja w zakładzie leczniczym nie powinna trwać dłużej niż 6 tygodni;
     na wniosek zakładu sąd może przedłużyć ten termin na czas 
     określony, niezbędny do zakończenia obserwacji. O zakończeniu obserwacji
     biegli niezwłocznie zawiadamiają sąd.
 § 4. Na postanowienia, o których mowa w § 2 i 3, przysługuje zażalenie.
            
                               Art. 204.
 § 1. Należy wezwać tłumacza, jeżeli zachodzi potrzeba przesłuchania:
       1) głuchego lub niemego, a nie wystarcza porozumienie się z nim za 
         pomocą pisma,
       2) osoby nie władającej językiem polskim.
 § 2. Należy również wezwać tłumacza, jeżeli zachodzi potrzeba przełożenia 
     na język polski pisma sporządzonego w języku obcym lub odwrotnie albo
     zapoznania oskarżonego z treścią przeprowadzanego dowodu.
 § 3. Do tłumacza stosuje się odpowiednio przepisy dotyczące biegłych.
                                    
                               Art. 205.
 § 1. Jeżeli dokonanie oględzin, eksperymentu, ekspertyzy, zatrzymania rzeczy
     lub przeszukania wymaga czynności technicznych, w szczególności 
     takich jak wykonanie pomiarów, obliczeń, zdjęć, utrwalenie śladów, 
     można do udziału w nich wezwać specjalistów.
 § 2. Specjalistę nie będącego funkcjonariuszem organów procesowych można
     wezwać, przed przystąpieniem do czynności, do złożenia następującego
     przyrzeczenia: "Świadomy znaczenia powierzonej mi czynności i 
     odpowiedzialności przed prawem przyrzekam uroczyście, że powierzone 
     mi obowiązki wykonam z całą sumiennością i bezstronnością".
 § 3. W protokole czynności przeprowadzonej z udziałem specjalistów należy 
     wskazać ich imiona i nazwiska, specjalność, miejsce zamieszkania, miejsce
     pracy i stanowisko oraz podać rodzaj i zakres czynności wykonanych
     przez każdego z nich.
            
                               Art. 206.
 § 1. Do specjalistów stosuje się odpowiednio przepisy dotyczące biegłych, z 
     wyjątkiem art. 194, 197, 200 i 202.
 § 2. W razie potrzeby można przesłuchiwać specjalistów w charakterze 
     świadków.
                                    
                              Rozdział 23
            Oględziny. Otwarcie zwłok. Eksperyment procesowy
                                    
                               Art. 207.
 § 1. W razie potrzeby dokonuje się oględzin miejsca, osoby lub rzeczy.
 § 2. Jeżeli przedmiot może ulec przy badaniu zniszczeniu lub zniekształceniu,
     część tego przedmiotu należy w miarę możności zachować w stanie 
     nie zmienionym, a gdy to nie jest możliwe - stan ten utrwalić w inny 
     sposób.
            
                               Art. 208.
Oględzin lub badań ciała, które mogą wywołać uczucie wstydu, powinna dokonać
osoba tej samej płci, chyba że łączą się z tym szczególne trudności; inne 
osoby odmiennej płci mogą być obecne tylko w razie konieczności.
            
                               Art. 209.
 § 1. Jeżeli zachodzi podejrzenie przestępnego spowodowania śmierci, przeprowadza
     się oględziny i otwarcie zwłok. 
 § 2. Oględzin zwłok dokonuje prokurator, a w postępowaniu sądowym sąd, 
     z udziałem biegłego lekarza, w miarę możności z zakresu medycyny sądowej.
     W wypadkach nie cierpiących zwłoki oględzin dokonuje Policja z 
     obowiązkiem niezwłocznego powiadomienia prokuratora.
 § 3. Oględzin zwłok dokonuje się na miejscu ich znalezienia. Do czasu 
     przybycia biegłego oraz prokuratora lub sądu przemieszczać lub poruszać
     zwłoki można tylko w razie konieczności.
 § 4. Otwarcia zwłok dokonuje biegły w obecności prokuratora albo sądu. W 
     postępowaniu przed sądem przepisy art. 396 § 1 i 4 stosuje się odpowiednio.
 § 5. Do obecności przy oględzinach i otwarciu zwłok można, w razie potrzeby,
     oprócz biegłego, wezwać lekarza, który ostatnio udzielił pomocy 
     zmarłemu. Z oględzin i otwarcia zwłok biegły sporządza opinię z zachowaniem
     wymagań art. 200 § 2.
            
                               Art. 210.
W celu dokonania oględzin lub otwarcia zwłok prokurator albo sąd może zarządzić
wyjęcie zwłok z grobu.
            
                               Art. 211.
W celu sprawdzenia okoliczności mających istotne znaczenie dla sprawy można
przeprowadzić, w drodze eksperymentu procesowego, doświadczenie lub 
odtworzenie przebiegu stanowiących przedmiot rozpoznania zdarzeń lub ich 
fragmentów.
            
                               Art. 212.
W toku oględzin lub eksperymentu procesowego można dokonywać również 
przesłuchań lub innych czynności dowodowych.
                                    
                              Rozdział 24
            Wywiad środowiskowy i badanie osoby oskarżonego
                                    
                               Art. 213.
 § 1. W postępowaniu należy ustalić tożsamość oskarżonego, jego wiek, stosunki
     rodzinne i majątkowe, wykształcenie, zawód i źródła dochodu.
 § 2. Jeżeli podejrzany był już prawomocnie skazany, dołącza się do akt postępowania
     odpis lub wyciąg wyroku z uzasadnieniem, jeżeli było sporządzone,
     i dane dotyczące odbycia kary, a gdy to nie wystarczy, w 
     szczególności do ustalenia, czy przestępstwo zostało popełnione w warunkach
     art. 64 Kodeksu karnego, akta poprzednich spraw oraz opinie 
     zakładów poprawczych, wychowawczych i karnych, w których przebywał.
 § 3. Minister Sprawiedliwości określi, w drodze rozporządzenia, tryb rejestracji
     osób wymienionych w § 2 oraz sposób zbierania danych, o których
     mowa w tym przepisie, jak również organy obowiązane do wykonywania
     tych czynności.
            
                               Art. 214.
 § 1. W razie potrzeby sąd, a w postępowaniu przygotowawczym prokurator 
     lub Policja, zarządza w stosunku do oskarżonego przeprowadzenie wywiadu
     środowiskowego przez zawodowego kuratora sądowego.
 § 2. Przeprowadzenie wywiadu środowiskowego jest obowiązkowe:
       1) w stosunku do oskarżonego o zbrodnię, który w chwili czynu nie 
         ukończył 21 roku życia,
       2) gdy istnieje uzasadniona wątpliwość co do poczytalności oskarżonego,
       3) w sprawie o umyślne przestępstwo przeciwko życiu. 
 § 3. Wynik wywiadu środowiskowego powinien zawierać:
       1) imię i nazwisko kuratora przeprowadzającego wywiad,
       2) imię i nazwisko oskarżonego,
       3) zwięzły opis dotychczasowego życia oskarżonego oraz dokładne 
         informacje o środowisku oskarżonego, w szczególności rodzinnym, 
         szkolnym lub zawodowym,
       4) własne spostrzeżenia i konkluzje kuratora.
 § 4. Dane o osobach, które dostarczyły informacji w ramach wywiadu, kurator
     ujawnia jedynie na żądanie sądu, a w postępowaniu przygotowawczym
     - prokuratora.
 § 5. Osoby, które dostarczyły informacji w ramach wywiadu, mogą być w razie
     potrzeby przesłuchane w charakterze świadków.
 § 6. W razie potrzeby Policja jest zobowiązana udzielić kuratorowi pomocy 
     przy wykonywaniu zadań związanych z wywiadem środowiskowym.
 § 7. Minister Sprawiedliwości określi, w drodze rozporządzenia, regulamin 
     czynności kuratora sądowego w zakresie przeprowadzania wywiadu środowiskowego
     oraz wzór kwestionariusza tego wywiadu.
 § 8. Do kuratora powołanego do przeprowadzenia wywiadu stosuje się odpowiednio
     przepisy o wyłączeniu sędziego. Orzeka o tym sąd, a w postępowaniu
     przygotowawczym - prokurator.
            
                               Art. 215.
W razie potrzeby sąd, a w postępowaniu przygotowawczym prokurator, może 
zarządzić badanie oskarżonego przez biegłych psychologów lub lekarzy z zachowaniem
zasad określonych w art. 74.
            
                               Art. 216.
W razie potrzeby można przesłuchiwać w charakterze świadków osoby, które 
przeprowadziły wywiad.
                                    
                              Rozdział 25
                    Zatrzymanie rzeczy. Przeszukanie
                                    
                               Art. 217.
 § 1. Rzeczy mogące stanowić dowód w sprawie lub podlegające zajęciu w 
     celu zabezpieczenia kar majątkowych, środków karnych o charakterze 
     majątkowym albo roszczeń o naprawienie szkody należy wydać na żądanie
     sądu lub prokuratora, a w wypadkach nie cierpiących zwłoki - 
     także na żądanie Policji lub innego uprawnionego organu.
 § 2. Osobę mającą rzeczy podlegające wydaniu wzywa się do wydania ich 
     dobrowolnie, a w razie odmowy można przeprowadzić ich odebranie.
 § 3. Jeżeli wydania żąda organ nie będący prokuratorem, przedstawia osobie
     mającej u siebie rzeczy podlegające wydaniu postanowienie sądu 
     lub prokuratora, a gdy uzyskanie postanowienia nie było uprzednio możliwe,
     okazuje nakaz kierownika swojej jednostki lub legitymację służbową,
     a następnie zwraca się niezwłocznie do sądu lub prokuratora o 
     zatwierdzenie zatrzymania rzeczy. Osobie tej należy doręczyć, w terminie
     7 dni od zatrzymania rzeczy, postanowienie sądu lub prokuratora w 
     przedmiocie zatwierdzenia tej czynności.
 § 4. Dokumentację psychiatryczną wydaje się tylko sądowi lub prokuratorowi.
            
                               Art. 218.
 § 1. Urzędy, instytucje i podmioty prowadzące działalność w dziedzinie poczty
     i telekomunikacji, urzędy celne oraz instytucje i przedsiębiorstwa 
     transportowe obowiązane są wydać sądowi lub prokuratorowi, na żądanie
     zawarte w ich postanowieniu, korespondencję i przesyłki mające 
     znaczenie dla toczącego się postępowania. Tylko sąd lub prokurator 
     mają prawo je otwierać lub zarządzić ich otwarcie.
 § 2. Ogłoszenie postanowienia przewidzianego w § 1 może być odroczone 
     na czas oznaczony, niezbędny ze względu na dobro sprawy.
 § 3. Pozbawioną znaczenia dla postępowania karnego korespondencję i 
     przesyłki należy niezwłocznie zwrócić właściwym urzędom, instytucjom 
     lub przedsiębiorstwom wymienionym w § 1.
            
                               Art. 219.
 § 1. W celu wykrycia lub zatrzymania albo przymusowego doprowadzenia 
     osoby podejrzanej, a także w celu znalezienia rzeczy mogących stanowić 
     dowód w sprawie lub podlegających zajęciu w postępowaniu karnym, 
     można dokonać przeszukania pomieszczeń i innych miejsc, jeżeli istnieją
     uzasadnione podstawy do przypuszczenia, że osoba podejrzana lub 
     wymienione rzeczy tam się znajdują.
 § 2. W celu znalezienia rzeczy wymienionych w § 1 i pod warunkiem określonym
     w tym przepisie można też dokonać przeszukania osoby, jej 
     odzieży i podręcznych przedmiotów.
            
                               Art. 220.
 § 1. Przeszukania może dokonać prokurator albo na polecenie sądu lub 
     prokuratora Policja, a w wypadkach wskazanych w ustawie - także inny 
     organ.
 § 2. Postanowienie sądu lub prokuratora należy okazać osobie, u której 
     przeszukanie ma być przeprowadzone.
 § 3. W wypadkach nie cierpiących zwłoki, jeżeli postanowienie sądu lub 
     prokuratora nie mogło być wydane, stosuje się odpowiednio art. 217 
     § 3.
            
                               Art. 221.
 § 1. Przeszukania zamieszkałych pomieszczeń można dokonać w porze nocnej
     tylko w wypadkach nie cierpiących zwłoki; za porę nocną uważa się 
     czas od godziny 22 do godziny 6.
 § 2. Przeszukanie rozpoczęte za dnia można prowadzić nadal mimo nastania
     pory nocnej.
 § 3. W porze nocnej można przeszukać lokale dostępne w tym czasie dla 
     nieokreślonej liczby osób albo służące do przechowywania przedmiotów.
            
                               Art. 222.
 § 1. Przy rozpoczęciu przeszukania pomieszczenia lub miejsca zamkniętego, 
     należącego do instytucji państwowej lub samorządowej, należy o zamierzonym
     przeszukaniu zawiadomić kierownika tej instytucji lub jego zastępcę
     albo organ nadrzędny i dopuścić ich do udziału w czynności.
 § 2. Przeszukanie pomieszczenia zajętego przez wojsko może nastąpić jedynie
     w obecności dowódcy lub osoby przez niego wyznaczonej.
            
                               Art. 223.
Przeszukania osoby i odzieży na niej należy dokonywać w miarę możności za 
pośrednictwem osoby tej samej płci.
            
                               Art. 224.
 § 1. Osobę, u której ma nastąpić przeszukanie, należy przed rozpoczęciem 
     czynności zawiadomić o jej celu i wezwać do wydania poszukiwanych 
     przedmiotów.
 § 2. Podczas przeszukania ma prawo być obecna osoba wymieniona w § 1 
     oraz osoba przybrana przez prowadzącego czynność. Ponadto może być 
     obecna osoba wskazana przez tego, u kogo dokonuje się przeszukania, 
     jeżeli nie uniemożliwia to przeszukania albo nie utrudnia go w istotny 
     sposób.
 § 3. Jeżeli przy przeszukaniu nie ma na miejscu gospodarza lokalu, należy 
     do przeszukania przywołać przynajmniej jednego dorosłego domownika 
     lub sąsiada.
            
                               Art. 225.
 § 1. Jeżeli kierownik instytucji państwowej lub samorządowej albo też osoba,
     u której dokonano zatrzymania rzeczy lub u której przeprowadza 
     się przeszukanie, oświadczy, że wydane lub znalezione przy przeszukaniu
     pismo lub inny dokument zawiera wiadomości objęte tajemnicą państwową,
     służbową, zawodową lub inną chronioną ustawą albo ma charakter
     osobisty, organ przeprowadzający czynność przekazuje niezwłocznie
     pismo lub inny dokument bez jego odczytania prokuratorowi lub 
     sądowi w opieczętowanym opakowaniu.
 § 2. Tryb wskazany w § 1 nie obowiązuje w stosunku do pism lub innych 
     dokumentów, które dotyczą tajemnicy służbowej, zawodowej lub innej 
     chronionej ustawą, jeżeli ich posiadaczem jest osoba podejrzana o popełnienie
     przestępstwa, i do pism lub innych dokumentów o charakterze
     osobistym, których jest ona posiadaczem, autorem lub adresatem.
 § 3. Jeżeli obrońca lub inna osoba, od której żąda się wydania rzeczy lub u 
     której dokonuje się przeszukania, oświadczy, że wydane lub znalezione 
     w toku przeszukania pisma lub inne dokumenty obejmują okoliczności 
     związane z wykonywaniem funkcji obrońcy, organ dokonujący czynności 
     pozostawia te dokumenty wymienionej osobie bez zapoznawania się z 
     ich treścią lub wyglądem. Jeżeli jednak oświadczenie osoby nie będącej 
     obrońcą budzi wątpliwości, organ dokonujący czynności przekazuje te 
     dokumenty z zachowaniem rygorów określonych w § 1 sądowi, który po 
     zapoznaniu się z dokumentami zwraca je w całości lub w części, z zachowaniem
     rygorów określonych w § 1, osobie, od której je zabrano, 
     albo wydaje postanowienie o ich zatrzymaniu dla celów postępowania.
            
                               Art. 226.
W kwestii wykorzystania dokumentów zawierających tajemnicę państwową, 
służbową lub zawodową, jako dowodów w postępowaniu karnym, stosuje się 
odpowiednio zakazy i ograniczenia określone w art. 178-181.
            
                               Art. 227.
Przeszukanie lub zatrzymanie rzeczy powinno być dokonane zgodnie z celem 
tej czynności, z zachowaniem umiaru i poszanowania godności osób, których ta 
czynność dotyczy, oraz bez wyrządzania niepotrzebnych szkód i dolegliwości.
            
                               Art. 228.
 § 1. Przedmioty wydane lub znalezione w czasie przeszukania należy po dokonaniu
     oględzin, sporządzeniu spisu i opisu zabrać albo oddać na 
     przechowanie osobie godnej zaufania z zaznaczeniem obowiązku przedstawienia
     na każde żądanie organu prowadzącego postępowanie.
 § 2. Tak samo należy postąpić ze znalezionymi w czasie przeszukania 
     przedmiotami mogącymi stanowić dowód innego przestępstwa, podlegającymi
     przepadkowi lub których posiadanie jest zabronione.
 § 3. Osobom zainteresowanym należy natychmiast wręczyć pokwitowanie 
     stwierdzające, jakie przedmioty i przez kogo zostały zatrzymane.
            
                               Art. 229.
Protokoł zatrzymania rzeczy lub przeszukania powinien, oprócz wymagań wymienionych
w art. 148, zawierać oznaczenie sprawy, z którą zatrzymanie rzeczy 
lub przeszukanie ma związek, oraz podanie dokładnej godziny rozpoczęcia i 
zakończenia czynności, dokładną listę zatrzymanych rzeczy i w miarę potrzeby 
ich opis, a nadto wskazanie polecenia sądu lub prokuratora. Jeżeli polecenie 
nie zostało uprzednio wydane, zamieszcza się w protokole wzmiankę o poinformowaniu
osoby, u której czynność przeprowadzono, że otrzyma postanowienie
w przedmiocie zatwierdzenia czynności.
            
                               Art. 230.
 § 1. Jeżeli zatrzymanie rzeczy lub przeszukanie nastąpiło bez uprzedniego 
     polecenia sądu lub prokuratora, a w ciągu 7 dni od dnia czynności nie 
     nastąpiło jej zatwierdzenie, należy niezwłocznie zwrócić zatrzymane 
     rzeczy osobie uprawnionej.
 § 2. Należy również zwrócić osobie uprawnionej zatrzymane rzeczy niezwłocznie
     po stwierdzeniu ich zbędności dla postępowania karnego. Jeżeli 
     wyniknie spór co do własności rzeczy, a nie ma dostatecznych danych 
     do niezwłocznego rozstrzygnięcia, odsyła się osoby zainteresowane na 
     drogę procesu cywilnego.
 § 3. Rzeczy, których posiadanie jest zabronione, przekazuje się właściwemu 
     urzędowi lub instytucji.
            
                               Art. 231.
 § 1. Jeżeli powstaje wątpliwość, komu należy wydać zatrzymaną rzecz, sąd 
     lub prokurator składa ją do depozytu sądowego albo oddaje osobie godnej
     zaufania aż do wyjaśnienia uprawnienia do odbioru. Przepisy o likwidacji
     depozytów i nie odebranych rzeczy stosuje się odpowiednio.
 § 2. Przedmioty o wartości artystycznej lub historycznej oddaje się na przechowanie
     właściwej instytucji.
            
                               Art. 232.
 § 1. Przedmioty ulegające szybkiemu zniszczeniu lub takie, których przechowywanie
     byłoby połączone z niewspółmiernymi kosztami lub nadmiernymi
     trudnościami albo powodowałoby znaczne obniżenie wartości 
     rzeczy, można sprzedać bez przetargu za pośrednictwem odpowiedniej 
     jednostki handlowej, z zachowaniem przepisów o sprzedaży w drodze 
     egzekucji z ruchomości.
 § 2. Uzyskaną kwotę pieniężną przekazuje się do depozytu sądowego.
 § 3. O czasie i warunkach sprzedaży należy w miarę możności zawiadomić 
     oskarżonego oraz inne zainteresowane osoby.
            
                               Art. 233.
Oddając na przechowanie krajowe środki płatnicze lub wartości dewizowe, organ,
przekazując je, określa charakter depozytu i sposób rozporządzenia oddanymi
na przechowanie wartościami.
            
                               Art. 234.
Rozporządzenia przedmiotem dokonane po jego odebraniu lub zabezpieczeniu
są bezskuteczne w stosunku do Skarbu Państwa.
            
                               Art. 235.
Sąd dokonuje czynności przewidzianych w tym rozdziale w postępowaniu sądowym,
a prokurator w postępowaniu przygotowawczym, chyba że ustawa stanowi
inaczej.
            
                               Art. 236.
Na postanowienie dotyczące przeszukania i zatrzymania rzeczy oraz na inne 
czynności przysługuje zażalenie osobom, których prawa zostały naruszone.
                                    
                              Rozdział 26
                      Kontrola i utrwalanie rozmów
                                    
                               Art. 237.
 § 1. Po wszczęciu postępowania sąd na wniosek prokuratora może zarządzić 
     kontrolę i utrwalanie treści rozmów telefonicznych w celu wykrycia i 
     uzyskania dowodów dla toczącego się postępowania lub zapobieżenia 
     popełnieniu nowego przestępstwa.
 § 2. W wypadkach nie cierpiących zwłoki kontrolę i utrwalanie rozmów telefonicznych
     może zarządzić prokurator, który jednak obowiązany jest 
     uzyskać w ciągu 5 dni zatwierdzenie postanowienia przez sąd.
 § 3. Kontrola i utrwalanie treści rozmów telefonicznych są dopuszczalne tylko
     wtedy, gdy toczące się postępowanie lub uzasadniona obawa popełnienia
     nowego przestępstwa dotyczy:
       1) zabójstwa,
       2) narażenia na niebezpieczeństwo powszechne lub sprowadzenia 
         katastrofy,
       3) handlu ludźmi,
       4) uprowadzenia osoby,
       5) wymuszania okupu,
       6) uprowadzenia statku powietrznego lub wodnego,
       7) rozboju lub kradzieży rozbójniczej,
       8) zamachu na niepodległość lub integralność państwa,
       9) zamachu na konstytucyjny ustrój państwa lub jego naczelne organy,
         albo na jednostkę Sił Zbrojnych Rzeczypospolitej Polskiej,
      10) szpiegostwa lub ujawnienia tajemnicy państwowej,
      11) gromadzenia broni, materiałów wybuchowych lub radioaktywnych,
      12) fałszowania pieniędzy,
      13) handlu narkotykami,
      14) zorganizowanej grupy przestępczej,
      15) mienia znacznej wartości,
      16) użycia przemocy lub groźby bezprawnej w związku z postępowaniem
         karnym.
 § 4. Kontrola i utrwalanie treści rozmów telefonicznych są dopuszczalne w 
     stosunku do osoby podejrzanej, oskarżonego oraz w stosunku do pokrzywdzonego
     lub innej osoby, z którą może się kontaktować oskarżony 
     albo która może mieć związek ze sprawcą lub z grożącym przestępstwem.
 § 5. Urzędy, instytucje oraz podmioty prowadzące działalność w dziedzinie 
     poczty i telekomunikacji obowiązane są umożliwić wykonanie postanowienia
     sądu lub prokuratora w zakresie przeprowadzenia kontroli rozmów
     telefonicznych oraz zapewnić rejestrowanie faktu przeprowadzenia 
     takiej kontroli.
 § 6. Prawo odtwarzania zapisów ma sąd lub prokurator, a w wypadkach nie 
     cierpiących zwłoki, za zgodą sądu lub prokuratora, także Policja.
 § 7. Prawo zapoznawania się z rejestrem przeprowadzonych kontroli rozmów
     telefonicznych ma sąd, a w postępowaniu przygotowawczym - 
     prokurator.
            
                               Art. 238.
 § 1. Kontrola i utrwalanie rozmów telefonicznych mogą być wprowadzone 
     najwyżej na okres 3 miesięcy, z możliwością przedłużenia, w szczególnie 
     uzasadnionym wypadku, na okres najwyżej dalszych 3 miesięcy.
 § 2. Kontrola powinna być zakończona niezwłocznie po ustaniu przyczyn 
     wymienionych w art. 237 § 1-3, najpóźniej jednak z upływem okresu, 
     na który została wprowadzona.
 § 3. Po zakończeniu kontroli sąd zarządza zniszczenie utrwalonych zapisów, 
     jeżeli nie mają znaczenia dla postępowania karnego; zniszczenie utrwalonych
     zapisów następuje także wówczas, gdy sąd nie zatwierdził postanowienia
     prokuratora, o którym mowa w art. 237 § 2.
            
                               Art. 239.
Ogłoszenie postanowienia o kontroli i utrwalaniu rozmów telefonicznych osobie,
której ono dotyczy, może być odroczone na czas niezbędny ze względu na 
dobro sprawy, lecz nie później niż do czasu prawomocnego zakończenia postępowania.
            
                               Art. 240.
Na postanowienia dotyczące kontroli i utrwalania rozmów telefonicznych przysługuje
zażalenie. Zażalenie na postanowienie prokuratora rozpoznaje sąd.
            
                               Art. 241.
Przepisy rozdziału niniejszego stosuje się odpowiednio do kontroli oraz do 
utrwalania przy użyciu środków technicznych treści przekazów informacji innych
niż rozmowy telefoniczne.
            
                               Art. 242.
Minister Sprawiedliwości w porozumieniu z Ministrami: Łączności, Obrony 
Narodowej oraz Spraw Wewnętrznych i Administracji określi, w drodze rozporządzenia,
sposób technicznego przygotowania sieci telekomunikacyjnej do 
kontroli rozmów telefonicznych oraz sposób dokonywania, rejestracji, przechowywania,
odtwarzania i niszczenia zapisów z kontrolowanych rozmów telefonicznych.
                                    
                                DZIAŁ VI
                            Środki przymusu
                                    
                              Rozdział 27
                              Zatrzymanie
                                    
                               Art. 243.
 § 1. Każdy ma prawo ująć osobę na gorącym uczynku przestępstwa lub w 
     pościgu podjętym bezpośrednio po popełnieniu przestępstwa, jeżeli zachodzi
     obawa ukrycia się tej osoby lub nie można ustalić jej tożsamości.
 § 2. Osobę ujętą należy niezwłocznie oddać w ręce Policji.
                                    
                               Art. 244.
 § 1. Policja ma prawo zatrzymać osobę podejrzaną, jeżeli istnieje uzasadnione
     przypuszczenie, że popełniła ona przestępstwo, a zachodzi obawa 
     ucieczki lub ukrycia się tej osoby albo zatarcia śladów przestępstwa 
     bądź też nie można ustalić jej tożsamości.
 § 2. Zatrzymanego należy natychmiast poinformować o przyczynach zatrzymania
     i o przysługujących mu prawach oraz wysłuchać go.
 § 3. Z zatrzymania sporządza się protokół, w którym należy podać imię, nazwisko
     i funkcję dokonującego tej czynności, imię i nazwisko osoby zatrzymanej,
     a w razie niemożności ustalenia tożsamości - jej rysopis oraz 
     dzień, godzinę, miejsce i przyczynę zatrzymania z podaniem o jakie 
     przestępstwo się ją podejrzewa. Należy także wciągnąć do protokołu 
     złożone przez zatrzymanego oświadczenia oraz zaznaczyć udzielenie mu 
     informacji o przysługujących prawach. Odpis protokołu doręcza się zatrzymanemu.
 § 4. Niezwłocznie po zatrzymaniu osoby podejrzanej należy przystąpić do 
     zebrania niezbędnych danych, a także o zatrzymaniu zawiadomić prokuratora.
     W razie istnienia podstaw, o których mowa w art. 258 § 1-3, 
     należy wystąpić do prokuratora w sprawie skierowania do sądu wniosku 
     o tymczasowe aresztowanie.
            
                               Art. 245.
 § 1. Zatrzymanemu na jego żądanie należy niezwłocznie umożliwić nawiązanie
     w dostępnej formie kontaktu z adwokatem, a także bezpośrednią 
     z nim rozmowę; zatrzymujący  może zastrzec, że będzie przy niej obecny.
 § 2. Przepisy art. 261 § 1 i 3 stosuje się odpowiednio, z tym że zawiadomienie
     następuje na żądanie zatrzymanego.
            
                               Art. 246.
 § 1. Zatrzymanemu przysługuje zażalenie do sądu. W zażaleniu zatrzymany 
     może się domagać zbadania zasadności i legalności zatrzymania oraz 
     prawidłowości jego wykonania.
 § 2. Zażalenie przekazuje się niezwłocznie sądowi rejonowemu miejsca zatrzymania
     lub prowadzenia postępowania, który również niezwłocznie je 
     rozpoznaje.
 § 3. W razie uznania bezzasadności lub nielegalności zatrzymania sąd zarządza
     natychmiastowe zwolnienie zatrzymanego.
 § 4. W wypadku stwierdzenia bezzasadności lub nielegalności  zatrzymania 
     albo poważnych nieprawidłowości w jego wykonaniu, sąd zawiadamia o 
     tym prokuratora i organ przełożony nad organem, który dokonał zatrzymania.
 § 5. W razie zbiegu zażaleń na zatrzymanie i tymczasowe aresztowanie można
     rozpoznać je łącznie.
            
                               Art. 247.
 § 1. Sąd lub prokurator może zarządzić zatrzymanie i przymusowe doprowadzenie
     osoby podejrzanej. W tym celu wolno zarządzić przeszukanie. 
     Przepisy art. 220-222 i 224 stosuje się odpowiednio.
 § 2. Do zatrzymania, o którym mowa w § 1, stosuje się odpowiednio art. 
     246, z tym że na zatrzymanie zarządzone przez sąd zażalenie nie przysługuje.
 § 3. Zarządzenia dotyczące zatrzymania i przymusowego doprowadzenia 
     żołnierza w czynnej służbie wojskowej wykonują właściwe organy wojskowe.
            
                               Art. 248.
 § 1. Zatrzymanego należy natychmiast zwolnić, gdy ustanie przyczyna zatrzymania,
     a także jeżeli w ciągu 48 godzin od chwili zatrzymania przez 
     uprawniony organ nie zostanie on przekazany do dyspozycji sądu wraz 
     z wnioskiem o zastosowanie tymczasowego aresztowania; należy go także
     zwolnić na polecenie sądu lub prokuratora.
 § 2. Zatrzymanego należy zwolnić, jeżeli w ciągu 24 godzin od przekazania 
     go do dyspozycji sądu nie doręczono mu postanowienia o zastosowaniu 
     wobec niego tymczasowego aresztowania.
 § 3. Ponowne zatrzymanie osoby podejrzanej na podstawie tych samych faktów
     i dowodów jest niedopuszczalne.
                                    
                              Rozdział 28
                          Środki zapobiegawcze
                                    
                               Art. 249.
 § 1. Środki zapobiegawcze można stosować w celu zabezpieczenia prawidłowego
     toku postępowania, a wyjątkowo także w celu zapobiegnięcia 
     popełnieniu przez oskarżonego nowego, ciężkiego przestępstwa; można 
     je stosować tylko wtedy, gdy zebrane dowody wskazują na duże prawdopodobieństwo,
     że oskarżony popełnił przestępstwo.
 § 2. W postępowaniu przygotowawczym można stosować środki zapobiegawcze
     tylko względem osoby, wobec której wydano postanowienie o 
     przedstawieniu zarzutów.
 § 3. Przed zastosowaniem środka zapobiegawczego sąd albo prokurator stosujący
     środek przesłuchuje oskarżonego, chyba że jest to niemożliwe z 
     powodu jego ukrywania się lub jego nieobecności w kraju. Należy dopuścić
     do udziału w przesłuchaniu ustanowionego obrońcę, jeżeli się 
     stawi; zawiadomienie obrońcy o terminie przesłuchania nie jest obowiązkowe,
     chyba że oskarżony o to wnosi, a nie utrudni to przeprowadzenia
     czynności.
 § 4. Środki zapobiegawcze mogą być stosowane aż do chwili rozpoczęcia 
     wykonania kary. Przepis niniejszy stosuje się do tymczasowego aresztowania
     tylko w razie orzeczenia kary pozbawienia wolności.
 § 5. Obrońcę zawiadamia się o terminie posiedzenia sądu dotyczącego 
     przedłużenia stosowania tymczasowego aresztowania oraz rozpoznania 
     zażalenia na zastosowanie lub przedłużenie tego środka zapobiegawczego.
     Niestawiennictwo obrońcy należycie zawiadomionego o terminie 
     nie tamuje rozpoznania sprawy.
            
                               Art. 250.
 § 1. Tymczasowe aresztowanie może nastąpić tylko na mocy postanowienia 
     sądu.
 § 2. Tymczasowe aresztowanie stosuje w postępowaniu przygotowawczym 
     na wniosek prokuratora sąd rejonowy, w którego okręgu prowadzi się 
     postępowanie, a w wypadkach nie cierpiących zwłoki także inny sąd rejonowy.
     Po wniesieniu aktu oskarżenia tymczasowe aresztowanie stosuje 
     sąd, przed którym sprawa się toczy.
 § 3. Prokurator, przesyłając wraz z aktami sprawy wniosek, o którym mowa 
     w § 2, zarządza jednocześnie doprowadzenie podejrzanego do sądu. 
 § 4. Inne środki zapobiegawcze stosuje sąd, a w postępowaniu przygotowawczym
     także prokurator.
            
                               Art. 251.
 § 1. W postanowieniu o zastosowaniu środka zapobiegawczego należy wymienić
     osobę, zarzucany jej czyn, jego kwalifikację prawną oraz podstawę
     prawną zastosowania tego środka.
 § 2. W postanowieniu o zastosowaniu tymczasowego aresztowania należy 
     określić czas jego trwania, a ponadto oznaczyć termin, do którego aresztowanie
     ma trwać.
 § 3. Uzasadnienie postanowienia o zastosowaniu środka zapobiegawczego 
     powinno zawierać przedstawienie dowodów świadczących o popełnieniu 
     przez oskarżonego przestępstwa oraz przytoczenie okoliczności wskazujących
     na istnienie podstawy i konieczność zastosowania środka zapobiegawczego.
     W wypadku tymczasowego aresztowania należy ponadto 
     wyjaśnić, dlaczego nie uznano za wystarczające zastosowanie innego 
     środka zapobiegawczego.
            
                               Art. 252.
 § 1. Na postanowienie w przedmiocie środka zapobiegawczego przysługuje 
     zażalenie na zasadach ogólnych, z wyjątkiem, o którym mowa w § 2.
 § 2. Na postanowienie prokuratora w przedmiocie środka zapobiegawczego 
     zażalenie przysługuje do sądu rejonowego, w którego okręgu prowadzi 
     się postępowanie.
 § 3. Zażalenie na postanowienie w przedmiocie środka zapobiegawczego 
     sąd rozpoznaje niezwłocznie.
            
                               Art. 253.
 § 1. Środek zapobiegawczy należy niezwłocznie  uchylić lub zmienić, jeżeli 
     ustaną przyczyny, wskutek których  został on zastosowany, lub powstaną
     przyczyny uzasadniające jego uchylenie albo zmianę.
 § 2. Zastosowany przez sąd środek zapobiegawczy może być w postępowaniu
     przygotowawczym uchylony lub zmieniony na łagodniejszy również 
     przez prokuratora.
            
                               Art. 254.
Oskarżony może składać w każdym czasie wniosek o uchylenie lub zmianę 
środka zapobiegawczego; w przedmiocie wniosku rozstrzyga najpóźniej w ciągu
3 dni prokurator, a po wniesieniu aktu oskarżenia do sądu - sąd przed którym
sprawa się toczy. Na postanowienie sądu w przedmiocie wniosku zażalenie
nie przysługuje, a w razie wniesienia zażalenia na postanowienie prokuratora,
przepisu art. 252 § 2 nie stosuje się.
            
                               Art. 255.
Zawieszenie postępowania nie stoi na przeszkodzie orzekaniu co do środków 
zapobiegawczych.
            
                               Art. 256.
Nadzór nad prawidłowością zatrzymania i wykonania środków zapobiegawczych
sprawuje sąd, a w postępowaniu przygotowawczym - także prokurator.
                                    
                               Art. 257.
 § 1. Tymczasowego aresztowania nie stosuje się, jeżeli wystarczający jest inny
     środek zapobiegawczy.
 § 2. Stosując tymczasowe aresztowanie sąd może zastrzec, że środek ten 
     ulegnie zmianie z chwilą złożenia, nie później niż w wyznaczonym terminie,
     określonego poręczenia majątkowego.
                                    
                               Art. 258.
 § 1. Tymczasowe aresztowanie może nastąpić, jeżeli:
       1) zachodzi uzasadniona obawa ucieczki lub ukrywania się oskarżonego,
         zwłaszcza wtedy, gdy nie można ustalić jego tożsamości albo 
         nie ma on w kraju stałego miejsca pobytu,
       2) zachodzi uzasadniona obawa, że oskarżony będzie nakłaniał do 
         składania fałszywych zeznań lub wyjaśnień albo w inny bezprawny 
         sposób utrudniał postępowanie karne.
 § 2. Jeżeli oskarżonemu zarzuca się popełnienie zbrodni lub występku zagrożonego
     karą pozbawienia wolności, której górna granica wynosi co 
     najmniej 8 lat, albo gdy sąd pierwszej instancji skazał go na karę pozbawienia
     wolności nie niższą niż 3 lata, potrzeba zastosowania tymczasowego
     aresztowania w celu zabezpieczenia prawidłowego toku postępowania
     może być uzasadniona grożącą oskarżonemu surową karą.
 § 3. Tymczasowe aresztowanie może wyjątkowo nastąpić także wtedy, gdy 
     zachodzi uzasadniona obawa, że oskarżony, któremu zarzucono popełnienie
     zbrodni lub umyślnego występku, popełni przestępstwo przeciwko
     życiu, zdrowiu lub bezpieczeństwu powszechnemu, a zwłaszcza gdy 
     popełnieniem takiego przestępstwa groził.
 § 4. Przepisy § 1-3 stosuje się odpowiednio do pozostałych środków zapobiegawczych.
                                    
                               Art. 259.
 § 1. Jeżeli szczególne względy nie stoją temu na przeszkodzie, należy odstąpić
     od tymczasowego aresztowania, zwłaszcza gdy pozbawienie oskarżonego
     wolności:
       1) spowodowałoby dla jego życia lub zdrowia poważne niebezpieczeństwo,
       2) pociągałoby wyjątkowo ciężkie skutki dla oskarżonego lub jego 
         najbliższej rodziny.
 § 2. Tymczasowego aresztowania nie stosuje się, gdy na podstawie okoliczności
     sprawy można przewidywać, że sąd orzeknie w stosunku do oskarżonego
     karę pozbawienia wolności z warunkowym zawieszeniem jej 
     wykonania lub karę łagodniejszą albo że okres tymczasowego aresztowania
     przekroczy przewidywany wymiar kary pozbawienia wolności bez 
     warunkowego zawieszenia.
 § 3. Tymczasowe aresztowanie nie może być stosowane, jeżeli przestępstwo 
     zagrożone jest karą pozbawienia wolności nie przekraczającą roku.
 § 4. Ograniczenia przewidziane w § 2 i 3 nie mają zastosowania, gdy oskarżony
     ukrywa się, uporczywie nie stawia się na wezwania lub nie można 
     ustalić jego tożsamości.
                                    
                               Art. 260.
Jeżeli stan zdrowia oskarżonego tego wymaga, tymczasowe aresztowanie może 
być wykonywane tylko w postaci umieszczenia w odpowiednim zakładzie leczniczym.
                                    
                               Art. 261.
 § 1. O zastosowaniu tymczasowego aresztowania sąd jest obowiązany bezzwłocznie
     zawiadomić osobę najbliższą dla oskarżonego; może to być 
     osoba wskazana przez oskarżonego.
 § 2. Na wniosek oskarżonego można również zawiadomić inną osobę zamiast
     lub obok osoby wskazanej w § 1.
 § 3. O zastosowaniu tymczasowego aresztowania sąd jest obowiązany niezwłocznie
     zawiadomić zakład pracy, szkołę lub uczelnię, a w stosunku 
     do żołnierza - jego dowódcę.
                                    
                               Art. 262.
 § 1. Sąd stosujący tymczasowe aresztowanie ma obowiązek:
       1) zawiadomienia o tym sądu opiekuńczego, jeżeli zachodzi potrzeba 
         zapewnienia opieki nad dziećmi aresztowanego,
       2) zawiadomienia organu opieki społecznej, jeżeli zachodzi potrzeba 
         roztoczenia opieki nad osobą niedołężną lub chorą, którą aresztowany
         się opiekował,
       3) przedsięwzięcia czynności niezbędnych do ochrony mienia i mieszkania
         aresztowanego.
 § 2. O poczynionych wystąpieniach i wydanych zarządzeniach należy powiadomić
     tymczasowo aresztowanego.
            
                               Art. 263.
 § 1. W postępowaniu przygotowawczym, sąd stosując tymczasowe aresztowanie,
     oznacza jego termin na okres nie dłuższy niż 3 miesiące.
 § 2. Jeżeli ze względu na szczególne okoliczności sprawy nie można było 
     ukończyć postępowania przygotowawczego w terminie określonym w § 
     1, na wniosek prokuratora tymczasowe aresztowanie mogą przedłużyć, 
     gdy zachodzi tego potrzeba:
       1) sąd właściwy do rozpoznania sprawy - do 6 miesięcy,
       2) sąd wyższego rzędu nad sądem właściwym do rozpoznania sprawy 
         - na dalszy okres oznaczony, niezbędny do ukończenia postępowania
         przygotowawczego, który jednak łącznie nie może przekroczyć
         12 miesięcy.
 § 3. Łączny czas stosowania tymczasowego aresztowania do chwili wydania 
     pierwszego wyroku przez sąd pierwszej instancji nie może przekroczyć 
     2 lat.
 § 4. Przedłużenia stosowania tymczasowego aresztowania na okres oznaczony,
     przekraczający terminy określone w § 2 i 3, może dokonać tylko 
     Sąd Najwyższy na wniosek sądu, przed którym sprawa się toczy, a w 
     postępowaniu przygotowawczym na wniosek Prokuratora Generalnego 
     - jeżeli konieczność taka powstaje w związku z zawieszeniem postępowania
     karnego, przedłużającą się obserwacją psychiatryczną oskarżonego,
     przedłużającym się opracowywaniem opinii biegłego, wykonywaniem 
     czynności dowodowych w sprawie o szczególnej  zawiłości lub poza 
     granicami kraju, celowym przewlekaniem postępowania przez oskarżonego,
     a także z powodu innych istotnych przeszkód, których usunięcie 
     było niemożliwe.
 § 5. Z wnioskiem o przedłużenie okresu tymczasowego aresztowania wystąpić
     należy, z jednoczesnym przesłaniem właściwemu sądowi akt sprawy, 
     nie później niż 14 dni przed upływem dotychczas określonego terminu 
     stosowania tego środka.
                                    
                               Art. 264.
 § 1. W razie uniewinnienia oskarżonego, umorzenia lub warunkowego umorzenia
     postępowania, warunkowego zawieszenia wykonania kary, wymierzenia
     kary pozbawienia wolności odpowiadającej co najwyżej okresowi
     tymczasowego aresztowania, skazania na karę łagodniejszą niż pozbawienie
     wolności albo w razie odstąpienia od wymierzenia kary, zarządza
     się niezwłoczne zwolnienie tymczasowo aresztowanego, jeżeli nie 
     jest on pozbawiony wolności w innej sprawie.
 § 2. W razie skazania oskarżonego tymczasowo aresztowanego na karę inną 
     niż wymieniona w § 1, sąd, po wysłuchaniu obecnych stron, wydaje postanowienie
     co do dalszego stosowania aresztu.
 § 3. Jeżeli umorzenie postępowania następuje z powodu niepoczytalności 
     oskarżonego, można utrzymać tymczasowe aresztowanie do czasu prawomocnego
     zakończenia postępowania w przedmiocie środka zabezpieczającego.
            
                               Art. 265.
Okres tymczasowego aresztowania liczy się od dnia zatrzymania.
                                    
                               Art. 266.
 § 1. Poręczenie majątkowe w postaci pieniędzy, papierów wartościowych, 
     zastawu lub hipoteki może złożyć oskarżony albo inna osoba.
 § 2. Wysokość, rodzaj i warunki poręczenia majątkowego, a w szczególności 
     termin złożenia przedmiotu poręczenia, należy określić w postanowieniu,
     mając na względzie sytuację materialną oskarżonego i składającego 
     poręczenie majątkowe, wysokość wyrządzonej szkody oraz charakter 
     popełnionego czynu.
                                    
                               Art. 267.
Osobę składającą poręczenie majątkowe zawiadamia się o każdorazowym 
wezwaniu oskarżonego do stawiennictwa; do osoby składającej poręczenie majątkowe
za oskarżonego stosuje się odpowiednio art. 138 i 139 § 1.
                                    
                               Art. 268.
 § 1. Stanowiące przedmiot poręczenia wartości majątkowe lub zobowiązania 
     ulegają przepadkowi albo ściągnięciu w razie ucieczki lub ukrycia się 
     oskarżonego. W wypadku utrudniania w inny sposób postępowania karnego
     można orzec przepadek lub ściągnięcie tych wartości.
 § 2. O treści § 1 oraz art. 269 należy uprzedzić osobę składającą poręczenie 
     majątkowe.
            
                               Art. 269.
 § 1. Ulegające przepadkowi przedmioty poręczenia lub ściągnięte sumy poręczenia
     majątkowego przekazuje się lub przelewa na rzecz Skarbu Państwa;
     pokrzywdzony ma wówczas pierwszeństwo zaspokojenia na nich 
     swoich roszczeń wynikających z przestępstwa, jeżeli w inny sposób nie 
     można uzyskać naprawienia szkody.
 § 2. Z chwilą ustania poręczenia majątkowego przedmiot poręczenia zwraca 
     się, a sumę poręczenia zwalnia się, pod tym jednak warunkiem, że w 
     razie prawomocnego skazania oskarżonego na karę pozbawienia wolności
     następuje to z chwilą rozpoczęcia odbywania przez niego kary. W 
     razie niezgłoszenia się na wezwanie do odbycia kary stosuje się art. 268 
     § 1.
 § 3. Cofnięcie poręczenia majątkowego staje się skuteczne dopiero z chwilą 
     przyjęcia nowego poręczenia majątkowego, zastosowania innego środka 
     zapobiegawczego lub odstąpienia od stosowania tego środka.
 § 4. Przepisy § 2 i 3 nie dotyczą cofnięcia poręczenia majątkowego i zwrotu 
     przedmiotów, jeżeli już zapadło postanowienie o jego przepadku lub o 
     ściągnięciu sumy poręczenia.
            
                               Art. 270.
 § 1. O przepadku przedmiotu poręczenia lub ściągnięciu sumy poręczenia 
     orzeka z urzędu sąd, przed którym postępowanie się toczy, a w postępowaniu
     przygotowawczym na wniosek prokuratora - sąd właściwy do 
     rozpoznania sprawy.
 § 2. Oskarżony i poręczyciel mają prawo wziąć udział w posiedzeniu sądowym
     lub złożyć wyjaśnienia na piśmie. Oskarżonego pozbawionego wolności
     sprowadza się na posiedzenie, jeżeli prezes sądu lub sąd uzna to 
     za potrzebne.
 § 3. Na postanowienie określone w § 1 przysługuje zażalenie.
            
                               Art. 271.
 § 1. Od kierownictwa zakładu pracy, szkoły lub  uczelni, których oskarżony 
     jest pracownikiem, uczniem lub studentem, od zespołu, w którym oskarżony
     pracuje lub uczy się, albo od organizacji społecznej, której oskarżony
     jest członkiem, można na ich wniosek przyjąć poręczenie, że oskarżony
     stawi się na każde wezwanie i nie będzie w sposób bezprawny 
     utrudniał postępowania; jeżeli oskarżony jest żołnierzem, można przyjąć 
     poręczenie od zespołu żołnierskiego, zgłoszone za pośrednictwem właściwego
     dowódcy.
 § 2. Do wniosku o przyjęcie poręczenia zespół lub organizacja społeczna 
     dołącza wyciąg z protokołu zawierającego uchwałę o podjęciu się poręczenia.
 § 3. We wniosku o przyjęcie poręczenia należy wskazać osobę, która ma 
     wykonywać obowiązki poręczającego; osoba ta składa oświadczenie o 
     przyjęciu tych obowiązków.
            
                               Art. 272.
Poręczenie, że oskarżony stawi się na każde wezwanie i nie będzie w sposób 
bezprawny utrudniał postępowania, można także przyjąć od osoby godnej zaufania.
            
                               Art. 273.
 § 1. Przy odbieraniu poręczenia zawiadamia się udzielającego poręczenie 
     lub wykonującego obowiązki poręczającego o treści zarzutu stawianego 
     oskarżonemu oraz o obowiązkach wynikających z poręczenia i skutkach 
     ich niedotrzymania.
 § 2. Poręczający jest obowiązany niezwłocznie powiadomić sąd lub prokuratora
     o wiadomych mu poczynaniach oskarżonego, zmierzających do 
     uchylenia się od obowiązku stawienia się na wezwanie lub do utrudniania
     w inny bezprawny sposób postępowania.
            
                               Art. 274.
Jeżeli mimo poręczenia oskarżony nie stawi się na wezwanie lub w inny bezprawny
sposób będzie utrudniał postępowanie, organ stosujący środek zapobiegawczy
zawiadomi o tym udzielającego poręczenia, a ponadto może zawiadomić
bezpośredniego przełożonego osoby, która złożyła poręczenie, i organizację
społeczną, do której należy, a także organ nadrzędny nad poręczającym 
zakładem pracy lub organizacją społeczną, jeżeli zostanie stwierdzone zaniedbanie
obowiązków wynikających z poręczenia. Przed zawiadomieniem należy 
osobę, która złożyła poręczenie, wezwać w celu złożenia wyjaśnień.
                                    
                               Art. 275.
 § 1. Tytułem środka zapobiegawczego można oddać oskarżonego pod dozór 
     Policji, a oskarżonego żołnierza - pod dozór przełożonego wojskowego.
 § 2. Oddany pod dozór ma obowiązek stosowania się do wymagań zawartych
     w postanowieniu sądu lub prokuratora. Obowiązek ten może polegać
     na zakazie wydalania się z określonego miejsca pobytu, zgłaszaniu 
     się do organu dozorującego w określonych odstępach czasu, zawiadamianiu
     go o zamierzonym wyjeździe oraz o terminie powrotu, a także 
     na innych ograniczeniach jego swobody niezbędnych do wykonywania 
     dozoru.
            
                               Art. 276.
Tytułem środka zapobiegawczego można zawiesić oskarżonego w czynnościach 
służbowych lub w wykonywaniu zawodu albo nakazać powstrzymanie się od 
określonej działalności lub od prowadzenia określonego rodzaju pojazdów.
                                    
                               Art. 277.
 § 1. W razie uzasadnionej obawy ucieczki można zastosować w charakterze 
     środka zapobiegawczego zakaz opuszczania przez oskarżonego kraju, 
     który może być połączony z zatrzymaniem mu paszportu lub innego 
     dokumentu uprawniającego do przekroczenia granicy albo z zakazem 
     wydania takiego dokumentu.
 § 2. Do czasu wydania postanowienia w przedmiocie, o którym mowa w § 1, 
     organ prowadzący postępowanie może zatrzymać dokument, jednakże 
     na czas nie dłuższy niż 7 dni. Do odebrania dokumentów stosuje się 
     odpowiednio przepisy rozdziału 25.
                                    
                              Rozdział 29
                Poszukiwanie oskarżonego i list gończy“
                                    
                               Art. 278.
Jeżeli miejsce pobytu oskarżonego nie jest znane, zarządza się jego poszukiwanie.
Przepis art. 247 stosuje się odpowiednio.
                                    
                               Art. 279.
 § 1. Jeżeli oskarżony, w stosunku do którego wydano postanowienie o tymczasowym
     aresztowaniu, ukrywa się, sąd lub prokurator może wydać 
     postanowienie o poszukiwaniu go listem gończym.
 § 2. Jeżeli postanowienie o tymczasowym aresztowaniu nie było wydane, 
     można postanowienie takie wydać bez względu na to, czy nastąpiło 
     przesłuchanie podejrzanego.
                                    
                               Art. 280.
 § 1. W liście gończym podaje się:
       1) sąd lub prokuratora, który wydał postanowienie o poszukiwaniu 
         listem gończym,
       2) dane o osobie, które mogą ułatwić jej poszukiwanie, a przede 
         wszystkim personalia, rysopis, znaki szczególne, miejsce zamieszkania
         i pracy, z dołączeniem w miarę możliwości fotografii poszukiwanego,
       3) informację o treści zarzutu postawionego oskarżonemu oraz o postanowieniu
         o jego tymczasowym aresztowaniu albo o zapadłym 
         wyroku,
       4) wezwanie każdego, kto zna miejsce pobytu poszukiwanego, do 
         zawiadomienia o tym najbliższej jednostki Policji, prokuratora lub 
         sądu,
       5) ostrzeżenie o odpowiedzialności karnej za ukrywanie poszukiwanego
         lub dopomaganie mu w ucieczce.
 § 2. W liście gończym można wyznaczyć nagrodę za ujęcie lub przyczynienie 
     się do ujęcia poszukiwanego, a także udzielić zapewnienia o utrzymaniu 
     tajemnicy co do osoby informującej.
 § 3. List gończy rozpowszechnia się, zależnie od potrzeby, przez rozesłanie, 
     rozplakatowanie lub opublikowanie, w szczególności za pomocą prasy, 
     radia i telewizji.
                                    
                              Rozdział 30
                              List żelazny
                                    
                               Art. 281.
Jeżeli oskarżony przebywający za granicą złoży oświadczenie, że stawi się do 
sądu lub do prokuratora w oznaczonym terminie pod warunkiem odpowiadania
z wolnej stopy, właściwy  miejscowo sąd wojewódzki może wydać oskarżonemu
list żelazny.
                                    
                               Art. 282.
 § 1. List żelazny zapewnia oskarżonemu pozostawanie na wolności aż do 
     prawomocnego ukończenia postępowania, jeżeli oskarżony:
       1) będzie się stawiał w oznaczonym terminie na wezwanie sądu, a w 
         postępowaniu przygotowawczym - także na wezwanie prokuratora,
       2) nie będzie się wydalał bez pozwolenia sądu z obranego miejsca 
         pobytu w kraju,
       3) nie będzie nakłaniał do fałszywych zeznań lub wyjaśnień albo w 
         inny bezprawny sposób starał się utrudniać postępowanie karne.
 § 2. W razie nie usprawiedliwionego niestawienia się oskarżonego na wezwanie
     lub naruszenia innych warunków wymienionych w § 1, właściwy 
     miejscowo sąd wojewódzki orzeka o odwołaniu listu żelaznego.
                                    
                               Art. 283.
 § 1. Wydanie listu żelaznego można uzależnić od złożenia poręczenia majątkowego.
 § 2. W razie odwołania listu żelaznego z powodu naruszenia warunków wymienionych
     w art. 282 § 1, wartości majątkowe udzielone z tytułu poręczenia
     ulegają przepadkowi lub ściągnięciu; orzeka o tym sąd wymieniony
     w art. 282 § 2.
            
                               Art. 284.
 § 1. Postanowienia przewidziane w niniejszym rozdziale sąd wydaje jednoosobowo.
 § 2. Na postanowienia sądu wydane w trybie art. 282 § 2 i art. 283 § 2 przysługuje
     zażalenie. 
                                    
                              Rozdział 31
                            Kary porządkowe“
                                    
                               Art. 285.
 § 1. Na świadka, biegłego, tłumacza lub specjalistę, który bez usprawiedliwienia
     nie stawił się na wezwanie organu prowadzącego postępowanie 
     albo bez zezwolenia tego organu wydalił się z miejsca czynności przed 
     jej zakończeniem, można nałożyć karę pieniężną w wysokości nie przekraczającej
     najniższego miesięcznego wynagrodzenia.
 § 2. W wypadkach określonych w § 1 można ponadto zarządzić przymusowe 
     doprowadzenie świadka. Przymusowe doprowadzenie biegłego, tłumacza
     i specjalisty stosuje się tylko wyjątkowo. W stosunku do żołnierza 
     stosuje się art. 247 § 3.
                                    
                               Art. 286.
Karę pieniężną należy uchylić, jeżeli ukarany dostatecznie usprawiedliwi swe 
niestawiennictwo lub samowolne oddalenie się. Usprawiedliwienie może nastąpić
w ciągu tygodnia od daty doręczenia postanowienia wymierzającego karę
pieniężną.
                                    
                               Art. 287.
 § 1. Przepis art. 285 § 1 stosuje się odpowiednio do osoby, która bezpodstawnie
     uchyla się od złożenia zeznania, wykonania czynności biegłego, 
     tłumacza lub specjalisty, złożenia przyrzeczenia, wydania przedmiotu, 
     dopełnienia obowiązków poręczyciela albo spełnienia innego ciążącego 
     na niej obowiązku w toku postępowania.
 § 2. W razie uporczywego uchylania się od złożenia zeznania, wykonania 
     czynności biegłego, tłumacza lub specjalisty oraz wydania przedmiotu 
     można zastosować, niezależnie od kary pieniężnej, aresztowanie na czas 
     nie przekraczający 30 dni. 
 § 3. Aresztowanie należy uchylić, jeżeli osoba aresztowana spełni obowiązek 
     albo postępowanie przygotowawcze lub postępowanie w danej instancji 
     ukończono.
 § 4. Przepisów § 1 i 2 nie stosuje się do stron, ich obrońców i pełnomocników,
     a w zakresie kary za niedopełnienie obowiązku wydania rzeczy - 
     także do osób, które mogą się uchylić od złożenia zeznań.
                                    
                               Art. 288.
 § 1. W razie uchybienia przez żołnierza w czynnej służbie obowiązkom 
     określonym w art. 285 § 1 i art. 287 sąd lub prokurator występuje do 
     dowódcy jednostki wojskowej, w której  żołnierz ten pełni służbę, o pociągnięcie
     go do odpowiedzialności dyscyplinarnej.
 § 2. Przepis § 1 stosuje się choćby za uchybienie, którego dopuścił się żołnierz
     przed wstąpieniem do wojska, była mu poprzednio wymierzona 
     kara porządkowa, lecz nie została do tego czasu wykonana.
                                    
                               Art. 289.
 § 1. Osobę, która przez niewykonanie obowiązków wymienionych w art. 285 
     § 1 i art. 287 § 1 spowodowała dodatkowe koszty postępowania, można 
     obciążyć tymi kosztami; dopuszczalne jest obciążenie kosztami kilku 
     osób solidarnie. Żołnierza odbywającego zasadniczą służbę wojskową 
     oraz pełniącego służbę w charakterze kandydata na żołnierza zawodowego
     nie obciąża się tymi kosztami.
 § 2. W razie uchylenia kary porządkowej ustaje również obowiązek pokrycia 
     kosztów postępowania.
                                    
                               Art. 290.
 § 1. Postanowienia przewidziane w niniejszym rozdziale wydaje sąd, a w postępowaniu
     przygotowawczym także prokurator. Aresztowanie, o którym
     mowa w art. 287 § 2, w postępowaniu przygotowawczym stosuje na 
     wniosek prokuratora sąd rejonowy, w którego okręgu prowadzi się postępowanie.
 § 2. Na postanowienia i zarządzenia przewidziane w niniejszym rozdziale 
     przysługuje zażalenie.
 § 3. Złożenie zażalenia wstrzymuje wykonanie postanowienia o aresztowaniu.
                                    
                              Rozdział 32
                       Zabezpieczenie majątkowe“
                                    
                               Art. 291.
 § 1. W razie popełnienia przestępstwa, za które można orzec grzywnę, 
     przepadek przedmiotów lub nałożyć obowiązek naprawienia szkody albo
     orzec nawiązkę, może z urzędu nastąpić zabezpieczenie wykonania 
     orzeczenia na mieniu oskarżonego.
 § 2. W razie popełnienia przestępstwa przeciwko mieniu lub wyrządzenia 
     przestępstwem szkody w mieniu, może z urzędu nastąpić zabezpieczenie
     roszczeń o naprawienie szkody.
            
                               Art. 292.
 § 1. Zabezpieczenie następuje w sposób wskazany w Kodeksie postępowania
     cywilnego.
 § 2. Zabezpieczenie grożącego przepadku przedmiotów następuje przez zajęcie
     ruchomości, wierzytelności i innych praw majątkowych oraz przez 
     ustanowienie zakazu zbywania i obciążania nieruchomości. Zakaz ten 
     podlega ujawnieniu w księdze wieczystej, a w jej braku, w zbiorze złożonych
     dokumentów. W miarę potrzeby może być ustanowiony zarząd 
     nieruchomości lub przedsiębiorstwa oskarżonego.
                                    
                               Art. 293.
 § 1. Postanowienie o zabezpieczeniu wydaje sąd, a w postępowaniu przygotowawczym
     prokurator. W postanowieniu określa się zakres i sposób 
     zabezpieczenia.
 § 2. Na postanowienie co do zabezpieczenia przysługuje zażalenie. Zażalenie
     na postanowienie prokuratora o zabezpieczeniu rozpoznaje sąd rejonowy,
     w którego okręgu prowadzi się postępowanie.
                                    
                               Art. 294.
 § 1. Zabezpieczenie upada, gdy nie zostaną prawomocnie orzeczone grzywna,
     przepadek przedmiotów, nawiązka lub nie zostanie nałożony obowiązek
     naprawienia szkody ani nie zostaną zasądzone roszczenia o naprawienie
     szkody, a powództwo o te roszczenia nie zostanie wytoczone 
     przed upływem 3 miesięcy od daty uprawomocnienia się orzeczenia.
 § 2. W razie wytoczenia powództwa w terminie wskazanym w § 1 zabezpieczenie
     pozostaje w mocy, jeżeli w postępowaniu cywilnym sąd nie orzeknie
     inaczej.
                                    
                               Art. 295.
 § 1. W razie popełnienia przestępstwa, o którym mowa w art. 291, Policja 
     może dokonać tymczasowego zajęcia mienia ruchomego osoby podejrzanej,
     jeżeli zachodzi obawa usunięcia tego mienia. Tymczasowe zajęcie
     wymaga zatwierdzenia postanowieniem prokuratora, wydanym w 
     ciągu 5 dni od daty jego dokonania.
 § 2. Przepisy art. 217-235 stosuje się odpowiednio.
 § 3. Tymczasowe zajęcie nie może dotyczyć przedmiotów, które nie podlegają
     egzekucji.
 § 4. Tymczasowe zajęcie upada, jeżeli prokurator nie wyda  postanowienia 
     o jego zatwierdzeniu lub jeżeli w ciągu 14 dni od daty jego dokonania 
     nie zostanie wydane postanowienie o zabezpieczeniu majątkowym.
            
                               Art. 296.
Przepis art. 295 stosuje się odpowiednio do organów kontroli finansowej, jeżeli 
organy te ujawniły przestępstwo.
                                    
                               DZIAŁ VII
                      Postępowanie przygotowawcze
                                    
                              Rozdział 33
                            Przepisy ogólne“
                                    
                               Art. 297.
 § 1. Celem postępowania przygotowawczego jest:
       1) ustalenie, czy został popełniony czyn zabroniony i czy stanowi on 
         przestępstwo,
       2) wykrycie i w razie potrzeby ujęcie sprawcy,
       3) zebranie danych stosownie do art. 213 i 214,
       4) wyjaśnienie okoliczności sprawy, w tym ustalenie rozmiarów szkody,
       5) zebranie, zabezpieczenie i w niezbędnym zakresie utrwalenie dowodów.
 § 2. W postępowaniu przygotowawczym należy dążyć także do wyjaśnienia 
     okoliczności, które sprzyjały popełnieniu czynu.
                                    
                               Art. 298.
 § 1. Postępowanie przygotowawcze prowadzi prokurator a w zakresie przewidzianym
     w ustawie - Policja. W wypadkach przewidzianych w ustawie 
     uprawnienia Policji przysługują innym organom.
 § 2. Określone w ustawie czynności w postępowaniu przygotowawczym 
     przeprowadza sąd.
                                    
                               Art. 299.
 § 1. W postępowaniu przygotowawczym pokrzywdzony i podejrzany są stronami.
 § 2. W wypadkach wskazanych w ustawie określone uprawnienia przysługują 
     również osobom nie będącym stronami.
 § 3. W czynnościach sądowych w postępowaniu przygotowawczym prokuratorowi
     przysługują prawa strony.
                                    
                               Art. 300.
Przed pierwszym przesłuchaniem należy pouczyć podejrzanego o jego uprawnieniach:
do składania wyjaśnień, do odmowy składania wyjaśnień lub odmowy 
odpowiedzi na pytania, do składania wniosków o dokonanie czynności śledztwa
lub dochodzenia, do korzystania z pomocy obrońcy, jak również o uprawnieniu
określonym w art. 301 oraz o obowiązkach i konsekwencjach wskazanych
w art. 74, 75, 138 i 139. Pouczenie to należy wręczyć podejrzanemu na 
piśmie; podejrzany otrzymanie pouczenia potwierdza podpisem.
                                    
                               Art. 301.
Na żądanie podejrzanego należy przesłuchać go z udziałem ustanowionego 
obrońcy. Niestawiennictwo obrońcy nie tamuje przesłuchania.
                                    
                               Art. 302.
 § 1. Osobom nie będącym stronami przysługuje zażalenie na postanowienia 
     i zarządzenia naruszające ich prawa.
 § 2. Stronom oraz osobom nie będącym stronami służy zażalenie na czynności
     inne niż postanowienia i zarządzenia naruszające ich prawa.
                                    
                              Rozdział 34
                  Wszczęcie śledztwa lub dochodzenia“
                                    
                               Art. 303.
Jeżeli zachodzi uzasadnione podejrzenie popełnienia przestępstwa, wydaje się 
z urzędu lub na skutek zawiadomienia o przestępstwie postanowienie o 
wszczęciu śledztwa lub dochodzenia, w którym określa się czyn będący przedmiotem
postępowania oraz jego kwalifikację prawną.
                                    
                               Art. 304.
 § 1. Każdy dowiedziawszy się o popełnieniu przestępstwa ściganego z urzędu
     ma społeczny obowiązek zawiadomić o tym prokuratora lub Policję. 
     Przepis art. 191 § 3 stosuje się odpowiednio.
 § 2. Instytucje państwowe i samorządowe, które w związku ze swą działalnością
     dowiedziały się o popełnieniu przestępstwa ściganego z urzędu, 
     są obowiązane niezwłocznie zawiadomić o tym prokuratora lub Policję 
     oraz przedsięwziąć niezbędne czynności do czasu przybycia organu powołanego
     do ścigania przestępstw lub do czasu wydania przez ten organ
     stosownego zarządzenia, aby nie dopuścić do zatarcia śladów i dowodów
     przestępstwa.
 § 3. Zawiadomienie o przestępstwie, co do którego prowadzenie śledztwa 
     jest obowiązkowe, lub własne dane świadczące o popełnieniu takiego 
     przestępstwa Policja przekazuje wraz z zebranymi materiałami niezwłocznie
     prokuratorowi.
                                    
                               Art. 305.
 § 1. Niezwłocznie po otrzymaniu zawiadomienia o przestępstwie organ powołany
     do prowadzenia postępowania przygotowawczego obowiązany 
     jest wydać postanowienie o wszczęciu bądź o odmowie wszczęcia śledztwa
     lub dochodzenia.
 § 2. Postanowienie o wszczęciu, odmowie wszczęcia albo umorzeniu śledztwa
     wydaje prokurator.
 § 3. Postanowienie o wszczęciu dochodzenia wydaje Policja, przesyłając niezwłocznie
     prokuratorowi odpis postanowienia. Postanowienie o odmowie
     wszczęcia lub o umorzeniu wydaje prokurator albo Policja; postanowienie
     wydane przez Policję zatwierdza prokurator.
 § 4. O wszczęciu, odmowie wszczęcia albo o umorzeniu śledztwa lub dochodzenia
     zawiadamia się osobę lub instytucję państwową, samorządową
     lub społeczną, która złożyła zawiadomienie o przestępstwie, oraz 
     ujawnionego pokrzywdzonego, a o umorzeniu także podejrzanego - z 
     pouczeniem o przysługujących im uprawnieniach.
                                    
                               Art. 306.
 § 1. Pokrzywdzonemu oraz instytucji wymienionej w art. 305 § 4 przysługuje 
     zażalenie na postanowienie o odmowie wszczęcia śledztwa lub dochodzenia,
     a stronom - na postanowienie o jego umorzeniu. Uprawnionym 
     do złożenia zażalenia przysługuje prawo przejrzenia akt.
 § 2. Zażalenie wnosi się do prokuratora nadrzędnego nad prokuratorem, 
     który wydał lub zatwierdził postanowienie. Jeżeli prokurator nadrzędny 
     nie przychyli się do zażalenia, kieruje je do sądu. 
 § 3. Jeżeli osoba lub instytucja, która złożyła zawiadomienie o przestępstwie,
     nie zostanie w ciągu 6 tygodni powiadomiona o wszczęciu albo 
     odmowie wszczęcia śledztwa lub dochodzenia, może wnieść zażalenie 
     do prokuratora nadrzędnego albo powołanego do nadzoru nad organem,
     któremu złożono zawiadomienie.
                                    
                               Art. 307.
 § 1. Jeżeli zachodzi potrzeba, można zażądać uzupełnienia w wyznaczonym 
     terminie danych zawartych w zawiadomieniu o przestępstwie lub dokonać
     sprawdzenia faktów w tym zakresie. W tym wypadku postanowienie 
     o wszczęciu śledztwa lub dochodzenia albo o odmowie wszczęcia należy 
     wydać najpóźniej w terminie 30 dni od otrzymania zawiadomienia.
 § 2. W postępowaniu sprawdzającym nie przeprowadza się dowodu z opinii 
     biegłego ani czynności wymagających spisania protokołu, z wyjątkiem 
     przyjęcia ustnego zawiadomienia o przestępstwie lub wniosku o ściganie 
     oraz czynności określonej w § 3.
 § 3. Uzupełnienie danych zawartych w zawiadomieniu o przestępstwie może 
     nastąpić również przez przesłuchanie w charakterze świadka osoby zawiadamiającej.
 § 4. W razie potrzeby dokonania czynności, o których mowa w § 1, Policja 
     powiadamia prokuratora o podjęciu tych czynności.
 § 5. Przepis § 2 stosuje się odpowiednio w wypadku podejmowania przez 
     organy ścigania przed wydaniem postanowienia o wszczęciu śledztwa 
     lub dochodzenia sprawdzenia własnych informacji, nasuwających przypuszczenie,
     że popełniono przestępstwo.
                                    
                               Art. 308.
 § 1. W granicach koniecznych dla zabezpieczenia śladów i dowodów przestępstwa
     przed ich utratą, zniekształceniem lub zniszczeniem, prokurator
     albo Policja może w każdej sprawie, w wypadkach nie cierpiących 
     zwłoki, jeszcze przed wydaniem postanowienia o wszczęciu śledztwa lub 
     dochodzenia, przeprowadzić w niezbędnym zakresie czynności procesowe,
     a zwłaszcza dokonać oględzin, w razie potrzeby z udziałem biegłych,
     przeszukania lub czynności wymienionych w art. 74 § 2 pkt 1 w 
     stosunku do osoby podejrzanej, a także przedsięwziąć wobec niej inne 
     niezbędne czynności, nie wyłączając pobrania próby krwi i wydzielin organizmu.
     Po dokonaniu tych czynności, w sprawach, w których prowadzenie
     śledztwa jest obowiązkowe, prowadzący dochodzenie przekazuje 
     sprawę niezwłocznie prokuratorowi. Przepis art. 307 § 4 stosuje się odpowiednio.
 § 2. W wypadkach nie cierpiących zwłoki, w szczególności wtedy, gdy mogłoby
     to spowodować zatarcie śladów lub dowodów przestępstwa, można 
     w toku czynności wymienionych w § 1 przesłuchać osobę podejrzaną o 
     popełnienie przestępstwa w charakterze podejrzanego przed wydaniem 
     postanowienia o przedstawieniu zarzutów, jeżeli zachodzą warunki do 
     sporządzenia takiego postanowienia. Przesłuchanie rozpoczyna się od 
     informacji o treści zarzutu.
 § 3. W wypadku przewidzianym w § 2 prokurator najdalej w ciągu 5 dni od 
     dnia przesłuchania wydaje postanowienie o przedstawieniu zarzutów albo,
     odmawiając jego wydania, umarza postępowanie w stosunku do 
     osoby przesłuchanej.
 § 4. Czynności, o których mowa w § 1 i 2, mogą być dokonywane tylko w 
     ciągu 5 dni od dnia pierwszej czynności.
 § 5. W wypadkach określonych w § 1 i 2 czas trwania śledztwa lub dochodzenia
     liczy się od dnia pierwszej czynności.
                                    
                              Rozdział 35
                    Przebieg śledztwa i dochodzenia“
                                    
                               Art. 309.
 § 1. Śledztwo prowadzi się w sprawach:
       1) o zbrodnie, 
       2) o występki określone w art. 152-154, art. 156 § 1, art. 164 § 1, art. 
         173 § 1, art. 174 § 1, art. 189 § 2, art. 207 § 3, art. 233 § 1 i 4, art. 
         246, 247, 249, 250, 254 § 2, art. 258 § 3 oraz w art. 265 § 2 Kodeksu
         karnego,
       3) o inne występki, jeżeli ustawa zastrzega je do właściwości sądu 
         wojewódzkiego,
       4) gdy podejrzanym jest funkcjonariusz Policji, Urzędu Ochrony Państwa,
         Straży Granicznej lub finansowych organów dochodzenia,
       5) o występki nie wymienione w pkt 2-4, jeżeli prokurator tak postanowi
         ze względu na wagę lub zawiłość sprawy.
 § 2. Śledztwo powinno być ukończone w ciągu 3 miesięcy.
 § 3. W uzasadnionych wypadkach okres śledztwa może być przedłużony 
     przez prokuratora nadrzędnego na dalszy czas oznaczony, nie dłuższy 
     jednak niż rok. W szczególnie uzasadnionych wypadkach Prokurator 
     Generalny może przedłużyć okres śledztwa na dalszy czas oznaczony.
                                    
                               Art. 310.
 § 1. W sprawach, w których prowadzenie śledztwa nie jest obowiązkowe, 
     prowadzi się dochodzenie.
 § 2. Dochodzenie powinno być ukończone w ciągu miesiąca. Prokurator 
     nadzorujący dochodzenie może przedłużyć ten okres do 3 miesięcy.
 § 3. W razie niezakończenia dochodzenia w ciągu 3 miesięcy akta sprawy 
     przekazuje się prokuratorowi nadzorującemu dochodzenie, który może 
     je przedłużyć na czas oznaczony, nie dłuższy jednak niż na dalsze 3 
     miesiące, lub przejąć je do śledztwa.
                                    
                               Art. 311.
 § 1. Śledztwo prowadzi prokurator.
 § 2. Dochodzenie prowadzi Policja, chyba że prowadzi je prokurator.
 § 3. Prokurator może powierzyć Policji: 
       1) przeprowadzenie śledztwa lub prowadzonego przez siebie dochodzenia
         w całości albo w określonym zakresie, 
       2) dokonanie poszczególnych czynności śledztwa lub dochodzenia. 
    Przepisu tego nie stosuje się w wypadku określonym w art. 309 § 1 
     pkt 4.
 § 4. Powierzenie przewidziane w § 3 nie może  obejmować czynności wymagających
     postanowienia oraz wszelkich czynności związanych z 
     przedstawieniem zarzutów, zmianą postanowienia o przedstawieniu zarzutów
     lub zamknięciem śledztwa albo dochodzenia; może mieć jednak 
     zastosowanie art. 308 § 2 i 3.
 § 5. Organ Policji, który prowadzi powierzone mu czynności śledztwa lub 
     dochodzenia, może dokonać innych czynności, których potrzeba wyłoni 
     się w związku z prowadzeniem czynności powierzonych, z wyjątkiem 
     czynności określonych w § 4.
                                    
                               Art. 312.
Uprawnienia Policji przysługują także:
   1) organom Straży Granicznej, Urzędu Ochrony Państwa oraz kontroli finansowej,
     w zakresie ich właściwości,
   2) innym organom przewidzianym w przepisach szczególnych.
            
                               Art. 313.
 § 1. Jeżeli dane istniejące w chwili wszczęcia śledztwa albo dochodzenia lub 
     zebrane w jego toku uzasadniają dostatecznie podejrzenie, że czyn popełniła
     określona osoba, sporządza się postanowienie o przedstawieniu 
     zarzutów, ogłasza je niezwłocznie podejrzanemu i przesłuchuje się go.
 § 2. Postanowienie o przedstawieniu zarzutów zawiera wskazanie podejrzanego,
     dokładne określenie zarzucanego mu czynu i jego kwalifikacji 
     prawnej.
 § 3. Podejrzany może do czasu zawiadomienia go o terminie zaznajomienia 
     z materiałami postępowania przygotowawczego żądać podania mu 
     ustnie podstaw zarzutów, a także sporządzenia uzasadnienia na piśmie, 
     o czym należy go pouczyć. Uzasadnienie doręcza się podejrzanemu i 
     ustanowienemu obrońcy w terminie 14 dni.
 § 4. W uzasadnieniu należy w szczególności wskazać, jakie fakty i dowody 
     zostały przyjęte za podstawę zarzutów.
                                    
                               Art. 314.
Jeżeli w toku postępowania przygotowawczego okaże się, że podejrzanemu należy
zarzucić czyn nie objęty wydanym uprzednio postanowieniem o przedstawieniu
zarzutów albo czyn w zmienionej w istotny sposób postaci lub też, że 
czyn zarzucany należy zakwalifikować z surowszego przepisu, wydaje się niezwłocznie
nowe postanowienie, ogłasza się je podejrzanemu oraz przesłuchuje 
się go. Przepis art. 313 § 3 i 4 stosuje się odpowiednio.
                                    
                               Art. 315.
 § 1. Podejrzany i jego obrońca oraz pokrzywdzony i jego pełnomocnik mogą 
     składać wnioski o dokonanie czynności śledztwa lub dochodzenia.
 § 2. Stronie, która złożyła wniosek, oraz jej obrońcy lub pełnomocnikowi nie 
     można odmówić wzięcia udziału w czynności, jeżeli tego żądają. Przepis 
     art. 318 zdanie drugie stosuje się.
                                    
                               Art. 316.
 § 1. Jeżeli czynności śledztwa lub dochodzenia nie będzie można powtórzyć 
     na rozprawie, należy podejrzanego, pokrzywdzonego i ich przedstawicieli
     ustawowych, a obrońcę i pełnomocnika, jeżeli są już w sprawie 
     ustanowieni, dopuścić do udziału w czynności, chyba że zachodzi niebezpieczeństwo
     utraty lub zniekształcenia dowodu w razie zwłoki.
 § 2. Podejrzanego pozbawionego wolności nie sprowadza się  wtedy, gdy 
     zwłoka grozi utratą lub zniekształceniem dowodu.
 § 3. Jeżeli zachodzi niebezpieczeństwo, że świadka nie będzie można przesłuchać
     na rozprawie, strona lub prokurator albo inny organ prowadzący
     postępowanie mogą zwrócić się do sądu z żądaniem przesłuchania 
     go przez sąd.
                                    
                               Art. 317.
 § 1. Strony, a obrońcę lub pełnomocnika, gdy są już w sprawie ustanowieni, 
     należy także na żądanie dopuścić do udziału w innych czynnościach śledztwa
     lub dochodzenia.
 § 2. W szczególnie uzasadnionym wypadku prokurator może postanowieniem
     odmówić dopuszczenia do udziału w czynności ze względu na ważny
     interes śledztwa lub dochodzenia albo odmówić sprowadzenia oskarżonego
     pozbawionego wolności, gdy spowodowałoby to poważne trudności.
            
                               Art. 318.
Gdy dopuszczono dowód z opinii biegłych albo instytucji naukowej lub specjalistycznej,
podejrzanemu i jego obrońcy oraz pokrzywdzonemu i jego pełnomocnikowi
doręcza się postanowienie o dopuszczeniu tego dowodu i zezwala 
na wzięcie udziału w przesłuchaniu biegłych oraz na zapoznanie się z opinią, 
jeżeli złożona została na piśmie. Podejrzanego pozbawionego wolności nie 
sprowadza się, gdy spowodowałoby to poważne trudności.
                                    
                               Art. 319.
 § 1. Dochodzenie można ograniczyć do ustalenia, czy zachodzą wystarczające
     podstawy do wniesienia aktu oskarżenia lub innego zakończenia postępowania.
     Należy jednak dokonać czynności przewidzianych w art. 
     313, 314 oraz w art. 321, przesłuchać podejrzanego i pokrzywdzonego 
     oraz przeprowadzić i utrwalić w protokołach czynności, których nie będzie
     można powtórzyć. Od utrwalenia innych czynności dowodowych 
     można odstąpić, sporządzając z nich notatki urzędowe.
 § 2. Strona może złożyć wniosek o spisanie protokołu z każdej czynności 
     dowodowej. 
                                    
                               Art. 320.
 § 1. Jeżeli ma to znaczenie dla wystąpienia do sądu z odpowiednim wnioskiem,
     prokurator może, z inicjatywy lub za zgodą stron, skierować 
     sprawę do instytucji lub osoby godnej zaufania w celu przeprowadzenia 
     postępowania mediacyjnego między podejrzanym i pokrzywdzonym.
 § 2. Instytucja lub osoba godna zaufania sporządza, po przeprowadzeniu 
     postępowania mediacyjnego, sprawozdanie z jego przebiegu i wyników, 
     które prokurator bierze pod uwagę decydując o wystąpieniu do sądu z 
     wnioskiem, o którym mowa w § 1.
 § 3. Minister Sprawiedliwości określi, w drodze rozporządzenia, warunki, jakim
     powinny odpowiadać instytucje i osoby uprawnione do przeprowadzenia
     mediacji, zakres i warunki udostępniania im akt sprawy oraz zasady
     i tryb sporządzania sprawozdania z przebiegu i wyników postępowania
     mediacyjnego.
                                    
                              Rozdział 36
                  Zamknięcie śledztwa lub dochodzenia“
                                    
                               Art. 321.
 § 1. Jeżeli istnieją podstawy do zamknięcia śledztwa lub dochodzenia, prowadzący
     postępowanie powiadamia podejrzanego i obrońcę o terminie 
     końcowego zaznajomienia z materiałami postępowania, z pouczeniem 
     ich o prawie uprzedniego przejrzenia akt w odpowiednim, określonym 
     przez organ procesowy, terminie.
 § 2. Termin zaznajomienia podejrzanego z materiałami postępowania powinien
     być tak wyznaczony, aby od doręczenia zawiadomienia o nim podejrzanemu
     i jego obrońcy upłynęło co najmniej 7 dni.
 § 3. W czynnościach zaznajomienia podejrzanego z materiałami postępowania
     ma prawo uczestniczyć obrońca. W wypadkach określonych w art. 
     79 udział obrońcy jest obowiązkowy. 
 § 4. Nie usprawiedliwione niestawiennictwo podejrzanego lub - poza wypadkami
     określonymi w art. 79 - jego obrońcy nie tamuje dalszego postępowania.
 § 5. W terminie 3 dni od daty zaznajomienia podejrzanego z materiałami 
     postępowania strony mogą składać wnioski o uzupełnienie śledztwa lub 
     dochodzenia. Przepis art. 315 § 2 stosuje się odpowiednio.
 § 6. Jeżeli nie zachodzi potrzeba uzupełnienia śledztwa lub dochodzenia, 
     wydaje się postanowienie o jego zamknięciu i ogłasza się je lub o jego 
     treści zawiadamia się strony oraz ich pełnomocników i obrońców.
                                    
                               Art. 322.
 § 1. Jeżeli postępowanie nie dostarczyło podstaw do wniesienia aktu oskarżenia,
     a nie zachodzą warunki określone w art. 324, umarza się postępowanie
     przygotowawcze bez konieczności uprzedniego zaznajomienia 
     z materiałami postępowania i jego zamknięcia.
 § 2. Postanowienie o umorzeniu postępowania powinno zawierać, oprócz 
     danych wymienionych w art. 94, dokładne określenie czynu i jego kwalifikacji
     prawnej oraz wskazanie przyczyn umorzenia.
 § 3. Jeżeli umorzenie następuje po wydaniu postanowienia o przedstawieniu 
     zarzutów albo przesłuchaniu osoby w charakterze podejrzanego, postanowienie
     o umorzeniu powinno zawierać także imię i nazwisko podejrzanego
     oraz w razie potrzeby inne dane o jego osobie.
                                    
                               Art. 323.
 § 1. W razie umorzenia postępowania prokurator wydaje postanowienie co 
     do dowodów rzeczowych stosownie do przepisów art. 230-233.
 § 2. Na postanowienie, o którym mowa w § 1, przysługuje zażalenie podejrzanemu,
     pokrzywdzonemu i osobie, od której przedmioty te odebrano 
     lub która zgłosiła do nich roszczenie.
 § 3. Po uprawomocnieniu się postanowienia o umorzeniu postępowania 
     przygotowawczego prokurator, w razie istnienia podstaw określonych w 
     art. 99 § 1 lub art. 100 Kodeksu karnego, występuje do sądu z wnioskiem
     o orzeczenie, tytułem środka zabezpieczającego, przepadku wymienionego
     w art. 39 pkt 4 Kodeksu karnego.
            
                               Art. 324.
Jeżeli zostanie ustalone, że podejrzany dopuścił się czynu w stanie niepoczytalności,
a istnieją podstawy do zastosowania środków zabezpieczających, prokurator
po zamknięciu śledztwa lub dochodzenia kieruje sprawę do sądu z wnioskiem
o umorzenie postępowania i zastosowanie środków zabezpieczających. 
Przepis art. 321 stosuje się odpowiednio.
                                    
                               Art. 325.
Postanowienie o zawieszeniu postępowania, jeżeli nie zostało wydane przez 
prokuratora, wymaga jego pisemnego zatwierdzenia.
                                    
                              Rozdział 37
         Nadzór prokuratora nad postępowaniem przygotowawczym“
                                    
                               Art. 326.
 § 1. Prokurator sprawuje nadzór nad postępowaniem przygotowawczym w 
     zakresie, w jakim go sam nie prowadzi, a także nad postępowaniem 
     sprawdzającym prowadzonym na podstawie art. 307.
 § 2. Prokurator jest obowiązany czuwać nad prawidłowym i sprawnym przebiegiem
     całego nadzorowanego przez siebie postępowania.
 § 3. Z tytułu sprawowanego nadzoru prokurator może w szczególności:
       1) zaznajamiać się z zamierzeniami prowadzącego postępowanie, 
         wskazywać kierunki postępowania oraz wydawać co do tego zarządzenia,
       2) żądać przedstawienia sobie materiałów zbieranych w toku postępowania,
       3) uczestniczyć w czynnościach dokonywanych przez prowadzących 
         postępowanie, osobiście je przeprowadzać albo przejąć sprawę do 
         swego prowadzenia,
       4) wydawać postanowienia, zarządzenia lub polecenia oraz zmieniać 
         i uchylać postanowienia i zarządzenia wydane przez prowadzącego
         postępowanie.
 § 4. W razie niewykonania przez organ nie będący prokuratorem postanowienia,
     zarządzenia lub polecenia wydanego przez prokuratora sprawującego
     nadzór, na jego żądanie przełożony funkcjonariusza wszczyna 
     postępowanie służbowe; o wyniku postępowania informuje się prokuratora.
            
                               Art. 327.
 § 1. Umorzone postępowanie przygotowawcze może być w każdym czasie 
     podjęte na nowo na mocy postanowienia prokuratora, jeżeli nie będzie 
     się toczyć przeciw osobie, która w poprzednim postępowaniu występowała
     w charakterze podejrzanego. Przepis ten stosuje się odpowiednio 
     w sprawie, w której odmówiono wszczęcia śledztwa lub dochodzenia.
 § 2. Prawomocnie umorzone postępowanie przygotowawcze wznawia się 
     przeciwko osobie, która występowała w charakterze podejrzanego, na 
     mocy postanowienia prokuratora nadrzędnego nad tym, który wydał lub 
     zatwierdził postanowienie o umorzeniu, tylko wtedy, gdy ujawnią się 
     nowe istotne fakty lub dowody nie znane w poprzednim postępowaniu. 
     Przewidziane w ustawie ograniczenia okresu tymczasowego aresztowania
     stosuje się wówczas do łącznego czasu trwania tego środka.
 § 3. Przed wydaniem postanowienia o podjęciu lub wznowieniu, prokurator 
     może przedsięwziąć osobiście lub zlecić Policji dokonanie niezbędnych 
     czynności dowodowych w celu sprawdzenia okoliczności uzasadniających
     wydanie postanowienia.
 § 4. Po wniesieniu aktu oskarżenia sąd umarza postępowanie, jeżeli stwierdzi,
     że postępowanie przygotowawcze wznowiono mimo braku podstaw.
            
                               Art. 328.
 § 1. Prokurator Generalny może uchylić prawomocne postanowienie o umorzeniu
     postępowania przygotowawczego w stosunku do osoby, która występowała
     w charakterze podejrzanego, jeżeli stwierdzi, że umorzenie 
     postępowania było niezasadne. Nie dotyczy to wypadku, w którym sąd 
     utrzymał w mocy postanowienie o umorzeniu.
 § 2. Po upływie 6 miesięcy od daty uprawomocnienia się postanowienia o 
     umorzeniu Prokurator Generalny może uchylić lub zmienić postanowienie
     albo jego uzasadnienie jedynie na korzyść podejrzanego.
                                    
                              Rozdział 38
            Czynności sądowe w postępowaniu przygotowawczym
                                    
                               Art. 329.
 § 1. Przewidzianych w ustawie czynności w postępowaniu przygotowawczym 
     dokonuje na posiedzeniu sąd powołany do rozpoznania sprawy w pierwszej
     instancji, jeżeli ustawa nie stanowi inaczej.
 § 2. Sąd dokonuje czynności jednoosobowo także wtedy, gdy rozpoznaje zażalenie
     na czynności postępowania przygotowawczego, chyba że ustawa 
     stanowi inaczej.
            
                               Art. 330.
 § 1. Uchylając postanowienie o umorzeniu postępowania przygotowawczego 
     lub odmowie jego wszczęcia, sąd wskazuje powody uchylenia, a w miarę 
     potrzeby także okoliczności, które należy wyjaśnić, lub czynności, które 
     należy przeprowadzić. Wskazania te są dla prokuratora wiążące.
 § 2. Jeżeli prokurator nadal nie znajduje podstaw do wniesienia aktu oskarżenia,
     wydaje ponownie postanowienie o umorzeniu postępowania lub 
     odmowie jego wszczęcia. Postanowienie to podlega zaskarżeniu tylko 
     do prokuratora nadrzędnego. W razie utrzymania w mocy zaskarżonego 
     postanowienia, pokrzywdzony, który wykorzystał uprawnienia przewidziane
     w art. 306 § 1 i 2, może wnieść akt oskarżenia określony w art. 
     55 § 1 - o czym należy go pouczyć.
 § 3. W razie wniesienia przez pokrzywdzonego aktu oskarżenia prezes sądu 
     przesyła jego odpis prokuratorowi, wzywając go do nadesłania w terminie
     14 dni akt postępowania przygotowawczego.
                                    
                              Rozdział 39
                             Akt oskarżenia
                                    
                               Art. 331.
 § 1. W ciągu 14 dni od daty zamknięcia śledztwa lub dochodzenia albo od 
     otrzymania aktu oskarżenia sporządzonego w postępowaniu uproszczonym
     prokurator wnosi do sądu akt oskarżenia albo wydaje postanowienie
     o umorzeniu, o zawieszeniu postępowania przygotowawczego albo o 
     uzupełnieniu śledztwa lub dochodzenia.
 § 2. Jeżeli podejrzany jest tymczasowo aresztowany, termin wymieniony 
     w § 1 wynosi 7 dni.
            
                               Art. 332.
 § 1. Akt oskarżenia powinien zawierać:
       1) imię i nazwisko oskarżonego, inne dane o jego osobie oraz dane o 
         zastosowaniu środka zapobiegawczego,
       2) dokładne określenie zarzucanego oskarżonemu czynu ze wskazaniem
         czasu, miejsca, sposobu i okoliczności jego popełnienia oraz 
         skutków, a zwłaszcza wysokości powstałej szkody,
       3) wskazanie, że czyn został popełniony w warunkach wymienionych 
         w art. 64 Kodeksu karnego,
       4) wskazanie przepisów ustawy karnej, pod które zarzucany czyn 
         podpada,
       5) wskazanie sądu właściwego do rozpoznania sprawy i trybu postępowania,
       6) uzasadnienie oskarżenia.
 § 2. W uzasadnieniu należy przytoczyć fakty i dowody, na których oskarżenie
     się opiera, a w miarę potrzeby wyjaśnić podstawę prawną oskarżenia
     i omówić okoliczności, na które powołuje się oskarżony w swej obronie.
            
                               Art. 333.
 § 1. Akt oskarżenia powinien także zawierać:
       1) listę osób, których wezwania oskarżyciel żąda,
       2) wykaz innych dowodów, których przeprowadzenia na rozprawie 
         głównej domaga się oskarżyciel.
 § 2. Prokurator może wnieść o zaniechanie wezwania i odczytanie na rozprawie
     zeznań świadków przebywających za granicą lub mających stwierdzić
     okoliczności, którym oskarżony w wyjaśnieniach swych nie zaprzeczył,
     a okoliczności te nie są tak doniosłe, aby konieczne było bezpośrednie
     przesłuchanie świadków na rozprawie. Nie dotyczy to osób wymienionych
     w art. 182.
 § 3. Do aktu oskarżenia dołącza się, do wiadomości sądu, listę ujawnionych 
     osób pokrzywdzonych z podaniem ich adresów, a także adresy osób, o 
     których mowa w § 1 pkt 1.
 § 4. Prokurator może także dołączyć do aktu oskarżenia wniosek o zobowiązanie
     podmiotu określonego w art. 52 Kodeksu karnego do zwrotu 
     na rzecz Skarbu Państwa uzyskanej korzyści majątkowej oraz zawiadomienie
     tego podmiotu o terminie rozprawy; wniosek powinien zawierać 
     uzasadnienie.
            
                               Art. 334.
 § 1. Z aktem oskarżenia przesyła się sądowi akta postępowania przygotowawczego
     wraz z załącznikami, a także po jednym odpisie aktu oskarżenia
     dla każdego oskarżonego.
 § 2. O przesłaniu aktu oskarżenia do sądu oskarżyciel publiczny zawiadamia 
     oskarżonego i ujawnionego pokrzywdzonego, a także osobę lub instytucję,
     która złożyła zawiadomienie o przestępstwie. Pokrzywdzonego należy
     pouczyć o uprawnieniach związanych z dochodzeniem roszczeń majątkowych,
     a w razie potrzeby także o prawie do zgłoszenia oświadczenia
     o działaniu w charakterze oskarżyciela posiłkowego.
            
                               Art. 335.
 § 1. Prokurator może, za zgodą oskarżonego, dołączyć do aktu oskarżenia 
     wniosek o skazanie oskarżonego za zarzucany mu występek zagrożony 
     karą nie przekraczającą 5 lat pozbawienia wolności, bez przeprowadzenia
     rozprawy, i wymierzenie mu kary z zastosowaniem nadzwyczajnego 
     jej złagodzenia, orzeczenie środka karnego wymienionego w art. 39 pkt 
     1-3, 5-8 Kodeksu karnego, odstąpienie od wymierzenia kary lub warunkowe
     zawieszenie wykonania kary - jeżeli okoliczności popełnienia 
     przestępstwa nie budzą wątpliwości, a postawa oskarżonego wskazuje, 
     że cele postępowania zostaną osiągnięte mimo nieprzeprowadzenia 
     rozprawy.
 § 2. Jeżeli zachodzą warunki do wystąpienia z wnioskiem, o którym mowa w 
     § 1, a w świetle zebranych dowodów wyjaśnienia podejrzanego nie budzą
     wątpliwości, dalszych czynności dowodowych w postępowaniu przygotowawczym
     można nie przeprowadzać.
            
                               Art. 336.
 § 1. Jeżeli spełnione są przesłanki uzasadniające warunkowe umorzenie postępowania,
     prokurator może zamiast aktu oskarżenia sporządzić i skierować
     do sądu wniosek o takie umorzenie. 
 § 2. Do wniosku stosuje się odpowiednio przepisy art. 332 § 1 pkt 1, 2, 4 i 
     5. Uzasadnienie wniosku można ograniczyć do wskazania dowodów 
     świadczących o tym, że wina oskarżonego nie budzi wątpliwości, a nadto
     okoliczności przemawiających za warunkowym umorzeniem.
 § 3. Prokurator może wskazać proponowany okres próby, obowiązki, które 
     należy nałożyć na oskarżonego i, stosownie do okoliczności, wnioski co 
     do dozoru.
 § 4. Przepis art. 334 stosuje się odpowiednio.
 § 5. Do wniosku o warunkowe umorzenie postępowania stosuje się odpowiednio
     przepisy dotyczące aktu oskarżenia zawarte w rozdziale 40.
                                    
                               DZIAŁ VIII
              Postępowanie przed sądem pierwszej instancji
                                    
                              Rozdział 40
                      Wstępna kontrola oskarżenia“
                                    
                               Art. 337.
 § 1. Jeżeli akt oskarżenia nie odpowiada warunkom formalnym wymienionym
     w art. 119, 332 i 333, a także gdy nie zostały spełnione warunki 
     wymienione w art. 334, prezes sądu zwraca go oskarżycielowi w celu 
     usunięcia braków w terminie 7 dni.
 § 2. Na zarządzenie, o którym mowa w § 1, oskarżycielowi przysługuje zażalenie
     do sądu właściwego do rozpoznania sprawy.
 § 3. Oskarżyciel publiczny, który nie wnosi zażalenia, jest obowiązany 
     wnieść w terminie wskazanym w § 1 poprawiony lub uzupełniony akt 
     oskarżenia.
            
                               Art. 338.
 § 1. Jeżeli akt oskarżenia odpowiada warunkom formalnym, prezes sądu zarządza
     doręczenie jego odpisu oskarżonemu, wzywając go do składania 
     wniosków dowodowych w terminie 7 dni od doręczenia mu aktu oskarżenia.
 § 2. Oskarżony ma prawo wniesienia, w terminie 7 dni od doręczenia mu 
     aktu oskarżenia, pisemnej odpowiedzi na akt oskarżenia, o czym należy 
     go pouczyć.
 § 3. Jeżeli zachodzi niebezpieczeństwo ujawnienia tajemnicy państwowej, 
     oskarżonemu doręcza się odpis aktu oskarżenia bez uzasadnienia. Uzasadnienie
     aktu oskarżenia udostępnia się jednak z zachowaniem rygorów
     określonych przez prezesa sądu lub sąd.
 
                               Art. 339.
 § 1. Prezes sądu kieruje sprawę na posiedzenie, jeżeli:
       1) prokurator złożył wniosek o orzeczenie środków zabezpieczających,
       2) zachodzi potrzeba rozważenia kwestii warunkowego umorzenia 
         postępowania,
       3) prokurator złożył wniosek, o którym mowa w art. 335.
 § 2. Jeżeli akt oskarżenia wniósł oskarżyciel posiłkowy, prezes sądu kieruje 
     sprawę na posiedzenie w celu zbadania, czy nie zachodzi potrzeba wydania
     orzeczenia, o którym mowa w § 3 pkt 2, a także w art. 56 § 1.
 § 3. Prezes sądu kieruje sprawę na posiedzenie także wtedy, gdy zachodzi 
     potrzeba innego rozstrzygnięcia przekraczającego jego uprawnienia, a 
     zwłaszcza:
       1) umorzenia postępowania na podstawie art. 17 § 1 pkt 2-11,
       2) umorzenia postępowania z powodu oczywistego braku faktycznych 
         podstaw oskarżenia,
       3) wydania postanowienia o niewłaściwości sądu lub o zmianie wskazanego
         w akcie oskarżenia trybu postępowania,
       4) zwrotu sprawy prokuratorowi w celu usunięcia istotnych braków 
         postępowania przygotowawczego,
       5) wydania postanowienia o zawieszeniu postępowania,
       6) wydania postanowienia w przedmiocie tymczasowego aresztowania
         lub innego środka przymusu,
       7) wydania nakazu karnego.
 § 4. Prezes sądu kieruje sprawę na posiedzenie ponadto, gdy zachodzi potrzeba
     rozważenia możliwości przekazania jej do postępowania mediacyjnego;
     przepis art. 320 stosuje się odpowiednio.
 § 5. Jeżeli ustawa nie stanowi inaczej, udział prokuratora w posiedzeniach 
     wymienionych w § 1, 3 i 4 jest obowiązkowy. Inne strony, obrońcy i pełnomocnicy
     mogą w nich wziąć udział, jeżeli się stawią; zawiadomienie 
     ich nie jest obowiązkowe, chyba że ustawa stanowi inaczej.
                                    
                               Art. 340.
 § 1. W kwestii umorzenia postępowania stosuje się odpowiednio art. 322 
     oraz art. 323 § 1 i 2.
 § 2. W razie istnienia podstaw określonych w art. 99 § 1 Kodeksu karnego, 
     sąd, umarzając postępowanie lub rozpoznając wniosek prokuratora 
     wymieniony w art. 323 § 3, orzeka przepadek, o którym mowa w art. 39 
     pkt 4 Kodeksu karnego.
 § 3. Osoba roszcząca sobie prawo do korzyści lub przedmiotów, których 
     przepadek orzeczono tytułem środka zabezpieczającego, może dochodzić
     swych roszczeń tylko w postępowaniu cywilnym.
                                    
                               Art. 341.
 § 1. W posiedzeniu dotyczącym warunkowego umorzenia postępowania 
     udział oskarżonego jest obowiązkowy, jeżeli prezes sądu lub sąd tak zarządzi.
 § 2. Jeżeli oskarżony sprzeciwia się warunkowemu umorzeniu, jak również 
     wtedy, gdy sąd uznaje, że warunkowe umorzenie byłoby nieuzasadnione,
     kieruje sprawę na rozprawę. Wniosek prokuratora o warunkowe 
     umorzenie postępowania zastępuje akt oskarżenia. W terminie 7 dni 
     prokurator dokonuje czynności określonych w art. 333 § 1-3.
 § 3. Jeżeli sąd uzna za celowe ze względu na możliwość porozumienia się 
     oskarżonego z pokrzywdzonym w kwestii naprawienia szkody lub zadośćuczynienia,
     może odroczyć posiedzenie, wyznaczając stronom odpowiedni
     termin. Na wniosek oskarżonego i pokrzywdzonego, uzasadniony 
     potrzebą dokonania uzgodnień, sąd zarządza stosowną przerwę lub odracza
     posiedzenie.
 § 4. Sąd orzekając o warunkowym umorzeniu bierze pod uwagę wyniki porozumienia
     się oskarżonego z pokrzywdzonym w kwestii wskazanej w § 3.
                                    
                               Art. 342.
 § 1. W postanowieniu o warunkowym umorzeniu należy dokładnie określić 
     czyn oskarżonego, wskazać przepis ustawy karnej, pod który czyn podpada,
     oraz oznaczyć okres próby.
 § 2. W postanowieniu sąd określa także nałożone na oskarżonego obowiązki 
     oraz sposób i termin ich wykonania, a w razie uznania za celowe - również
     dozór kuratora, osoby godnej zaufania albo instytucji lub organizacji
     społecznej.
 § 3. Postanowienie powinno w razie potrzeby zawierać rozstrzygnięcie co do 
     dowodów rzeczowych. Sąd stosuje odpowiednio art. 230 § 2 i 3 oraz 
     art. 231-233, uwzględniając potrzebę zabezpieczenia dowodów na wypadek
     podjęcia postępowania.
 § 4. Na postanowienie o warunkowym umorzeniu prokuratorowi, pokrzywdzonemu
     i oskarżonemu służy zażalenie.
 § 5. Na postanowienie wymienione w § 3 służy zażalenie osobom wskazanym
     w art. 323 § 2.
            
                               Art. 343.
 § 1. W razie uwzględnienia wniosku, o którym mowa w art. 335, postępowania
     dowodowego nie prowadzi się. Przepis art. 394 stosuje się jednak 
     odpowiednio.
 § 2. Oskarżony i pokrzywdzony mogą wziąć udział w posiedzeniu. Udział w 
     posiedzeniu jest obowiązkowy, jeżeli prezes sądu lub sąd tak zarządzi.
 § 3. Jeżeli nie ma zastosowania art. 46 Kodeksu karnego, sąd może uzależnić
     uwzględnienie wniosku od naprawienia szkody w całości lub w części
     albo od zobowiązania się oskarżonego do stosownego trybu życia. 
     Przepis art. 341 § 3 stosuje się odpowiednio.
 § 4. Sąd, uwzględniając wniosek, skazuje oskarżonego wyrokiem.
 § 5. Jeżeli sąd uzna, że nie zachodzą podstawy do uwzględnienia wniosku, 
     sprawa podlega rozpoznaniu na zasadach ogólnych.
            
                               Art. 344.
Jeżeli oskarżony jest tymczasowo aresztowany, sąd z urzędu rozstrzyga o 
utrzymaniu, zmianie lub uchyleniu tego środka. W razie potrzeby orzeka także 
o innych środkach zapobiegawczych.
            
                               Art. 345.
 § 1. Sąd przekazuje sprawę prokuratorowi w celu uzupełnienia śledztwa lub 
     dochodzenia, jeżeli akta sprawy wskazują na istotne braki tego postępowania,
     zwłaszcza na potrzebę poszukiwania dowodów, zaś dokonanie 
     niezbędnych czynności przez sąd powodowałoby znaczne trudności. 
 § 2. Przekazując sprawę prokuratorowi sąd wskazuje kierunek uzupełnienia, 
     a w razie potrzeby także odpowiednie czynności, jakie należy przedsięwziąć.
 § 3. Na postanowienie, o którym mowa w § 1, służy stronom zażalenie.
            
                               Art. 346.
Po uzupełnieniu śledztwa lub dochodzenia oskarżyciel publiczny składa nowy 
akt oskarżenia albo podtrzymuje poprzedni, albo zwraca sądowi akta sprawy z 
wnioskiem o warunkowe umorzenie postępowania lub postępowanie umarza.
            
                               Art. 347.
W dalszym postępowaniu sąd nie jest związany ani oceną faktyczną, ani prawną
przyjętą za podstawę postanowień i zarządzeń wydanych na posiedzeniu.
                                    
                              Rozdział 41
                   Przygotowanie do rozprawy głównej
                                    
                               Art. 348.
Rozprawę należy wyznaczyć i przeprowadzić bez nieuzasadnionej zwłoki.
            
                               Art. 349.
Prezes sądu może wnieść sprawę na posiedzenie, jeżeli ze względu na zawiłość 
sprawy lub z innych ważnych powodów uzna, że może to przyczynić się do 
usprawnienia postępowania, a zwłaszcza należytego przygotowania i organizacji
rozprawy głównej.
            
                               Art. 350.
 § 1. Prezes sądu wydaje pisemne zarządzenie o wyznaczeniu rozprawy głównej,
     w którym wskazuje:
       1) sędziego albo członków składu orzekającego,
       2) dzień, godzinę i salę rozprawy,
       3) strony i inne osoby, które należy wezwać na rozprawę lub zawiadomić
         o jej terminie,
       4) inne czynności konieczne do przygotowania rozprawy.
 § 2. Co do oskarżonego pozbawionego wolności należy w każdym wypadku 
     wydać zarządzenie doprowadzenia go na rozprawę.
            
                               Art. 351.
 § 1. Sędziego albo sędziów powołanych do orzekania w sprawie wyznacza 
     się w kolejności według  wpływu sprawy oraz jawnej dla stron listy sędziów
     danego sądu lub wydziału. Odstępstwo od tej kolejności jest dopuszczalne
     tylko w formie pominięcia sędziego z powodu jego choroby 
     lub innej ważnej przeszkody, co należy zaznaczyć w zarządzeniu o wyznaczeniu
     rozprawy.
 § 2. Gdy w akcie oskarżenia zarzuca się popełnienie zbrodni zagrożonej karą
     25 lat pozbawienia wolności albo dożywotniego pozbawienia wolności,
     wyznaczenia składu orzekającego dokonuje się na wniosek prokuratora
     lub obrońcy w drodze losowania, przy którym mają oni prawo być 
     obecni. Prokurator może złożyć wniosek nie później niż w ciągu 7 dni 
     po wniesieniu do sądu aktu oskarżenia, a obrońca w ciągu 7 dni od 
     dnia doręczenia mu odpisu aktu oskarżenia.
 § 3. Minister Sprawiedliwości określi, w drodze rozporządzenia, szczegółowe 
     zasady wyznaczania i losowania składu orzekającego.
            
                               Art. 352.
Prezes sądu po rozważeniu wniosków stron lub z urzędu dopuszcza dowody i 
zarządza ich sprowadzenie na rozprawę. Przepis art. 368 stosuje się odpowiednio.
            
                               Art. 353.
 § 1. Pomiędzy doręczeniem zawiadomienia a terminem rozprawy głównej 
     powinno upłynąć co najmniej 7 dni.
 § 2. W razie niezachowania tego terminu w stosunku do oskarżonego lub 
     jego obrońcy rozprawa na ich wniosek, zgłoszony przed rozpoczęciem 
     przewodu sądowego, ulega odroczeniu.
            
                               Art. 354.
W wypadku wniosku prokuratora o umorzenie postępowania z powodu niepoczytalności
sprawcy i o zastosowanie środków zabezpieczających stosuje się 
odpowiednio przepisy niniejszego rozdziału z następującymi zmianami:
       1) nie stosuje się przepisów o oskarżycielu posiłkowym, a powództwo 
         cywilne jest niedopuszczalne,
       2) wniosek kieruje się na rozprawę, chyba że w świetle materiałów 
         postępowania przygotowawczego popełnienie czynu zabronionego 
         przez podejrzanego i jego niepoczytalność w chwili czynu nie budzą
         wątpliwości, a prezes sądu na wniosek obrońcy uzna za celowe
         rozpoznanie sprawy na posiedzeniu z udziałem obrońcy i podejrzanego;
         podejrzany nie bierze udziału w posiedzeniu, jeżeli z 
         opinii biegłych wynika, że byłoby to niewskazane, chyba że sąd 
         uzna jego udział za konieczny; pokrzywdzony ma prawo wziąć 
         udział w posiedzeniu,
       3) w razie umorzenia postępowania stosuje się art. 322 § 2 i 3.
                                    
                              Rozdział 42
                        Jawność rozprawy głównej
                                    
                               Art. 355.
Rozprawa odbywa się jawnie. Ograniczenia jawności określa ustawa.
            
                               Art. 356.
 § 1. Na rozprawie oprócz osób biorących udział w postępowaniu mogą być 
     obecne tylko osoby pełnoletnie, nie uzbrojone.
 § 2. Przewodniczący może zezwolić na obecność na rozprawie małoletnim 
     oraz osobom obowiązanym do noszenia broni.
 § 3. Nie mogą być obecne na rozprawie osoby znajdujące się w stanie nie 
     licującym z powagą sądu.
            
                               Art. 357.
 § 1. Sąd może zezwolić przedstawicielom radia, telewizji, filmu i prasy na 
     dokonywanie za pomocą aparatury utrwaleń obrazu i dźwięku z przebiegu
     rozprawy, gdy uzasadniony interes społeczny za tym przemawia, 
     dokonywanie tych czynności nie będzie utrudniać prowadzenia rozprawy,
     a ważny interes uczestnika postępowania temu się nie sprzeciwia.
 § 2. Sąd może określić warunki, od których uzależnia wydanie zezwolenia 
     przewidzianego w § 1.
            
                               Art. 358.
Jeżeli nie przemawia przeciw temu wzgląd na prawidłowość postępowania, sąd 
na wniosek strony wyraża zgodę na utrwalenie przez nią przebiegu rozprawy 
za pomocą urządzenia rejestrującego dźwięk.
                               Art. 359.
Niejawna jest rozprawa, która dotyczy:
       1) wniosku prokuratora o umorzenie postępowania z powodu niepoczytalności
         sprawcy i zastosowanie środka zabezpieczającego,
       2) sprawy o pomówienie lub znieważenie; na wniosek pokrzywdzonego
         rozprawa odbywa się jednak jawnie.
            
                               Art. 360.
 § 1. Sąd wyłącza jawność rozprawy w całości albo w części, jeżeli jawność 
     mogłaby:
       1) wywołać zakłócenie spokoju publicznego,
       2) obrażać dobre obyczaje,
       3) ujawnić okoliczności, które ze względu na ważny interes państwa 
         powinny być zachowane w tajemnicy,
       4) naruszyć ważny interes prywatny.
 § 2. Sąd wyłącza jawność całości lub części rozprawy także na żądanie osoby,
     która złożyła wniosek o ściganie.
 § 3. Sąd może wyłączyć jawność całości albo części rozprawy, jeżeli choćby 
     jeden z oskarżonych jest nieletni.
            
                               Art. 361.
 § 1. W razie wyłączenia jawności mogą być obecne na rozprawie, oprócz 
     osób biorących udział w postępowaniu, po dwie osoby wskazane przez 
     oskarżyciela publicznego, oskarżyciela posiłkowego, oskarżyciela prywatnego
     i oskarżonego. Jeżeli jest kilku oskarżycieli lub oskarżonych, każdy
     z nich może żądać pozostawienia na sali rozpraw po jednej osobie.
 § 2. Przepisu § 1 nie stosuje się, jeżeli zachodzi obawa ujawnienia tajemnicy 
     państwowej.
 § 3. W razie wyłączenia jawności przewodniczący może zezwolić poszczególnym
     osobom na obecność na rozprawie.
            
                               Art. 362.
Przewodniczący poucza obecnych o obowiązku zachowania w tajemnicy okoliczności
ujawnionych na rozprawie toczącej się z wyłączeniem jawności i 
uprzedza o skutkach niedopełnienia tego obowiązku.
            
                               Art. 363.
Z chwilą zgłoszenia wniosku o wyłączenie jawności rozprawa w zakresie tego 
wniosku odbywa się z wyłączeniem jawności, jeżeli o to wnosi strona lub sąd 
uzna to za potrzebne.
            
                               Art. 364.
 § 1. Ogłoszenie wyroku odbywa się jawnie.
 § 2. Jeżeli jawność rozprawy wyłączono w całości lub w części, przytoczenie 
     powodów wyroku może nastąpić również z wyłączeniem jawności w całości
     lub w części.
                                    
                              Rozdział 43
                  Przepisy ogólne o rozprawie głównej“
                                    
                               Art. 365.
Rozprawa odbywa się ustnie.
                                    
                               Art. 366.
 § 1. Przewodniczący kieruje rozprawą i czuwa nad jej prawidłowym przebiegiem,
     bacząc, aby zostały wyjaśnione wszystkie istotne okoliczności 
     sprawy, a w miarę możności także okoliczności sprzyjające popełnieniu 
     przestępstwa.
 § 2. Przewodniczący powinien dążyć do tego, aby rozstrzygnięcie sprawy nastąpiło
     na pierwszej rozprawie głównej.
                                    
                               Art. 367.
 § 1. Przewodniczący umożliwia stronom wypowiedzenie się co do każdej 
     kwestii podlegającej rozstrzygnięciu.
 § 2. Jeżeli w jakiejkolwiek kwestii jedna ze stron zabiera głos, prawo głosu 
     przysługuje również wszystkim innym stronom. Obrońcy oskarżonego i 
     oskarżonemu przysługuje głos ostatni.
            
                               Art. 368.
O przychylnym załatwieniu wniosku dowodowego strony, któremu inna strona 
nie sprzeciwiła się, rozstrzyga ostatecznie przewodniczący; w innych wypadkach
sąd wydaje postanowienie.
            
                               Art. 369.
Dowody na poparcie oskarżenia powinny być w miarę możności przeprowadzone
przed dowodami służącymi do obrony.
            
                               Art. 370.
 § 1. Po swobodnym wypowiedzeniu się osoby przesłuchiwanej na wezwanie 
     przewodniczącego, stosownie do art. 171 § 1, mogą zadawać jej pytania 
     w następującym porządku: oskarżyciel publiczny, oskarżyciel posiłkowy, 
     pełnomocnik oskarżyciela posiłkowego, oskarżyciel prywatny, pełnomocnik
     oskarżyciela prywatnego, powód cywilny, pełnomocnik powoda cywilnego,
     biegły, obrońca, oskarżony, członkowie składu orzekającego.
 § 2. Strona, na której wniosek świadek został dopuszczony, zadaje pytania 
     przed pozostałymi stronami.
 § 3. W razie potrzeby członkowie składu orzekającego mogą w każdym 
     momencie zadawać dodatkowe pytania.
 § 4. Przewodniczący uchyla pytania, o których mowa w art. 171 § 5 lub gdy 
     z innych powodów uznaje je za niestosowne.
            
                               Art. 371.
 § 1. Przy przesłuchaniu świadka nie powinni być obecni świadkowie, którzy 
     jeszcze nie zostali przesłuchani.
 § 2. Przewodniczący powinien przedsiębrać środki zapobiegające porozumiewaniu
     się osób przesłuchanych z osobami, które  jeszcze nie zostały 
     przesłuchane.
                                    
                               Art. 372.
Przewodniczący wydaje wszelkie zarządzenia niezbędne do utrzymania na sali 
sądowej spokoju i porządku.
            
                               Art. 373.
Od zarządzeń przewodniczącego wydanych na rozprawie głównej przysługuje 
odwołanie do składu orzekającego.
            
                               Art. 374.
 § 1. Obecność oskarżonego na rozprawie głównej jest obowiązkowa, jeżeli 
     ustawa nie stanowi inaczej.
 § 2. Przewodniczący może wydać zarządzenie w celu uniemożliwienia oskarżonemu
     wydalenia się z sądu przed zakończeniem rozprawy.
            
                               Art. 375.
 § 1. Jeżeli oskarżony pomimo upomnienia go przez przewodniczącego zachowuje
     się nadal w sposób zakłócający porządek rozprawy lub godzący 
     w powagę sądu, przewodniczący może wydalić go na pewien czas z sali 
     rozprawy.
 § 2. Zezwalając oskarżonemu na powrót, przewodniczący niezwłocznie informuje
     go o przebiegu rozprawy w czasie jego nieobecności oraz umożliwia
     mu złożenie wyjaśnień co do przeprowadzonych w czasie jego 
     nieobecności dowodów.
            
                               Art. 376.
 § 1. Jeżeli oskarżony, który złożył już wyjaśnienia, opuścił salę rozprawy bez 
     zezwolenia przewodniczącego, sąd może dokończyć rozprawę pomimo 
     nieobecności oskarżonego, a wyroku wydanego w tym wypadku nie 
     uważa się za zaoczny. Sąd zarządza przymusowe doprowadzenie oskarżonego,
     jeżeli uznaje jego obecność za niezbędną.
 § 2. Przepis ten stosuje się odpowiednio, jeżeli oskarżony po złożeniu wyjaśnień,
     zawiadomiony o terminie rozprawy odroczonej lub przerwanej, 
     nie stawił się na tę rozprawę bez usprawiedliwienia.
 § 3. Jeżeli na rozprawę odroczoną lub przerwaną nie stawił się współoskarżony,
     który usprawiedliwił swoje niestawiennictwo, sąd może prowadzić 
     rozprawę w zakresie nie dotyczącym bezpośrednio nieobecnego oskarżonego,
     jeżeli nie ograniczy to jego prawa do obrony.
            
                               Art. 377.
 § 1. Jeżeli oskarżony wprawił się ze swej winy w stan niezdolności do udziału
     w rozprawie lub w posiedzeniu, w którym jego udział jest obowiązkowy,
     sąd może prowadzić postępowanie pomimo jego nieobecności, 
     nawet jeżeli nie złożył jeszcze wyjaśnień.
 § 2. Przed wydaniem postanowienia, o którym mowa w § 1, sąd zapoznaje 
     się ze świadectwem lekarza, który stwierdził stan takiej niezdolności, 
     lub przesłuchuje go w charakterze biegłego.
 § 3. Jeżeli oskarżony zawiadomiony o terminie rozprawy oświadcza, że nie 
     weźmie udziału w rozprawie albo uniemożliwia doprowadzenie go na 
     rozprawę, sąd może prowadzić postępowanie bez jego udziału, chyba 
     że uzna obecność oskarżonego za niezbędną; przepis art. 376 § 1 zdanie
     drugie stosuje się.
 § 4. Jeżeli oskarżony pozbawiony wolności nie złożył jeszcze wyjaśnień 
     przed sądem, zleca się przesłuchanie go stosując odpowiednio art. 396 
     § 2. W innych wypadkach sąd może zastosować art. 396 § 2 lub uznać 
     za wystarczające odczytanie jego poprzednio złożonych wyjaśnień.
 § 5. Jeżeli rozprawę przerwano lub odroczono wyznaczając nowy jej termin, 
     sąd powiadamia o tym oskarżonego, a jeżeli oskarżony się stawi - 
     przepis art. 375 § 2 stosuje się odpowiednio.
 § 6. Wyroku nie uważa się w tym wypadku za zaoczny.
                                    
                               Art. 378.
 § 1. Jeżeli po rozpoczęciu rozprawy w sprawie, w której oskarżony musi 
     mieć obrońcę, obrońca lub oskarżony wypowiada stosunek obrończy, 
     prezes sądu w wypadku obrony z urzędu wyznacza nowego obrońcę, 
     natomiast w wypadku obrony z wyboru sąd zakreśla oskarżonemu odpowiedni
     termin do powołania nowego obrońcy, a po bezskutecznym 
     upływie terminu prezes sądu wyznacza obrońcę z urzędu. W razie potrzeby
     rozprawę przerywa się lub odracza.
 § 2. Dotychczasowy obrońca powinien pełnić obowiązek do czasu podjęcia 
     obrony przez nowego obrońcę, chyba że przyczyną wypowiedzenia jest 
     różnica zdań co do linii obrony.
            
                               Art. 379.
 § 1. Gdy sąd wchodzi na salę lub ją opuszcza, wszyscy obecni wstają.
 § 2. Wstaje również każda osoba, do której sąd się zwraca lub która do sądu
     przemawia, chyba że przewodniczący zwolni ją od tego obowiązku.
                                    
                                Art. 380.
Przepisy dotyczące oskarżonego stosuje się odpowiednio do osoby, której prokurator
zarzuca popełnienie czynu zabronionego w stanie niepoczytalności i 
wnosi o umorzenie postępowania oraz o zastosowanie wobec niej środków zabezpieczających.
                     
                              Rozdział 44
                     Rozpoczęcie rozprawy głównej
                                    
                               Art. 381.
Rozprawę główną rozpoczyna wywołanie sprawy. Następnie przewodniczący 
sprawdza, czy wszyscy wezwani stawili się oraz czy nie ma przeszkód do rozpoznania
sprawy.
            
                               Art. 382.
W razie nie usprawiedliwionego niestawiennictwa oskarżonego, którego obecność
jest obowiązkowa, przewodniczący zarządza jego natychmiastowe doprowadzenie
lub przerywa w tym celu rozprawę albo też sąd ją odracza.
            
                               Art. 383.
W razie niestawiennictwa powoda cywilnego do chwili rozpoczęcia przewodu 
sądowego, sąd pozostawia powództwo cywilne bez rozpoznania, chyba że powód
złożył wniosek o rozpoznanie pomimo jego nieobecności.
            
                               Art. 384.
 § 1. Po sprawdzeniu obecności przewodniczący zarządza opuszczenie sali 
     rozpraw przez świadków. Biegli pozostają na sali, jeżeli przewodniczący 
     nie zarządzi inaczej.
 § 2. Pokrzywdzony ma prawo wziąć udział w rozprawie i pozostać na sali, 
     choćby miał składać zeznania jako świadek. W tym wypadku sąd przesłuchuje
     go w pierwszej kolejności. 
 § 3. Uznając to za celowe sąd może zobowiązać pokrzywdzonego do obecności
     na rozprawie lub jej części.
                                    
                              Rozdział 45
                            Przewód sądowy"
                                    
                               Art. 385.
 § 1. Przewód sądowy rozpoczyna się od odczytania przez oskarżyciela aktu 
     oskarżenia.
 § 2. W wypadku szczególnie obszernego uzasadnienia aktu oskarżenia można
     poprzestać na przedstawieniu podstaw oskarżenia.
 § 3. Jeżeli wniesiono odpowiedź na akt oskarżenia, przewodniczący informuje
     o jej treści.
                                    
                               Art. 386.
 § 1. Po odczytaniu aktu oskarżenia przewodniczący poucza oskarżonego o 
     prawie składania wyjaśnień, odmowy wyjaśnień lub odpowiedzi na pytania,
     po czym pyta go, czy przyznaje się do zarzucanego mu czynu 
     oraz czy chce złożyć wyjaśnienia i jakie.
 § 2. Po przesłuchaniu oskarżonego przewodniczący poucza go o prawie zadawania
     pytań osobom przesłuchiwanym oraz składania wyjaśnień co 
     do każdego dowodu.
                                    
                               Art. 387.
 § 1. Do chwili zakończenia pierwszego przesłuchania na rozprawie głównej 
     oskarżony, któremu zarzucono występek zagrożony karą nie przekraczającą
     8 lat pozbawienia wolności, może złożyć wniosek o wydanie wyroku
     skazującego i wymierzenie mu określonej kary lub środka karnego 
     bez przeprowadzania postępowania dowodowego; jeżeli oskarżony nie 
     ma obrońcy z wyboru, sąd może, na jego wniosek, wyznaczyć mu obrońcę
     z urzędu.
 § 2. Sąd może przychylić się do wniosku oskarżonego o wydanie wyroku skazującego
     tylko wtedy, gdy okoliczności popełnienia przestępstwa nie 
     budzą wątpliwości, prokurator i pokrzywdzony wyrażą na to zgodę, a 
     cele postępowania zostaną osiągnięte mimo nieprzeprowadzenia rozprawy
     w całości.
 § 3. Sąd może uzależnić uwzględnienie wniosku oskarżonego od dokonania 
     w nim wskazanej przez siebie zmiany. Przepis art. 341 § 3 stosuje się 
     odpowiednio.
 § 4. Przychylając się do wniosku sąd może uznać za ujawnione dowody wymienione
     w akcie oskarżenia lub dokumenty przedłożone przez stronę.
 § 5. Jeżeli wniosek złożono przed rozpoczęciem rozprawy, sąd rozpoznaje 
     go na rozprawie.
            
                               Art. 388.
Za zgodą obecnych stron sąd może przeprowadzić postępowanie dowodowe 
tylko częściowo, jeżeli wyjaśnienia oskarżonego przyznającego się do winy nie 
budzą wątpliwości.
            
                               Art. 389.
 § 1. Jeżeli oskarżony odmawia wyjaśnień lub wyjaśnia wyraźnie odmiennie 
     niż poprzednio albo oświadcza, że pewnych okoliczności nie pamięta, 
     wolno na rozprawie odczytywać tylko w odpowiednim zakresie protokoły
     jego wyjaśnień złożonych poprzednio w charakterze oskarżonego w 
     tej lub innej sprawie w postępowaniu przygotowawczym albo przed sądem.
 § 2. Po odczytaniu protokołu przewodniczący zwraca się do oskarżonego o 
     wypowiedzenie się co do jego treści i o wyjaśnienie zachodzących 
     sprzeczności.
            
                               Art. 390.
 § 1. Oskarżony ma prawo być obecny przy wszystkich czynnościach postępowania
     dowodowego.
 § 2. W wyjątkowych wypadkach, gdy należy się obawiać, że obecność oskarżonego
     mogłaby oddziaływać krępująco na wyjaśnienia współoskarżonego
     albo na zeznania świadka lub biegłego, przewodniczący może zarządzić,
     aby na czas przesłuchania danej osoby oskarżony opuścił salę 
     sądową. Przepis art. 375 § 2 stosuje się odpowiednio.
            
                               Art. 391.
 § 1. Jeżeli świadek bezpodstawnie odmawia zeznań, zeznaje wyraźnie odmiennie
     niż poprzednio albo oświadczy, że pewnych okoliczności nie 
     pamięta, albo przebywa za granicą lub nie można mu było doręczyć 
     wezwania, albo nie stawił się z powodu nie dających się usunąć przeszkód
     lub prezes sądu zaniechał wezwania świadka na podstawie art. 
     333 § 2, a także wtedy, gdy świadek zmarł, wolno odczytywać w odpowiednim
     zakresie protokoły złożonych poprzednio przez niego zeznań 
     w postępowaniu przygotowawczym albo przed sądem w tej lub innej 
     sprawie.
 § 2. W warunkach określonych w § 1, a także w wypadku określonym w art. 
     182 § 3, wolno również odczytywać na rozprawie protokoły złożonych 
     poprzednio przez świadka wyjaśnień w charakterze oskarżonego.
 § 3. Przepis art. 389 § 2 stosuje się odpowiednio.
                                    
                               Art. 392.
Sąd może odczytywać na rozprawie głównej wszelkie protokoły przesłuchania 
świadków i oskarżonych sporządzone przed sądem, gdy bezpośrednie przeprowadzenie
dowodu jest utrudnione, a wszystkie obecne strony wyrażają na 
to zgodę.
            
                               Art. 393.
 § 1. Wolno odczytywać na rozprawie protokoły oględzin, przeszukania i zatrzymania
     rzeczy, opinie biegłych, instytutów, zakładów lub instytucji, 
     dane o karalności, wyniki wywiadu środowiskowego oraz wszelkie dokumenty
     urzędowe, złożone w postępowaniu przygotowawczym lub sądowym.
     Nie wolno jednak odczytywać notatek dotyczących czynności, z 
     których wymagane jest spisanie protokołu; zakaz ten dotyczy także wypadków
     odstąpienia od sporządzenia protokołu na podstawie art. 319.
 § 2. Wolno również odczytywać zawiadomienia o przestępstwie, które stanowią
     dowód tylko tego, kto, kiedy i o jakim czynie złożył zawiadomienie.
 § 3. Mogą być odczytywane na rozprawie wszelkie dokumenty prywatne, 
     powstałe poza postępowaniem karnym i nie dla jego celów, w szczególności
     oświadczenia, publikacje, listy oraz notatki.
 § 4. Wolno odczytywać na rozprawie protokoły zeznań świadka przesłuchanego
     w warunkach określonych w art. 184. Rozprawa jest wówczas niejawna;
     przepisu art. 361 § 1 nie stosuje się.
            
                               Art. 394.
 § 1. Dane dotyczące osoby oskarżonego oraz wyniki wywiadu środowiskowego
     uznaje się za ujawnione bez odczytywania. Należy je jednak odczytać
     na żądanie oskarżonego lub obrońcy.
 § 2. Inne podlegające odczytaniu dokumenty można uznać bez ich odczytywania
     za ujawnione w całości lub w części, jeżeli obecne na rozprawie 
     strony zgodnie o to wnoszą. Przewodniczący informuje wówczas o treści 
     tych dokumentów.
            
                               Art. 395.
Jeżeli nie stoją temu na przeszkodzie właściwości dowodów rzeczowych, sprowadza
się je na salę rozpraw i udostępnia stronom, a w razie potrzeby świadkom
i biegłym.
            
                               Art. 396.
 § 1. Jeżeli zapoznanie się z dowodem rzeczowym lub przeprowadzenie 
     oględzin przez pełny skład sądu napotyka znaczne trudności albo jeżeli 
     strony wyrażają na to zgodę, sąd wyznacza do tej czynności sędziego ze 
     swego składu albo sąd wezwany.
 § 2. Sąd może zlecić przesłuchanie świadka sędziemu wyznaczonemu ze 
     swego składu lub sądowi wezwanemu, w którego okręgu świadek przebywa,
     jeżeli świadek nie stawił się z powodu przeszkód zbyt trudnych 
     do usunięcia.
 § 3. W czynnościach wskazanych w § 1 i 2 mają prawo brać udział strony, 
     obrońcy i pełnomocnicy. Oskarżonego pozbawionego wolności sprowadza
     się tylko wtedy, gdy sąd uzna to za konieczne.
 § 4. Sędzia wyznaczony lub sąd wezwany może przeprowadzić także inny 
     dowód, którego potrzeba wyłoni się w toku czynności wskazanej w § 1 
     lub 2.
            
                               Art. 397.
 § 1. Sąd może zwrócić sprawę prokuratorowi do uzupełnienia postępowania 
     przygotowawczego jedynie wtedy, gdy istotne braki tego postępowania 
     ujawnią się dopiero w toku rozprawy, a ich usunięcie przez sąd uniemożliwiałoby
     wydanie prawidłowego orzeczenia w rozsądnym terminie.
 § 2. Przepisy art. 345 § 2 i 3 oraz art. 346 stosuje się odpowiednio.
            
                               Art. 398.
 § 1. Jeżeli na podstawie okoliczności, które wyszły na jaw w toku rozprawy, 
     oskarżyciel zarzucił oskarżonemu inny czyn oprócz objętego aktem 
     oskarżenia, sąd może za zgodą oskarżonego rozpoznać nowe oskarżenie
     na tej samej rozprawie, chyba że zachodzi konieczność przeprowadzenia
     postępowania przygotowawczego co do nowego czynu.
 § 2. W razie odroczenia rozprawy oskarżyciel wnosi nowy lub dodatkowy 
     akt oskarżenia.
            
                               Art. 399.
 § 1. Jeżeli w toku rozprawy okaże się, że nie wychodząc poza granice oskarżenia
     można czyn zakwalifikować według innego przepisu prawnego, 
     sąd uprzedza o tym obecne na rozprawie strony. 
 § 2. Na wniosek oskarżonego można przerwać rozprawę w celu umożliwienia
     mu przygotowania się do obrony.
            
                               Art. 400.
Jeżeli po rozpoczęciu przewodu sądowego ujawni się, że czyn oskarżonego 
stanowi wykroczenie, sąd, nie przekazując sprawy kolegium do spraw wykroczeń,
rozpoznaje je na zasadach ogólnych.
                                    
                               Art. 401.
 § 1. Przewodniczący może przerwać rozprawę główną dla sprowadzenia dowodu
     albo dla wypoczynku lub z innej ważnej przyczyny. 
 § 2. Każdorazowa przerwa w rozprawie może trwać nie dłużej niż 35 dni.
                                    
                               Art. 402.
 § 1. Jeżeli przewodniczący, zarządzając przerwę, oznaczy jednocześnie czas i 
     miejsce dalszego ciągu rozprawy, osoby obecne na rozprawie przerwanej
     są obowiązane stawić się w nowym terminie bez wezwania. Przepis 
     art. 285 stosuje się odpowiednio.
 § 2. Rozprawę przerwaną prowadzi się po przerwie w dalszym ciągu, a od 
     początku - jeżeli skład sądu uległ zmianie albo sąd uzna to za konieczne.
 § 3. W razie przekroczenia terminu przerwy rozprawę uważa się za odroczoną.
                                    
                               Art. 403.
Orzeczenia zapadające w czasie przerwy w rozprawie wydaje się w składzie 
rozpoznającym sprawę, a w wypadku niemożności jego utworzenia - w takim 
samym składzie.
            
                               Art. 404.
 § 1. Sąd może odroczyć rozprawę tylko wtedy, gdy zarządzenie przerwy nie 
     byłoby wystarczające.
 § 2. Rozprawę odroczoną prowadzi się w nowym terminie od początku. Jeżeli
     strony nie zgłaszają sprzeciwu, sąd może wyjątkowo prowadzić rozprawę
     odroczoną w dalszym ciągu, chyba że skład sądu uległ zmianie.
 § 3. W wypadku podjęcia postępowania zawieszonego rozprawę prowadzi 
     się od początku, chyba że zawieszenie trwało krócej niż 35 dni, a skład 
     sądu nie uległ zmianie.
            
                               Art. 405.
Po przeprowadzeniu dowodów dopuszczonych w sprawie przewodniczący zapytuje
strony, czy wnoszą o uzupełnienie postępowania dowodowego i w razie 
odpowiedzi przeczącej - zamyka przewód sądowy.
                                    
                              Rozdział 46
                              Głosy stron"
                                    
                               Art. 406.
 § 1. Po zamknięciu przewodu sądowego przewodniczący udziela głosu stronom,
     ich przedstawicielom oraz w miarę potrzeby przedstawicielowi 
     społecznemu, który przemawia przed obrońcą i oskarżonym. Głos zabierają
     w następującej kolejności: oskarżyciel publiczny, oskarżyciel posiłkowy,
     oskarżyciel prywatny, powód cywilny, obrońca oskarżonego i 
     oskarżony. Przedstawiciele procesowi stron zabierają głos przed stronami.
 § 2. Jeżeli oskarżyciel lub powód cywilny ponownie zabiera głos, należy również
     udzielić głosu obrońcy i oskarżonemu.
                                    
                               Art. 407.
Oskarżonemu, który nie włada językiem polskim, należy przed udzieleniem 
głosu przetłumaczyć przynajmniej skrót przemówień.
                                    
                              Rozdział 47
                              Wyrokowanie"
                                    
                               Art. 408.
Po wysłuchaniu głosów stron sąd niezwłocznie przystępuje do narady.
            
                               Art. 409.
Sąd aż do ogłoszenia wyroku może wznowić przewód sądowy, zwłaszcza w wypadku
przewidzianym w art. 399, albo też udzielić dodatkowego głosu stronom.
            
                               Art. 410.
Podstawę wyroku może stanowić tylko całokształt okoliczności ujawnionych w 
toku rozprawy głównej.
            
                               Art. 411.
 § 1. W sprawie zawiłej albo z innych ważnych powodów sąd może odroczyć 
     wydanie wyroku na czas nie przekraczający 7 dni.
 § 2. W razie przekroczenia tego terminu rozprawę prowadzi się od początku.
 § 3. W postanowieniu o odroczeniu wydania wyroku należy wskazać czas i 
     miejsce jego ogłoszenia.
            
                               Art. 412.
Niezwłocznie po ukończeniu głosowania sąd sporządza wyrok na piśmie.
            
                               Art. 413.
 § 1. Każdy wyrok powinien zawierać:
       1) oznaczenie sądu, który go wydał, oraz sędziów, ławników, oskarżycieli
         i protokolanta,
       2) datę oraz miejsce rozpoznania sprawy i wydania wyroku,
       3) imię, nazwisko oraz inne dane określające tożsamość oskarżonego,
       4) przytoczenie opisu i kwalifikacji prawnej czynu, którego popełnienie
         oskarżyciel zarzucił oskarżonemu,
       5) rozstrzygnięcie sądu,
       6) wskazanie zastosowanych przepisów ustawy karnej.
 § 2. Wyrok skazujący powinien ponadto zawierać:
       1) dokładne określenie przypisanego oskarżonemu czynu oraz jego 
         kwalifikację prawną,
       2) rozstrzygnięcia co do kary i środków karnych, a w razie potrzeby, 
         co do zaliczenia na ich poczet tymczasowego aresztowania i zatrzymania
         oraz środków zapobiegawczych wymienionych w art. 
         276.
            
                               Art. 414.
 § 1. W razie stwierdzenia po rozpoczęciu przewodu sądowego okoliczności 
     wyłączającej ściganie lub danych przemawiających za warunkowym 
     umorzeniem postępowania, sąd wyrokiem umarza postępowanie albo 
     umarza je warunkowo. Jednakże w razie stwierdzenia okoliczności wymienionych
     w art. 17 § 1 pkt 1 i 2 sąd wydaje wyrok uniewinniający, 
     chyba że sprawca w chwili czynu był niepoczytalny.
 § 2. Umarzając postępowanie sąd stosuje odpowiednio art. 322 § 2 i 3, art. 
     323 § 1 i 2 oraz art. 340 § 2 i 3.
 § 3. Sąd stosuje środek zabezpieczający wskazany w art. 99 § 1 Kodeksu karnego,
     jeżeli wyniki przewodu sądowego to uzasadniają, a umorzenie 
     następuje z powodu niepoczytalności sprawcy w chwili popełnienia czynu.
 § 4. Umarzając postępowanie warunkowo, sąd stosuje odpowiednio art. 341.
 § 5. Przewidując możliwość warunkowego umorzenia postępowania albo 
     możliwość orzeczenia kary z warunkowym zawieszeniem jej wykonania, 
     sąd może wznowić przewód sądowy celem odpowiedniego zastosowania 
     art. 341 § 3; wówczas sąd może zarządzić przerwę.
                                    
                               Art. 415.
 § 1. W razie skazania oskarżonego albo warunkowego umorzenia postępowania,
     sąd uwzględnia albo oddala powództwo cywilne w całości lub w 
     części.
 § 2. W razie innego rozstrzygnięcia sąd pozostawia powództwo cywilne bez 
     rozpoznania.
 § 3. Sąd orzeka o pozostawieniu powództwa cywilnego bez rozpoznania, 
     również jeżeli materiał dowodowy ujawniony w toku rozprawy nie wystarcza
     do rozstrzygnięcia powództwa cywilnego, a uzupełnienie tego 
     materiału spowodowałoby znaczną przewlekłość postępowania.
 § 4. Jeżeli zasądzone odszkodowanie nie pokrywa całej szkody lub nie stanowi
     pełnego zadośćuczynienia za krzywdę, pokrzywdzony może dochodzić
     dodatkowych roszczeń w postępowaniu cywilnym.
 § 5. W razie skazania albo warunkowego umorzenia postępowania sąd może
     zasądzić odszkodowanie na rzecz pokrzywdzonego także z urzędu, 
     chyba że ustawa stanowi inaczej.
 § 6. W razie skazania oskarżonego lub warunkowego umorzenia postępowania,
     w wypadkach wskazanych w ustawie sąd orzeka nawiązkę lub 
     obowiązek naprawienia szkody.
                                    
                               Art. 416.
 § 1. W razie skazania oskarżonego sąd, uwzględniając wniosek prokuratora, 
     zobowiązuje w wyroku podmiot, który uzyskał korzyść majątkową w 
     warunkach określonych w art. 52 Kodeksu karnego, do jej zwrotu w całości
     lub w części na rzecz Skarbu Państwa. Uniewinniając oskarżonego 
     albo skazując go za przestępstwo, które takiej korzyści nie przyniosło, 
     lub umarzając postępowanie - sąd pozostawia wniosek prokuratora bez 
     rozpoznania.
 § 2. Przed zakończeniem przewodu sądowego sąd przesłuchuje w charakterze
     świadka podmiot określony w art. 52 Kodeksu karnego. Jeżeli 
     podmiotem tym nie jest osoba fizyczna, przesłuchuje się organ uprawniony
     do działania w jego imieniu.
 § 3. Osoba, o której mowa w § 2, może odmówić zeznań.
 § 4. Przepisy art. 72, 75, 87 i 89 stosuje się odpowiednio.
            
                               Art. 417.
Zaliczeniu na poczet orzeczonej kary podlega również okres tymczasowego 
aresztowania odbytego przez oskarżonego w innej sprawie, w której postępowanie
toczyło się równocześnie, a zapadł w niej prawomocny wyrok uniewinniający,
umorzono postępowanie albo odstąpiono od wymierzenia kary.
            
                               Art. 418.
 § 1. Po podpisaniu wyroku przewodniczący ogłasza go publicznie; w czasie 
     ogłaszania wyroku wszyscy obecni, z wyjątkiem sądu, stoją.
 § 2. Zgłoszenie zdania odrębnego podaje się do wiadomości, a jeżeli członek
     składu orzekającego, który zgłosił zdanie odrębne, wyraził na to 
     zgodę, także jego nazwisko.
 § 3. Po ogłoszeniu przewodniczący lub jeden z członków składu orzekającego
     podaje ustnie najważniejsze powody wyroku.
            
                               Art. 419.
 § 1. Niestawiennictwo stron, ich obrońców i pełnomocników nie stoi na 
     przeszkodzie ogłoszeniu wyroku.
 § 2. Jeżeli oskarżony pozbawiony wolności nie był obecny przy ogłoszeniu 
     na rozprawie orzeczenia kończącego postępowanie w sprawie, a nie 
     miał obrońcy, orzeczenie to doręcza się oskarżonemu. Przepis art. 100 
     § 6 stosuje się odpowiednio.
            
                               Art. 420.
 § 1. Jeżeli wyrok nie zawiera rozstrzygnięcia co do zaliczenia tymczasowego 
     aresztowania, zatrzymania lub środków zapobiegawczych wymienionych 
     w art. 276 albo dowodów rzeczowych, sąd orzeka o tym postanowieniem
     na posiedzeniu. Nie można jednak orzec przepadku przedmiotów.
 § 2. Jeżeli, wskutek braku informacji lub błędnej informacji o odbywaniu 
     przez oskarżonego kary pozbawienia wolności w innej sprawie, sąd nieprawidłowo
     zaliczył okres tymczasowego aresztowania na poczet orzeczonej
     kary, stosuje się odpowiednio przepis § 1 zdanie pierwsze.
 § 3. Strony mają prawo wziąć udział w tym posiedzeniu. Oskarżonego aresztowanego
     sprowadza się na posiedzenie tylko wtedy, gdy prezes sądu 
     lub sąd uzna to za konieczne.
 § 4. Na postanowienia, o których mowa w § 1 i § 2, przysługuje zażalenie.
            
                               Art. 421.
Osobie nie będącej oskarżonym, która zgłasza roszczenie do mienia objętego 
przepadkiem przedmiotów, przysługuje prawo dochodzenia swych roszczeń tylko
w drodze postępowania cywilnego.
            
                               Art. 422.
 § 1. W terminie zawitym 7 dni od daty ogłoszenia wyroku strona może złożyć
     wniosek o sporządzenie na piśmie i doręczenie uzasadnienia wyroku.
     Sporządzenie uzasadnienia z urzędu nie zwalnia strony od złożenia 
     wniosku o doręczenie uzasadnienia. Wniosek składa się na piśmie.
 § 2. Dla oskarżonego pozbawionego wolności, który nie ma obrońcy i nie 
     był obecny podczas ogłoszenia wyroku, termin wymieniony w § 1 biegnie
     od daty doręczenia mu wyroku.
 § 3. Prezes sądu odmawia przyjęcia wniosku złożonego przez osobę nieuprawnioną
     lub po terminie. Na zarządzenie prezesa przysługuje zażalenie.
            
                               Art. 423.
 § 1. Uzasadnienie wyroku powinno być sporządzone w ciągu 7 dni od daty 
     złożenia wniosku o sporządzenie uzasadnienia, a w wypadku sporządzenia
     uzasadnienia z urzędu - od daty ogłoszenia wyroku; w sprawie 
     zawiłej, w razie niemożności sporządzenia uzasadnienia w terminie, 
     prezes sądu może przedłużyć ten termin na czas oznaczony.
 § 2. Wyrok z uzasadnieniem doręcza się stronie, która złożyła wniosek na 
     podstawie art. 422. Przepis art. 100 § 5 stosuje się.
            
                               Art. 424.
 § 1. Uzasadnienie powinno zawierać:
       1) wskazanie, jakie fakty sąd uznał za udowodnione lub nie udowodnione,
         na jakich w tej mierze oparł się dowodach i dlaczego nie 
         uznał dowodów przeciwnych,
       2) wyjaśnienie podstawy prawnej wyroku. 
 § 2. W uzasadnieniu wyroku należy ponadto przytoczyć okoliczności, które 
     sąd miał na względzie przy wymiarze kary, a zwłaszcza przy zastosowaniu
     nadzwyczajnego złagodzenia kary, środków zabezpieczających, 
     uwzględnieniu powództwa cywilnego oraz przy innych rozstrzygnięciach 
     zawartych w wyroku.
                                    
                                DZIAŁ IX
                        Postępowanie odwoławcze
                                    
                              Rozdział 48
                            Przepisy ogólne"
                                    
                               Art. 425.
 § 1. Od orzeczenia wydanego w pierwszej instancji przysługuje stronom i 
     podmiotowi określonemu w art. 416 środek odwoławczy.
 § 2. Orzeczenie można zaskarżyć w całości lub w części. Można także zaskarżyć
     samo uzasadnienie orzeczenia.
 § 3. Odwołujący się może skarżyć jedynie rozstrzygnięcia lub ustalenia naruszające
     jego prawa lub szkodzące jego interesom. Ograniczenie to nie 
     dotyczy oskarżyciela publicznego.
 § 4. Oskarżyciel publiczny ma prawo wnieść środek odwoławczy także na 
     korzyść oskarżonego.
            
                               Art. 426.
 § 1. Od orzeczeń wydanych przez sąd odwoławczy na skutek odwołania nie 
     przysługuje środek odwoławczy.
 § 2. Od innych orzeczeń sądu odwoławczego oraz od orzeczeń wydanych 
     przez Sąd Najwyższy nie przysługuje środek odwoławczy, chyba że 
     ustawa stanowi inaczej.
 § 3. Od wydanych w toku postępowania odwoławczego postanowień o przeprowadzeniu
     obserwacji w zakładzie leczniczym, o zastosowaniu środka 
     zapobiegawczego oraz nałożeniu kary porządkowej przysługuje zażalenie
     do innego równorzędnego składu sądu odwoławczego.
            
                               Art. 427.
 § 1. Odwołujący się powinien wskazać zaskarżone rozstrzygnięcie lub ustalenie,
     a także podać, czego się domaga.
 § 2. Jeżeli środek odwoławczy pochodzi od oskarżyciela publicznego, obrońcy
     lub pełnomocnika, powinien ponadto zawierać wskazanie zarzutów 
     stawianych rozstrzygnięciu oraz uzasadnienie.
 § 3. Odwołujący się może również wskazać nowe fakty lub dowody.
            
                               Art. 428.
 § 1. Środek odwoławczy wnosi się na piśmie do sądu, który wydał zaskarżone
     orzeczenie.
 § 2. Strona może złożyć pisemną odpowiedź na środek odwoławczy.
            
                               Art. 429. 
 § 1. Prezes sądu pierwszej instancji odmawia przyjęcia środka odwoławczego,
     jeżeli wniesiony został po terminie lub przez osobę nieuprawnioną 
     albo jest niedopuszczalny z mocy ustawy.
 § 2. Na zarządzenie odmawiające przyjęcia środka odwoławczego na podstawie
     § 1 lub art. 120 § 2 przysługuje zażalenie.
            
                               Art. 430.
 § 1. Sąd odwoławczy pozostawia bez rozpoznania przyjęty środek odwoławczy,
     jeżeli zachodzą okoliczności określone w art. 429 § 1 albo jeżeli 
     przyjęcie tego środka nastąpiło na skutek niezasadnego przywrócenia 
     terminu.
 § 2. Na postanowienie przysługuje zażalenie do innego równorzędnego 
     składu sądu odwoławczego, chyba że zostało wydane przez Sąd Najwyższy.
            
                               Art. 431.
 § 1. Środek odwoławczy można cofnąć.
 § 2. Oskarżony może cofnąć wniesiony na jego korzyść środek odwoławczy, 
     chyba że wniósł go oskarżyciel publiczny lub zachodzi wypadek przewidziany
     w art. 79.
 § 3. Środka odwoławczego wniesionego na korzyść oskarżonego nie można 
     bez jego zgody cofnąć.
            
                               Art. 432.
Cofnięty środek odwoławczy sąd odwoławczy pozostawia bez rozpoznania, 
chyba że zachodzi jedna z przyczyn wymienionych w art. 101, 439 lub art. 440.
            
                               Art. 433.
 § 1. Sąd odwoławczy rozpoznaje sprawę w granicach środka odwoławczego, 
     a w zakresie szerszym o tyle, o ile ustawa to przewiduje.
 § 2. Sąd odwoławczy jest obowiązany rozważyć wszystkie wnioski i zarzuty 
     wskazane w środku odwoławczym, chyba że ustawa stanowi inaczej.
            
                               Art. 434.
 § 1. Sąd odwoławczy może orzec na niekorzyść oskarżonego tylko wtedy, 
     gdy wniesiono na jego niekorzyść środek odwoławczy, a także tylko w 
     granicach zaskarżenia, chyba że ustawa stanowi inaczej. Jeżeli środek 
     odwoławczy pochodzi od oskarżyciela publicznego lub pełnomocnika, 
     sąd odwoławczy może orzec na niekorzyść oskarżonego ponadto tylko 
     w razie stwierdzenia uchybień podniesionych w środku odwoławczym 
     lub podlegających uwzględnieniu z urzędu.
 § 2. Środek odwoławczy wniesiony na niekorzyść oskarżonego może spowodować
     orzeczenie także na korzyść oskarżonego.
            
                               Art. 435.
Sąd odwoławczy uchyla lub zmienia orzeczenie na korzyść współoskarżonych, 
choćby nie wnieśli środka odwoławczego, jeżeli je uchylił lub zmienił na rzecz 
współoskarżonego, którego środek odwoławczy dotyczył, gdy te same względy 
przemawiają za uchyleniem lub zmianą na rzecz tamtych.
            
                               Art. 436.
Sąd może ograniczyć rozpoznanie środka odwoławczego tylko do poszczególnych
uchybień, podniesionych przez stronę lub podlegających uwzględnieniu z 
urzędu, jeżeli rozpoznanie w tym zakresie jest wystarczające do wydania orzeczenia,
a rozpoznanie pozostałych uchybień byłoby przedwczesne lub bezprzedmiotowe
dla dalszego toku postępowania.
            
                               Art. 437.
 § 1. Po rozpoznaniu środka odwoławczego sąd orzeka o utrzymaniu w mocy,
     zmianie lub uchyleniu zaskarżonego orzeczenia w całości lub w części.
     Dotyczy to odpowiednio rozpoznania środka odwoławczego od uzasadnienia
     orzeczenia.
 § 2. Jeżeli pozwalają na to zebrane dowody, sąd odwoławczy zmienia zaskarżone
     orzeczenie, orzekając odmiennie co do istoty, lub uchyla je i 
     umarza postępowanie; w innych wypadkach uchyla orzeczenie i przekazuje
     sprawę sądowi pierwszej instancji do ponownego rozpoznania; 
     przepis art. 397 stosuje się odpowiednio.
            
                               Art. 438.
Orzeczenie ulega uchyleniu lub zmianie w razie stwierdzenia:
       1) obrazy przepisów prawa materialnego,
       2) obrazy przepisów postępowania, jeżeli mogła ona mieć wpływ na 
         treść orzeczenia,
       3) błędu w ustaleniach faktycznych przyjętych za podstawę orzeczenia,
         jeżeli mógł on mieć wpływ na treść tego orzeczenia,
       4) rażącej niewspółmierności kary lub niesłusznego zastosowania albo
         niezastosowania środka zabezpieczającego lub innego środka.
            
                               Art. 439.
 § 1. Niezależnie od granic zaskarżenia i podniesionych zarzutów oraz wpływu
     uchybienia na treść orzeczenia, sąd odwoławczy na posiedzeniu 
     uchyla zaskarżone orzeczenie, jeżeli:
       1) w wydaniu orzeczenia brał udział sędzia podlegający wyłączeniu z 
         przyczyn określonych w art. 40 § 1 pkt 4, 5 oraz 7-9,
       2) sąd był nienależycie obsadzony lub którykolwiek z jego członków 
         nie był obecny na całej rozprawie, 
       3) sąd powszechny orzekł w sprawie należącej do właściwości sądu 
         szczególnego albo sąd szczególny orzekł w sprawie należącej do 
         właściwości sądu powszechnego,
       4) sąd niższego rzędu orzekł w sprawie należącej do właściwości sądu
         wyższego rzędu,
       5) zachodzi jedna z okoliczności wyłączających postępowanie, określonych
         w art. 17 § 1 pkt 5, 6, 9, 10 lub 11,
       6) oskarżony nie miał obrońcy w wypadkach określonych w art. 79 § 
         1 i 2 oraz art. 80 lub obrońca nie brał udziału w czynnościach, w 
         których jego udział był obowiązkowy,
       7) sprawę rozpoznano podczas nieobecności oskarżonego, którego 
         obecność była obowiązkowa.
 § 2. Uchylenie orzeczenia jedynie z powodów określonych w § 1 pkt 5-7 
     może nastąpić tylko na korzyść oskarżonego.
 § 3. W posiedzeniu mają prawo wziąć udział strony, obrońcy i pełnomocnicy.
     Przepis art. 451 § 1 stosuje się odpowiednio.
            
                               Art. 440.
Jeżeli utrzymanie orzeczenia w mocy byłoby rażąco niesprawiedliwe, podlega 
ono zmianie na korzyść oskarżonego albo uchyleniu niezależnie od granic zaskarżenia
i podniesionych zarzutów.
            
                               Art. 441.
 § 1. Jeżeli przy rozpoznawaniu środka odwoławczego wyłoni się zagadnienie 
     prawne wymagające zasadniczej wykładni ustawy, sąd odwoławczy może 
     odroczyć rozpoznanie sprawy i przekazać zagadnienie do rozstrzygnięcia
     Sądowi Najwyższemu.
 § 2. Sąd Najwyższy może przekazać rozstrzygnięcie zagadnienia prawnego 
     powiększonemu składowi tego sądu.
 § 3. Uchwała Sądu Najwyższego jest w danej sprawie wiążąca.
 § 4. Obrońcy i pełnomocnicy mają prawo wziąć udział w posiedzeniu.
 § 5. Sąd Najwyższy może przejąć sprawę do swego rozpoznania.
            
                               Art. 442.
 § 1. Sąd, któremu przekazano sprawę do ponownego rozpoznania, orzeka w 
     granicach, w jakich nastąpiło przekazanie. Uchylenie wyroku tylko w 
     zakresie rozstrzygnięcia o karze albo innym środku nie stoi na przeszkodzie
     uniewinnieniu oskarżonego lub umorzeniu postępowania.
 § 2. W wypadku przekazania sprawy do ponownego rozpoznania sąd orzekający
     w pierwszej instancji, przeprowadzając postępowanie w zakresie 
     dowodów, które nie miały wpływu na uchylenie wyroku, może za zgodą 
     stron poprzestać na ich ujawnieniu.
 § 3. Zapatrywania prawne i wskazania sądu odwoławczego co do dalszego 
     postępowania są wiążące dla sądu, któremu sprawę przekazano do ponownego
     rozpoznania.
            
                               Art. 443.
W razie przekazania sprawy do ponownego rozpoznania wolno w dalszym postępowaniu
wydać orzeczenie surowsze niż uchylone tylko wtedy, gdy orzeczenie
to było zaskarżone na niekorzyść oskarżonego. Nie dotyczy to orzekania o 
środkach wymienionych w art. 93 i 94 Kodeksu karnego.
                                    
                              Rozdział 49
                               Apelacja"
                                    
                               Art. 444.
Od wyroku sądu pierwszej instancji stronom przysługuje apelacja.
            
                               Art. 445.
 § 1. Termin do wniesienia apelacji wynosi 14 dni i biegnie dla każdego 
     uprawnionego od daty doręczenia mu wyroku z uzasadnieniem.
 § 2. Apelacja wniesiona przed upływem terminu złożenia wniosku o sporządzenie
     uzasadnienia wywołuje skutki określone w art. 422 i podlega 
     rozpoznaniu; apelację taką można uzupełnić w terminie określonym w 
     § 1.
            
                               Art. 446.
 § 1. Apelacja od wyroku sądu wojewódzkiego, która nie pochodzi od prokuratora
     lub osoby wymienionej w art. 88 § 2 i 3, powinna być sporządzona
     i podpisana przez adwokata.
 § 2. Do apelacji sporządzonej przez prokuratora, obrońcę lub pełnomocnika 
     dołącza się odpowiednią liczbę odpisów dla stron przeciwnych; do apelacji
     wnoszonej do sądu apelacyjnego dołącza się dodatkowo jeden odpis.
            
                               Art. 447.
 § 1. Apelację co do winy uważa się za zwróconą przeciwko całości wyroku.
 § 2. Apelację co do kary uważa się za zwróconą przeciwko całości rozstrzygnięcia
     o karze i środkach karnych.
 § 3. W apelacji można podnosić zarzuty, które nie stanowiły lub nie mogły 
     stanowić przedmiotu zażalenia.
                                    
                               Art. 448.
 § 1. O przyjęciu apelacji zawiadamia się prokuratora oraz obrońców i pełnomocników,
     a także strony, po czym akta przekazuje się niezwłocznie 
     sądowi odwoławczemu.
 § 2. W wypadku wniesienia apelacji przez prokuratora, obrońcę lub pełnomocnika
     dołącza się do zawiadomienia odpis apelacji strony przeciwnej, 
     chyba że w sprawie była wyłączona jawność rozprawy ze względu na tajemnicę
     państwową.
            
                               Art. 449.
Sąd odwoławczy rozpoznaje sprawę na rozprawie, a w wypadkach przewidzianych
przez ustawę - na posiedzeniu.
            
                               Art. 450.
 § 1. Udział w rozprawie prokuratora, a obrońcy w wypadkach określonych 
     w art. 79 i 80 jest obowiązkowy.
 § 2. Udział w rozprawie innych stron i ich pełnomocników oraz obrońcy w 
     wypadkach nie wymienionych w § 1 jest obowiązkowy wtedy, gdy prezes 
     sądu lub sąd uzna to za konieczne.
 § 3. Niestawiennictwo należycie zawiadomionych o terminie rozprawy stron, 
     obrońców lub pełnomocników nie tamuje rozpoznania sprawy, chyba że 
     ich udział jest obowiązkowy.
            
                               Art. 451.
 § 1. Sąd odwoławczy może zarządzić sprowadzenie na rozprawę oskarżonego
     pozbawionego wolności.
 § 2. Jeżeli wniesiono apelację na niekorzyść oskarżonego co do winy albo 
     apelacja wnosi o wymierzenie lub zaostrzenie kary pozbawienia wolności,
     sąd odwoławczy zarządza sprowadzenie na rozprawę oskarżonego 
     pozbawionego wolności, chyba że uzna za wystarczającą obecność obrońcy.
     Jeżeli sąd nie zarządza sprowadzenia oskarżonego, który nie ma 
     obrońcy, wyznacza się obrońcę z urzędu.
            
                               Art. 452.
 § 1. Sąd odwoławczy nie może przeprowadzić postępowania dowodowego 
     co do istoty sprawy.
 § 2. Sąd odwoławczy może jednak w wyjątkowych wypadkach, uznając potrzebę
     uzupełnienia przewodu sądowego, przeprowadzić dowód na rozprawie,
     jeżeli przyczyni się to do przyspieszenia postępowania, a nie 
     jest konieczne przeprowadzenie na nowo przewodu w całości lub w 
     znacznej części. Dowód można dopuścić również przed rozprawą.
                                    
                               Art. 453.
 § 1. Przewód sądowy w sądzie odwoławczym rozpoczyna ustne sprawozdanie,
     w którym sędzia sprawozdawca przedstawia przebieg i wyniki dotychczasowego
     postępowania, a w szczególności treść zaskarżonego wyroku
     oraz zarzuty i wnioski apelacyjne, jak również kwestie wymagające 
     rozstrzygnięcia z urzędu. W miarę potrzeby odczytuje się z akt poszczególne
     ich części.
 § 2. Strony mogą składać wyjaśnienia, oświadczenia i wnioski ustnie lub na 
     piśmie; złożone na piśmie podlegają odczytaniu, przy czym przepis art. 
     394 stosuje się.
 § 3. Przewodniczący udziela głosu stronom w kolejności przez siebie ustalonej,
     przy czym najpierw udziela głosu skarżącemu. Oskarżonemu i jego 
     obrońcy nie można odmówić zabrania głosu po przemówieniach innych 
     stron.
            
                               Art. 454.
 § 1. Sąd odwoławczy nie może skazać oskarżonego, który został uniewinniony
     w pierwszej instancji lub co do którego w pierwszej instancji 
     umorzono lub warunkowo umorzono postępowanie.
 § 2. Sąd odwoławczy może orzec surowszą karę pozbawienia wolności tylko 
     wtedy, gdy nie zmienia ustaleń faktycznych przyjętych za podstawę zaskarżonego
     wyroku.
 § 3. Sąd odwoławczy nie może zaostrzyć kary przez wymierzenie kary 25 lat 
     pozbawienia wolności albo dożywotniego pozbawienia wolności.
            
                               Art. 455.
Nie zmieniając ustaleń faktycznych, sąd odwoławczy poprawia błędną kwalifikację
prawną niezależnie od granic zaskarżenia i podniesionych zarzutów. Poprawienie
kwalifikacji prawnej na niekorzyść oskarżonego może nastąpić tylko 
wtedy, gdy wniesiono środek odwoławczy na jego niekorzyść.
            
                               Art. 456.
O utrzymaniu w mocy, uchyleniu lub zmianie wyroku sądu pierwszej instancji 
sąd odwoławczy orzeka wyrokiem.
            
                               Art. 457.
 § 1. Uzasadnienie wyroku sporządza się w każdym wypadku w terminie 14 
     dni.
 § 2. W uzasadnieniu należy podać, czym kierował się sąd wydając wyrok 
     oraz dlaczego zarzuty i wnioski apelacji sąd uznał za zasadne albo niezasadne.
                                    
                               Art. 458.
Przepisy dotyczące postępowania przed sądem pierwszej instancji stosuje się 
odpowiednio w postępowaniu przed sądem odwoławczym, chyba że przepisy 
niniejszego rozdziału stanowią inaczej.
                                    
                              Rozdział 50
                               Zażalenie"
                                    
                               Art. 459.
 § 1. Zażalenie przysługuje na postanowienia sądu zamykające drogę do wydania
     wyroku, chyba że ustawa stanowi inaczej.
 § 2. Zażalenie przysługuje także na postanowienia co do środka zabezpieczającego
     oraz na inne postanowienia w wypadkach przewidzianych w 
     ustawie.
 § 3. Zażalenie przysługuje stronom, a także osobie, której postanowienie 
     bezpośrednio dotyczy, chyba że ustawa stanowi inaczej.
            
                               Art. 460.
Zażalenie wnosi się w terminie 7 dni od daty ogłoszenia postanowienia, a jeżeli
ustawa nakazuje doręczenie postanowienia - od daty doręczenia. Dotyczy to 
również zażalenia na rozstrzygnięcie w przedmiocie kosztów lub opłat zawarte 
w wyroku; jeżeli jednak odwołujący się złoży wniosek o sporządzenie na piśmie
oraz doręczenie uzasadnienia wyroku, zażalenie można wnieść w terminie 
przewidzianym do wniesienia apelacji.
            
                               Art. 461.
 § 1. Do zażalenia na postanowienie kończące postępowanie, sporządzonego 
     przez prokuratora, obrońcę lub pełnomocnika, dołącza się odpowiednią 
     liczbę odpisów dla osób, których dotyczy zaskarżone postanowienie. 
     Odpisy te doręcza się tym osobom niezwłocznie.
 § 2. Jeżeli zażalenie pochodzi od osób nie wymienionych w § 1, o jego 
     wniesieniu zawiadamia się osoby, których dotyczy zaskarżone postanowienie.
            
                               Art. 462.
 § 1. Jeżeli ustawa nie stanowi inaczej, zażalenie nie wstrzymuje wykonania 
     zaskarżonego postanowienia; sąd jednak, który je wydał, lub sąd powołany
     do rozpoznania zażalenia może wstrzymać wykonanie postanowienia.
 § 2. Odmowa wstrzymania nie wymaga uzasadnienia.
                                    
                               Art. 463.
 § 1. Sąd, na którego postanowienie złożono zażalenie, może je uwzględnić, 
     jeżeli orzeka w tym samym składzie, w którym wydał zaskarżone postanowienie;
     w innych wypadkach prezes sądu przekazuje zażalenie niezwłocznie,
     wraz z aktami lub niezbędnymi odpisami z akt sprawy, sądowi
     powołanemu do rozpoznania zażalenia.
 § 2. Zażalenie na postanowienie w przedmiocie tymczasowego aresztowania 
     oraz zabezpieczenia majątkowego powinno być przekazane do rozpoznania
     w ciągu 48 godzin.
            
                               Art. 464.
 § 1. Strony oraz obrońcy i pełnomocnicy mają prawo wziąć udział w posiedzeniu
     sądu odwoławczego rozpoznającego zażalenie na postanowienie 
     kończące postępowanie. Mają oni prawo udziału w posiedzeniu sądu 
     odwoławczego także wtedy, gdy przysługuje im prawo udziału w posiedzeniu
     sądu pierwszej instancji.
 § 2. W innych wypadkach sąd odwoławczy może zezwolić stronom lub obrońcy
     albo pełnomocnikowi na wzięcie udziału w posiedzeniu.
 § 3. Przepis art. 451 § 1 stosuje się odpowiednio.
            
                               Art. 465.
 § 1. Przepisy dotyczące zażaleń na postanowienia sądu stosuje się odpowiednio
     do zażaleń na postanowienia prokuratora i prowadzącego dochodzenie.
 § 2. Zażalenie na postanowienie prokuratora rozpoznaje prokurator nadrzędny,
     a w wypadkach przewidzianych przez ustawę - sąd.
 § 3. Zażalenie na postanowienie prowadzącego postępowanie przygotowawcze,
     jeżeli nie jest nim prokurator, rozpoznaje prokurator sprawujący 
     nadzór nad tym postępowaniem.
            
                               Art. 466.
 § 1. Przepisy dotyczące zażaleń na postanowienia stosuje się odpowiednio 
     do zażaleń na zarządzenia.
 § 2. Zażalenie na zarządzenie prezesa rozpoznaje sąd odwoławczy.
            
                               Art. 467.
 § 1. Przepisy rozdziału niniejszego stosuje się odpowiednio do przewidzianych
     w ustawie zażaleń na czynności lub zaniechanie czynności.
 § 2. Uznając zasadność zażalenia, organ odwoławczy stwierdza niezgodność 
     czynności z prawem lub brak czynności i zarządza, co należy, zwłaszcza 
     w celu naprawienia skutków uchybienia oraz zapobieżenia podobnym 
     uchybieniom w przyszłości, a także podejmuje inne przewidziane w 
     ustawie środki.
                                    
                                DZIAŁ X
                        Postępowania szczególne
                                    
                              Rozdział 51
                       Postępowanie uproszczone"
                                    
                               Art. 468.
W postępowaniu uproszczonym stosuje się przepisy o postępowaniu zwyczajnym,
jeżeli przepisy niniejszego rozdziału nie stanowią inaczej.
            
                               Art. 469.
 § 1. W trybie uproszczonym prowadzi się postępowanie w sprawach o przestępstwa:
       1) zagrożone karą nie przekraczającą 3 lat pozbawienia wolności,
       2) przewidziane w art. 159, 189 § 1, art. 204 § 3, art. 207 § 1 i art. 
         262 § 2 Kodeksu karnego,
       3) przewidziane w art. 278 § 1, art. 279 § 1, art. 284 § 2, art. 286 § 1 
         i 2, art. 288 § 1, art. 289 § 1, art. 290 § 1 oraz w art. 291 § 1 Kodeksu
         karnego - jeżeli wartość przedmiotu przestępstwa albo 
         szkoda wyrządzona lub zamierzona nie przekracza dwudziestokrotnej
         wysokości najniższego miesięcznego wynagrodzenia.
 § 2. Spośród spraw o przestępstwa wymienione w § 1 pkt 1 nie podlegają 
     rozpoznaniu w postępowaniu uproszczonym sprawy o przestępstwa 
     określone w Kodeksie karnym w art. 126 § 1 i 2, art. 140 § 3, art. 156 § 
     2, art. 161 § 1 i 2, art. 165 § 2, art. 168, 206, 228 § 2, art. 229 § 2, art. 
     230, 231 § 1 i 3, art. 233 § 1, art. 240 § 1, art. 252 § 3, art. 265 § 3, art. 
     271 § 2, art. 302 i 304.
            
                               Art. 470.
Postępowania uproszczonego nie stosuje się:
       1) w stosunku do oskarżonego pozbawionego wolności w tej lub innej
         sprawie, chyba że zastosowano zatrzymanie lub tymczasowe 
         aresztowanie wobec ujętego na gorącym uczynku lub bezpośrednio
         potem sprawcy przestępstwa z art. 157 § 2 i 3, art. 191 § 1, 
         art. 216 § 1 i 2, art. 217 § 1, art. 257 i 288 § 2 Kodeksu karnego; 
         przepisu art. 259 § 3 nie stosuje się,
       2) jeżeli zachodzą okoliczności wymienione w art. 79 § 1.
            
                               Art. 471.
Minister Sprawiedliwości w porozumieniu z właściwymi ministrami określi, w 
drodze rozporządzenia, organy uprawnione obok Policji do prowadzenia dochodzeń
oraz organy uprawnione do wnoszenia i popierania oskarżenia przed 
sądem pierwszej instancji w sprawach podlegających rozpoznaniu w postępowaniu
uproszczonym, jak również zakres spraw zleconych tym organom.
                               Art. 472.
 § 1. Organ prowadzący dochodzenie przesyła niezwłocznie prokuratorowi 
     odpis postanowienia o wszczęciu dochodzenia.
 § 2. Postanowienia o odmowie wszczęcia dochodzenia oraz o jego umorzeniu
     lub zawieszeniu wydaje prowadzący dochodzenie, a zatwierdza je 
     prokurator.
            
                               Art. 473.
 § 1. Nie jest wymagane sporządzenie postanowienia o przedstawieniu zarzutów
     oraz wydanie postanowienia o zamknięciu dochodzenia, chyba że 
     podejrzany jest zatrzymany lub tymczasowo aresztowany.
 § 2. Przesłuchanie osoby podejrzanej zaczyna się od powiadomienia jej o 
     treści zarzutu wpisanego do protokołu przesłuchania. Osobę tę od chwili
     rozpoczęcia przesłuchania uważa się za podejrzanego.
 § 3. Podejrzanemu należy umożliwić przygotowanie się do obrony, a zwłaszcza
     ustanowienie lub wyznaczenie obrońcy.
 § 4. Przepisu art. 307 § 4 nie stosuje się.
            
                               Art. 474.
 § 1. Na wniosek podejrzanego lub obrońcy organ prowadzący dochodzenie 
     zaznajamia podejrzanego z materiałami ukończonego dochodzenia. O 
     prawie tym należy pouczyć podejrzanego podczas pierwszego przesłuchania.
     Nie usprawiedliwione niestawiennictwo podejrzanego, który 
     zgłosił wniosek o zaznajomienie go z materiałami ukończonego dochodzenia,
     w terminie wyznaczonym na dokonanie tej czynności, nie tamuje
     toku postępowania.
 § 2. Dochodzenie powinno być ukończone w ciągu miesiąca. Prokurator 
     może przedłużyć ten okres do 2 miesięcy; w razie niezakończenia dochodzenia
     we wskazanym terminie, dalsze postępowanie prowadzi się 
     na zasadach ogólnych.
 § 3. Prowadzący dochodzenie sporządza akt oskarżenia, chyba że prokurator 
     sam to uczyni; akt oskarżenia może nie zawierać uzasadnienia.
 § 4. Akt oskarżenia sporządzony przez Policję zatwierdza i wnosi do sądu 
     prokurator. Nie dotyczy to innych organów ścigania.
            
                               Art. 475.
Jeżeli akt oskarżenia odpowiada warunkom formalnym, a sprawę skierowano 
na rozprawę główną, odpis aktu oskarżenia można doręczyć oskarżonemu łącznie
z wezwaniem na rozprawę.
                                    
                               Art. 476.
 § 1. Sąd rozpoznaje sprawę jednoosobowo. Prezes sądu rejonowego może 
     zarządzić rozpoznanie sprawy w składzie jednego sędziego i dwóch ławników,
     jeżeli jest to uzasadnione jej okolicznościami. Prezes sądu wojewódzkiego
     może zarządzić rozpoznanie sprawy jednoosobowo, jeżeli 
     była rozpoznana w pierwszej instancji w takim składzie.
 § 2. Jeżeli sąd rozpoznaje sprawę jednoosobowo, sędzia ma prawa i obowiązki
     przewodniczącego.
            
                               Art. 477.
Niestawiennictwo oskarżyciela nie tamuje toku rozprawy ani posiedzenia.
            
                               Art. 478.
Jeżeli w sprawie z oskarżenia publicznego nie bierze udziału w rozprawie 
oskarżyciel, akt oskarżenia odczytuje protokolant.
            
                               Art. 479.
 § 1. Jeżeli oskarżony, któremu doręczono wezwanie, nie stawi się na rozprawę
     główną, sąd może prowadzić postępowanie bez jego udziału, a 
     jeżeli nie stawił się również obrońca - wydać wyrok zaoczny.
 § 2. Jeżeli oskarżony nie stawił się na rozprawę, odczytuje się uprzednio 
     złożone jego wyjaśnienia. Przepis art. 396 § 2-4 stosuje się odpowiednio.
            
                               Art. 480.
Rozprawy głównej nie można przeprowadzić w czasie nieobecności oskarżonego,
jeżeli usprawiedliwiwszy swe niestawiennictwo wnosił o odroczenie rozprawy.
            
                               Art. 481.
Wyrokiem zaocznym można orzec tytułem środka zabezpieczającego jedynie 
przepadek wymieniony w art. 39 pkt 4 Kodeksu karnego.
            
                               Art. 482.
 § 1. Wyrok zaoczny doręcza się oskarżonemu. W terminie 7 dni od doręczenia
     odpisu wyroku zaocznego oskarżony może wnieść sprzeciw, w 
     którym powinien usprawiedliwić swoją nieobecność na rozprawie. Może 
     on połączyć ze sprzeciwem wniosek o uzasadnienie wyroku na wypadek 
     nieprzyjęcia lub nieuwzględnienia sprzeciwu.
 § 2. Sąd nie uwzględni sprzeciwu, jeżeli uzna nieobecność oskarżonego na 
     rozprawie za nie usprawiedliwioną. Na postanowienie to służy zażalenie.
 § 3. Uwzględnienie sprzeciwu powoduje ponowne rozpoznanie sprawy. Wyrok
     zaoczny traci moc, gdy oskarżony lub jego obrońca stawi się na 
     rozprawę.
            
                               Art. 483.
Jeżeli po rozpoczęciu przewodu sądowego okaże się, że sprawa nie podlega 
rozpoznaniu w postępowaniu uproszczonym, sąd za zgodą oskarżonego rozpoznaje
sprawę w dalszym ciągu w postępowaniu zwyczajnym w tym samym 
składzie.
            
                               Art. 484.
 § 1. Postępowanie uproszczone toczy się również w razie przerwania rozprawy
     na czas nie dłuższy niż 21 dni.
 § 2. Jeżeli sprawy nie można rozpoznać w terminie wskazanym w § 1, sąd 
     rozpoznaje sprawę w dalszym ciągu w postępowaniu zwyczajnym w tym 
     samym składzie.
                                    
                              Rozdział 52
            Postępowanie w sprawach z oskarżenia prywatnego"
                                    
                               Art. 485.
W sprawach z oskarżenia prywatnego stosuje się przepisy o postępowaniu 
uproszczonym, z zachowaniem przepisów niniejszego rozdziału. Przepisu art. 
470 nie stosuje się.
            
                               Art. 486.
 § 1. Sprawy z oskarżenia prywatnego sąd rejonowy rozpoznaje jednoosobowo.
     Prezes sądu może zarządzić rozpoznanie sprawy w składzie jednego 
     sędziego i dwóch ławników, jeżeli ze względu na okoliczności uzna to 
     za stosowne.
 § 2. Sprawy o przestępstwa określone w art. 212 Kodeksu karnego sąd rozpoznaje
     w składzie jednego sędziego i dwóch ławników.
            
                               Art. 487.
Akt oskarżenia może ograniczyć się do oznaczenia osoby oskarżonego, zarzucanego
mu czynu oraz wskazania dowodów, na których opiera się oskarżenie.
            
                               Art. 488.
 § 1. Policja na żądanie pokrzywdzonego przyjmuje ustną lub pisemną skargę 
     i w razie potrzeby zabezpiecza dowody, po czym przesyła skargę do 
     właściwego sądu.
 § 2. Na polecenie sądu Policja dokonuje określonych przez sąd czynności 
     dowodowych, po czym ich wyniki przekazuje sądowi. Przepis art. 308 
     stosuje się odpowiednio.
            
                               Art. 489.
 § 1. Rozprawę główną poprzedza posiedzenie pojednawcze, które prowadzi 
     sędzia.
 § 2. Na wniosek lub za zgodą stron sąd może zamiast posiedzenia pojednawczego
     wyznaczyć odpowiedni termin dla przeprowadzenia postępowania
     mediacyjnego. Przepis art. 320 stosuje się odpowiednio.
            
                               Art. 490.
 § 1. Posiedzenie pojednawcze rozpoczyna się wezwaniem stron do pojednania.
 § 2. W protokole posiedzenia pojednawczego należy w szczególności zaznaczyć
     stanowisko stron wobec wezwania do pojednania oraz wyniki 
     przeprowadzonego posiedzenia pojednawczego; jeżeli doszło do pojednania,
     protokół podpisują także strony.
            
                               Art. 491.
 § 1. Niestawiennictwo oskarżyciela prywatnego i jego pełnomocnika na posiedzenie
     pojednawcze bez usprawiedliwionej przyczyny uważa się za 
     odstąpienie od oskarżenia; w takim wypadku prowadzący posiedzenie 
     postępowanie umarza.
 § 2. W razie nie usprawiedliwionego niestawiennictwa oskarżonego prowadzący
     posiedzenie pojednawcze kieruje sprawę na rozprawę główną, a 
     w miarę możności wyznacza od razu jej termin.
            
                               Art. 492.
 § 1. W razie pojednania stron postępowanie umarza się.
 § 2. Jeżeli do pojednania doszło w wyniku mediacji, przepis art. 490 § 2 stosuje
     się odpowiednio.
            
                               Art. 493.
W toku posiedzenia pojednawczego lub w wyniku mediacji dopuszczalne jest 
pojednanie się obejmujące również inne sprawy z oskarżenia prywatnego, toczące
się pomiędzy tymi samymi stronami.
                                    
                               Art. 494.
 § 1. Równocześnie z pojednaniem strony mogą zawrzeć ugodę, której 
     przedmiotem mogą być również roszczenia pozostające w związku z 
     oskarżeniem.
 § 2. Ugoda zawarta na posiedzeniu pojednawczym jest tytułem egzekucji 
     sądowej po nadaniu przez sąd klauzuli wykonalności.
                                    
                               Art. 495.
 § 1. W razie niedojścia do pojednania kieruje się sprawę na rozprawę główną,
     a w miarę możności wyznacza od razu jej termin, chyba że zachodzi 
     potrzeba skierowania sprawy na posiedzenie w celu innego rozstrzygnięcia.
 § 2. Strony obecne na posiedzeniu powinny zgłosić wnioski dowodowe.
 § 3. Sąd może postanowić, że ze względu na okoliczności sprawy będzie ona 
     rozpoznana z udziałem ławników.
                                    
                               Art. 496.
 § 1. Postępowanie w sprawach z oskarżenia prywatnego umarza się za zgodą
     oskarżonego, jeżeli oskarżyciel prywatny odstąpi od oskarżenia 
     przed prawomocnym zakończeniem postępowania.
 § 2. Zgoda oskarżonego nie jest wymagana, jeżeli oskarżyciel prywatny odstąpi
     od oskarżenia przed rozpoczęciem przewodu sądowego na pierwszej
     rozprawie głównej.
 § 3. Niestawiennictwo oskarżyciela prywatnego i jego pełnomocnika na rozprawie
     głównej bez usprawiedliwionych powodów uważa się za odstąpienie
     od oskarżenia.
            
                               Art. 497.
 § 1. Oskarżony może aż do rozpoczęcia przewodu sądowego na rozprawie 
     głównej wnieść przeciwko oskarżycielowi prywatnemu będącemu pokrzywdzonym
     wzajemny akt oskarżenia o ścigany z oskarżenia prywatnego
     czyn, pozostający w związku z czynem mu zarzucanym. Sąd rozpoznaje
     wówczas łącznie obie sprawy.
 § 2. Odstąpienie jednego z oskarżycieli prywatnych od oskarżenia powoduje 
     umorzenie postępowania tylko w części dotyczącej wniesionego przezeń 
     oskarżenia.
 § 3. Obaj oskarżyciele prywatni korzystają z uprawnień oskarżonego. Pierwszeństwo
     zadawania pytań i przemówień przysługuje temu oskarżycielowi
     prywatnemu, który pierwszy wniósł akt oskarżenia. Sąd w wyroku 
     zaznacza, że postępowanie toczyło się z powodu oskarżeń wzajemnych.
                                    
                               Art. 498.
 § 1. Oskarżenie wzajemne jest niedopuszczalne, jeżeli prokurator wcześniej 
     wszczął postępowanie albo przyłączył się do postępowania.
 § 2. Jeżeli po wniesieniu oskarżenia wzajemnego prokurator przyłączy się 
     do jednego z oskarżeń wzajemnych, sąd wyłącza oskarżenie przeciwne 
     do osobnego postępowania. Przepis art. 60 § 2 stosuje się.
 § 3. W razie objęcia przez prokuratora obu oskarżeń wzajemnych postępowanie
     toczy się z urzędu, zaś oskarżeni korzystają w odpowiednim zakresie
     również z uprawnień oskarżycieli posiłkowych.
                                    
                               Art. 499.
  Przepisy art. 492-494 stosuje się odpowiednio również na rozprawie.
                                    
                              Rozdział 53
                         Postępowanie nakazowe
                                    
                               Art. 500.
 § 1. W sprawach o przestępstwa podlegające rozpoznaniu w postępowaniu 
     uproszczonym, uznając na podstawie zebranego w postępowaniu przygotowawczym
     materiału, że przeprowadzenie rozprawy nie jest konieczne,
     sąd może w wypadkach pozwalających na orzeczenie kary ograniczenia
     wolności lub grzywny wydać nakaz karny.
 § 2. W postępowaniu nakazowym stosuje się odpowiednio przepisy o postępowaniu
     uproszczonym, jeżeli przepisy niniejszego rozdziału nie stanowią
     inaczej.
 § 3. Sąd może wydać nakaz karny, jeżeli na podstawie zebranych dowodów 
     okoliczności czynu i wina oskarżonego nie budzą wątpliwości.
 § 4. Nakaz karny wydaje sąd jednoosobowo na posiedzeniu. Oskarżony, jego 
     obrońca, pokrzywdzony i jego pełnomocnik mają prawo wziąć udział w 
     tym posiedzeniu.
            
                               Art. 501.
Wydanie nakazu karnego jest niedopuszczalne:
       1) w stosunku do osoby pozbawionej wolności w tej lub innej sprawie,
       2) w sprawie z oskarżenia prywatnego,
       3) jeżeli zachodzą okoliczności, o których mowa w art. 79 § 1. 
            
                               Art. 502.
 § 1. Nakazem karnym można orzec karę ograniczenia wolności lub grzywnę 
     w wysokości do 100 stawek dziennych.
 § 2. Obok kary określonej w § 1 można, w wypadkach przewidzianych w 
     ustawie, orzec przepadek przedmiotów oraz nawiązkę.
 § 3. Sąd może poprzestać na orzeczeniu środka karnego, o którym mowa w 
     § 2, jeżeli zachodzą warunki orzeczenia tylko tego środka.
                                    
                               Art. 503.
 § 1. Wydając nakaz karny sąd zasądza w całości roszczenie zgłoszone w powództwie
     cywilnym lub odszkodowanie pieniężne na podstawie art. 415 
     § 5.
 § 2. Jeżeli materiał dowodowy zebrany w postępowaniu przygotowawczym 
     nie wystarcza do rozstrzygnięcia powództwa cywilnego, sąd pozostawia 
     powództwo cywilne bez rozpoznania.
                                    
                               Art. 504.
Nakaz karny powinien zawierać:
       1) oznaczenie sądu i sędziego, który go wydał,
       2) datę wydania nakazu,
       3) imię i nazwisko oraz inne dane określające tożsamość oskarżonego,
       4) dokładne określenie czynu przypisanego przez sąd oskarżonemu, 
         ze wskazaniem zastosowanych przepisów ustawy karnej,
       5) wymiar kary i inne niezbędne rozstrzygnięcia,
       6) uzasadnienie.
            
                               Art. 505.
 § 1. Odpis nakazu karnego doręcza się oskarżycielowi, a oskarżonemu i jego 
     obrońcy - wraz z odpisem aktu oskarżenia. W każdym wypadku odpis 
     nakazu karnego doręcza się prokuratorowi. W nakazie należy przytoczyć
     przepisy o prawie, terminie i sposobie wniesienia sprzeciwu oraz 
     skutkach jego niewniesienia.
 § 2. W razie niemożności doręczenia oskarżonemu nakazu karnego w ciągu 
     3 miesięcy, sąd może uznać nakaz za bezskuteczny; sprawa podlega 
     wówczas rozpoznaniu na zasadach ogólnych.
            
                               Art. 506.
 § 1. Oskarżonemu i oskarżycielowi przysługuje prawo wniesienia sprzeciwu 
     do sądu, który wydał nakaz karny, w terminie zawitym 7 dni od doręczenia
     nakazu.
 § 2. Prezes sądu odmawia przyjęcia sprzeciwu, jeżeli został wniesiony po terminie
     lub przez osobę nieuprawnioną.
 § 3. W razie wniesienia sprzeciwu nakaz karny traci moc; sprawa podlega 
     rozpoznaniu na zasadach ogólnych.
 § 4. Jeżeli w sprzeciwie podniesiono wyłącznie zarzuty przeciwko rozstrzygnięciu
     o roszczeniu cywilnym, nakaz karny traci moc tylko w tej części, 
     a sąd na posiedzeniu pozostawia powództwo cywilne bez rozpoznania.
 § 5. Sprzeciw może być cofnięty do czasu rozpoczęcia przewodu sądowego 
     na pierwszej rozprawie głównej. 
                                    
                               Art. 507.
Nakaz karny, od którego nie wniesiono sprzeciwu lub sprzeciw cofnięto, ulega 
wykonaniu jak prawomocny wyrok skazujący.
                                    
                              Rozdział 54
                 Postępowanie w sprawach o wykroczenia
                                    
                               Art. 508.
 § 1. Sąd rozpoznaje sprawę o wykroczenie, jeżeli kolegium do spraw wykroczeń
     albo przed rozprawą przewodniczący kolegium przekaże mu sprawę,
     uznając, że należy orzec:
       1) karę aresztu,
       2) zakaz prowadzenia pojazdów mechanicznych na okres powyżej 
         roku.
 § 2. Jeżeli sąd uzna przed rozprawą, że przekazanie sprawy nie było zasadne,
     zwraca sprawę kolegium lub przewodniczącemu kolegium, od którego
     ją otrzymał. Orzeczenie sądu jest wiążące.
 § 3. Sąd rozpoznaje również środki zaskarżenia od rozstrzygnięć kolegium.
 § 4. Sąd rozstrzyga także spór o właściwość między kolegiami i orzeka o 
     przekazaniu sprawy innemu kolegium w wypadkach wskazanych w 
     ustawie.
 § 5. Sądem właściwym do rozpoznania sprawy w myśl § 1-4 jest sąd rejonowy,
     który orzeka jednoosobowo.
 
                               Art. 509.
 § 1. W sprawie przekazanej na podstawie art. 508 § 1 stosuje się przepisy o 
     postępowaniu uproszczonym, z wyjątkiem art. 469-474.
 § 2. Wniosek o ukaranie zastępuje akt oskarżenia.
 § 3. Organ uprawniony do działania w charakterze oskarżyciela w postępowaniu
     przed kolegium, jeżeli złożył wniosek o ukaranie, może brać 
     udział w postępowaniu sądowym w tym samym charakterze, chyba że 
     bierze w nim udział prokurator.
 § 4. Pokrzywdzony może do rozpoczęcia przewodu sądowego przyłączyć się 
     do postępowania w charakterze oskarżyciela posiłkowego. Przepisy art. 
     53-58 stosuje się odpowiednio.
 § 5. Upoważnienie do obrony i pełnomocnictwo udzielone w postępowaniu 
     przed kolegium osobom wskazanym w art. 82 i 88 zachowuje swą moc.
 § 6. Powództwo cywilne i zasądzenie odszkodowania z urzędu nie jest dopuszczalne.
     Sąd może jednak zobowiązać oskarżonego do naprawienia 
     szkody lub przywrócenia stanu poprzedniego albo orzec nawiązkę, jeżeli
     przewidują to przepisy prawa o wykroczeniach.
 
                               Art. 510.
W postępowaniu, toczącym się na skutek wniesienia środka zaskarżenia od 
rozstrzygnięcia kolegium, stosuje się przepisy o postępowaniu odwoławczym, 
jeżeli przepisy niniejszego rozdziału nie stanowią inaczej.
                               Art. 511.
Na odmowę przyjęcia odwołania do sądu przysługuje zażalenie. Jeżeli przewodniczący
kolegium nie przychyli się do zażalenia, przekazuje je do sądu; sąd 
rozpoznaje zażalenie na zasadach ogólnych.
                               Art. 512.
 § 1. Do odwołania od orzeczenia kolegium stosuje się odpowiednio przepisy 
     o apelacji.
 § 2. Strony, które brały udział w postępowaniu przed kolegium, zachowują 
     swe prawa w postępowaniu odwoławczym, z tym że pokrzywdzony korzysta
     wówczas z praw oskarżyciela posiłkowego. Jeżeli działa prokurator,
     inni oskarżyciele publiczni nie biorą udziału w tym postępowaniu.
 § 3. Niestawiennictwo stron w postępowaniu nie tamuje rozpoznania sprawy.
     Przepis art. 79 § 3 stosuje się odpowiednio.
 § 4. W sprawie, w której wniesiono odwołanie od orzeczenia kolegium, prezes
     sądu zarządza wezwanie na rozprawę świadków i biegłych, chyba że 
     ich bezpośrednie przesłuchanie nie jest konieczne, zwłaszcza gdy mają 
     oni stwierdzić okoliczności, którym oskarżony nie zaprzeczał. Na wniosek
     stron należy jednak osoby te wezwać.
 § 5. Odwołanie powoduje kontrolę całości zaskarżonego orzeczenia wobec 
     osoby, której dotyczy.
 § 6. Jeżeli sąd orzeka karę aresztu lub środek karny wymieniony w art. 508 
     § 1, oskarżony może wnieść od takiego wyroku apelację na zasadach 
     ogólnych.
 
                               Art. 513.
Sprawę rozpoznaną przez kolegium w postępowaniu przyspieszonym, przekazaną
na skutek odwołania do sądu, rozpoznaje się najpóźniej w ciągu miesiąca 
od daty jej wpływu do sądu.
                               Art. 514.
O utrzymaniu w mocy, uchyleniu lub zmianie orzeczenia kolegium sąd orzeka 
wyrokiem.
                               Art. 515.
 § 1. Prawomocne orzeczenie kolegium oraz prawomocne postanowienie o 
     umorzeniu postępowania, a także prawomocny nakaz karny mogą być 
     uchylone w wypadku wystąpienia uchybienia określonego w art. 112 
     Kodeksu postępowania w sprawach o wykroczenia.
 § 2. Wniosek o zastosowanie § 1 może pochodzić od osób, którym w postępowaniu
     w sprawach o wykroczenie przysługiwały prawa stron, a ponadto
     od prezesa sądu rejonowego lub wojewódzkiego, w okręgu którego
     zapadło rozstrzygnięcie, oraz od prokuratora i Rzecznika Praw 
     Obywatelskich. Wniosek pochodzący od stron powinien być sporządzony
     i podpisany przez adwokata. Uznanie orzeczenia, postanowienia lub 
     nakazu karnego za nieważne może nastąpić także z urzędu.
 § 3. O uchyleniu prawomocnego rozstrzygnięcia orzeka na posiedzeniu sąd 
     wojewódzki w składzie trzech sędziów; w posiedzeniu może wziąć 
     udział wnioskodawca i osoba, której wniosek dotyczy.
 § 4. Wniosek, o którym mowa w § 2, powinien być rozpoznany w ciągu 2 
     miesięcy od jego wniesienia.
 § 5. W miarę potrzeby sąd zarządza sprawdzenie okoliczności w trybie art. 
     97. Osoby, o których mowa w § 2, mogą wziąć udział w tych czynnościach.
 § 6. Uchylenie rozstrzygnięcia na niekorzyść obwinionego jest niedopuszczalne
     po upływie 3 miesięcy od daty jego uprawomocnienia się lub upływie
     terminu, o którym mowa w art. 45 § 1 Kodeksu wykroczeń.
 § 7. Przepis art. 441 stosuje się odpowiednio.
 
                               Art. 516.
 § 1. Uchylając prawomocne rozstrzygnięcie, sąd uniewinnia obwinionego lub 
     umarza postępowanie albo przekazuje sprawę do ponownego rozpoznania
     sądowi lub kolegium do spraw wykroczeń według właściwości.
 § 2. Uchylenie orzeczenia następuje wyrokiem. O odmowie uchylenia prawomocnego
     rozstrzygnięcia sąd orzeka postanowieniem.
 § 3. Na orzeczenie sądu środek odwoławczy nie przysługuje.
 
                               Art. 517.
Przepisy niniejszego rozdziału stosuje się także do rozstrzygnięć innych organów
orzekających w sprawach o wykroczenia, chyba że ustawa stanowi inaczej.
                                DZIAŁ XI
                    Nadzwyczajne środki zaskarżenia
                                    
                              Rozdział 55
                                Kasacja"
                                    
                               Art. 518.
Jeżeli przepisy niniejszego rozdziału nie stanowią inaczej, do postępowania w 
trybie kasacji stosuje się odpowiednio przepisy działu IX.
            
                               Art. 519.
Od prawomocnego wyroku sądu odwoławczego kończącego postępowanie może
być wniesiona kasacja. Przepisu art. 425 § 2 zdanie drugie nie stosuje się.
            
                               Art. 520.
 § 1. Do wniesienia kasacji uprawnione są strony.
 § 2. Strona, która nie zaskarżyła orzeczenia sądu pierwszej instancji, nie 
     może wnieść kasacji od orzeczenia sądu odwoławczego, jeżeli orzeczenie
     sądu pierwszej instancji utrzymano w mocy lub zmieniono na jej korzyść.
 § 3. Ograniczenie, o którym mowa w § 2, nie dotyczy uchybień wymienionych
     w art. 439.
                               Art. 521.
Minister Sprawiedliwości - Prokurator Generalny, a także Rzecznik Praw 
Obywatelskich może wnieść kasację od każdego prawomocnego orzeczenia 
kończącego postępowanie sądowe.
            
                               Art. 522.
Kasację w stosunku do tego samego oskarżonego i od tego samego orzeczenia 
każdy uprawniony może wnieść tylko raz.
                               Art. 523.
Kasacja może być wniesiona tylko z powodu uchybień wymienionych w art. 
439 lub innego rażącego naruszenia prawa, jeżeli mogło ono mieć istotny 
wpływ na treść orzeczenia; kasacja nie może być wniesiona wyłącznie z powodu
niewspółmierności kary.
            
                               Art. 524.
 § 1. Termin do wniesienia kasacji dla stron wynosi 30 dni od daty doręczenia
     orzeczenia z uzasadnieniem. Wniosek o doręczenie orzeczenia z 
     uzasadnieniem należy zgłosić w sądzie, który wydał orzeczenie, w terminie
     zawitym 7 dni od daty ogłoszenia orzeczenia. Przepis art. 445 § 2 
     stosuje się odpowiednio.
 § 2. Terminu do wniesienia kasacji, wskazanego w § 1, nie stosuje się do 
     kasacji wnoszonej przez Ministra Sprawiedliwości - Prokuratora Generalnego
     i Rzecznika Praw Obywatelskich.
 § 3. Niedopuszczalne jest uwzględnienie kasacji na niekorzyść oskarżonego 
     wniesionej po upływie 6 miesięcy od daty uprawomocnienia się orzeczenia.
            
                               Art. 525.
 § 1. Strona wnosi kasację do Sądu Najwyższego za pośrednictwem sądu odwoławczego.
 § 2. W wypadku określonym w art. 521 kasację wnosi się bezpośrednio do 
     Sądu Najwyższego.
            
                               Art. 526.
 § 1. W kasacji należy podać, na czym polega zarzucane uchybienie.
 § 2. Jeżeli kasacja nie pochodzi od prokuratora, Ministra Sprawiedliwości - 
     Prokuratora Generalnego albo Rzecznika Praw Obywatelskich, powinna
     być sporządzona i podpisana przez adwokata.
            
                               Art. 527.
 § 1. Do kasacji strona dołącza dowód uiszczenia opłaty sądowej; nie dotyczy 
     to prokuratora.
 § 2. Osoba pozbawiona wolności nie uiszcza opłaty przy wnoszeniu kasacji; 
     w wypadku pozostawienia bez rozpoznania albo oddalenia wniesionej 
     przez nią kasacji zasądza się od niej opłatę.
 § 3. Żołnierz odbywający zasadniczą służbę wojskową lub pełniący służbę 
     wojskową w charakterze kandydata na żołnierza zawodowego nie uiszcza
     opłaty.
 § 4. Opłata ulega zwrotowi stronie, która ją uiściła, jeżeli kasacja zostanie 
     uwzględniona, chociażby w części.
 § 5. Minister Sprawiedliwości określa, w drodze rozporządzenia, wysokość 
     opłaty.
 
                               Art. 528.
 § 1. Środek odwoławczy nie przysługuje na odmowę:
   1) zwolnienia od uiszczenia opłaty, o której mowa w art. 527 § 1,
   2) wyznaczenia adwokata w celu sporządzenia kasacji,
   3) przywrócenia terminu, o którym mowa w art. 524 § 1.
 § 2. Przepis art. 447 § 3 stosuje się odpowiednio.
                                    
                               Art. 529.
Wniesieniu i rozpoznaniu kasacji na korzyść oskarżonego nie stoi na przeszkodzie
wykonanie kary, zatarcie skazania, akt łaski ani też okoliczność wyłączająca
ściganie lub uzasadniająca zawieszenie postępowania.
            
                               Art. 530.
 § 1. W wypadku określonym w art. 525 § 1, przyjmując kasację prezes sądu 
     doręcza jej odpis pozostałym stronom oraz niezwłocznie przesyła akta 
     sądowi kasacyjnemu, jeżeli sąd, do którego wniesiono kasację, nie jest 
     uprawniony do jej rozpoznania.
 § 2. Prezes sądu, do którego wniesiono kasację, odmawia jej przyjęcia, jeżeli 
     zachodzą okoliczności, o których mowa w art. 120 § 2 lub w art. 429 § 
     1.
 § 3. Na zarządzenie, o którym mowa w § 2, zażalenie przysługuje do Sądu 
     Najwyższego. Przepis art. 526 § 2 stosuje się odpowiednio. Sąd Najwyższy
     rozpoznaje zażalenie jednoosobowo.
                                    
                               Art. 531.
 § 1. Sąd Najwyższy pozostawia bez rozpoznania przyjętą kasację, jeżeli nie 
     odpowiada ona przepisom wymienionym w art. 530 § 2 lub gdy przyjęcie
     kasacji nastąpiło na skutek niezasadnego przywrócenia terminu. 
 § 2. Sąd Najwyższy może jednak zwrócić akta sprawy sądowi odwoławczemu,
     jeżeli stwierdzi, że nie zostały dopełnione czynności zmierzające do 
     usunięcia braków formalnych wniesionej kasacji.
            
                               Art. 532.
 § 1. W razie wniesienia kasacji Sąd Najwyższy może wstrzymać wykonanie 
     zaskarżonego orzeczenia, jak i innego orzeczenia, którego wykonanie 
     zależy od rozstrzygnięcia kasacji.
 § 2. Wstrzymanie wykonania orzeczenia można połączyć z zastosowaniem 
     środków określonych w art. 266, 271, 272, 275 i 277.
            
                               Art. 533.
Jeżeli kasację wniesiono na niekorzyść oskarżonego, Sąd Najwyższy może zastosować
środek zapobiegawczy, chyba że oskarżony był uniewinniony.
            
                               Art. 534.
 § 1. Jeżeli ustawa nie wymaga wydania wyroku, Sąd Najwyższy orzeka jednoosobowo,
     chyba że Prezes Sądu Najwyższego zarządzi rozpoznanie 
     sprawy w składzie trzech sędziów.
 § 2. Jeżeli kasacja dotyczy orzeczenia Sądu Najwyższego, podlega rozpoznaniu
     w składzie siedmiu sędziów, chyba że orzeczenie zostało wydane 
     jednoosobowo; w takim wypadku Sąd Najwyższy orzeka w składzie 
     trzech sędziów.
 
                               Art. 535.
 § 1. Kasację od wyroku Sąd Najwyższy rozpoznaje na rozprawie, a od postanowienia
     może rozpoznać na posiedzeniu, w którym strony mogą 
     wziąć udział. Przepisu art. 451 § 1 nie stosuje się.
 § 2. Sąd Najwyższy oddala na posiedzeniu kasację w razie jej oczywistej 
     bezzasadności. Strony mogą wziąć udział w posiedzeniu. Oddalenie kasacji
     jako oczywiście bezzasadnej nie wymaga pisemnego uzasadnienia.
                                    
                               Art. 536.
Sąd Najwyższy rozpoznaje kasację w granicach zaskarżenia i podniesionych zarzutów,
a w zakresie szerszym - tylko w wypadkach określonych w art. 435, 
439 i 455.
                                    
                               Art. 537.
 § 1. Sąd Najwyższy po rozpoznaniu sprawy oddala kasację albo zaskarżone 
     orzeczenie uchyla w całości lub w części. 
 § 2. Uchylając zaskarżone orzeczenie Sąd Najwyższy przekazuje sprawę 
     właściwemu sądowi do ponownego rozpoznania albo umarza postępowanie,
     a jeżeli skazanie jest oczywiście niesłuszne - uniewinnia oskarżonego.
            
                               Art. 538.
 § 1. Z chwilą uchylenia wyroku wykonanie kary ustaje; karę już wykonaną - 
     w wypadku późniejszego ponownego skazania - zalicza się na poczet 
     nowo orzeczonej kary.
 § 2. Sąd może zastosować środek zapobiegawczy.
            
                               Art. 539.
Niedopuszczalna jest kasacja od orzeczenia Sądu Najwyższego zapadłego w 
następstwie rozpoznania kasacji.
                                    
                              Rozdział 56
                        Wznowienie postępowania
                                    
                               Art. 540.
 § 1. Postępowanie sądowe zakończone prawomocnym orzeczeniem wznawia 
     się, jeżeli:
       1) w związku z postępowaniem dopuszczono się przestępstwa, a istnieje
         uzasadniona podstawa do przyjęcia, że mogło to mieć wpływ 
         na treść orzeczenia,
       2) po wydaniu orzeczenia ujawnią się nowe fakty lub dowody nie 
         znane przedtem sądowi, wskazujące na to, że: 
          a) skazany nie popełnił czynu albo czyn jego nie stanowił przestępstwa
             lub nie podlegał karze,
          b) skazano go za przestępstwo zagrożone karą surowszą albo 
             nie uwzględniono okoliczności zobowiązujących do nadzwyczajnego
             złagodzenia kary albo też błędnie przyjęto okoliczności
             wpływające na nadzwyczajne obostrzenie kary,
          c) sąd umorzył lub warunkowo umorzył postępowanie karne 
             błędnie przyjmując popełnienie przez oskarżonego zarzucanego
             mu czynu.
 § 2. Postępowanie wznawia się na korzyść oskarżonego, jeżeli w wyniku 
     orzeczenia Trybunału Konstytucyjnego stracił moc lub uległ zmianie 
     przepis prawny będący podstawą skazania lub warunkowego umorzenia. 
 § 3. Postępowanie wznawia się na korzyść oskarżonego, gdy potrzeba taka 
     wynika z rozstrzygnięcia organu międzynarodowego działającego na 
     mocy umowy międzynarodowej ratyfikowanej przez Rzeczpospolitą Polską.
                                    
                               Art. 541.
 § 1. Czyn, o którym mowa w art. 540 § 1 pkt 1, musi być ustalony prawomocnym
     wyrokiem skazującym, chyba że orzeczenie takie nie może zapaść
     z powodu przyczyn wymienionych w art. 17 § 1 pkt 3-11 lub w 
     art. 22.
 § 2. W tym wypadku wniosek o wznowienie postępowania powinien wskazywać
     wyrok skazujący lub orzeczenie zapadłe w postępowaniu karnym, 
     stwierdzające niemożność wydania wyroku skazującego.
                                    
                               Art. 542.
 § 1. Wznowienie postępowania może nastąpić na wniosek strony.
 § 2. Wniosek o wznowienie na korzyść złożyć może w razie śmierci skazanego
     osoba najbliższa.
            
                               Art. 543.
 § 1. Wznowienie postępowania, ograniczone wyłącznie do orzeczenia o roszczeniach
     majątkowych wynikających z przestępstwa, może nastąpić tylko
     przez sąd właściwy do orzekania w sprawach cywilnych.
 § 2. Do wznowienia oraz dalszego postępowania po wznowieniu sąd właściwy
     do orzekania w sprawach cywilnych stosuje odpowiednio przepisy 
     Kodeksu postępowania cywilnego.
            
                               Art. 544.
 § 1. W kwestii wznowienia postępowania orzeka sąd wojewódzki, zaś wznowienia
     postępowania zakończonego orzeczeniem sądu wojewódzkiego - 
     sąd apelacyjny. Sąd orzeka w składzie trzech sędziów.
 § 2. W kwestii wznowienia postępowania zakończonego orzeczeniem sądu 
     apelacyjnego lub Sądu Najwyższego orzeka Sąd Najwyższy w składzie 
     trzech sędziów.
 § 3. W posiedzeniu sądu mają prawo wziąć udział strony, obrońcy i pełnomocnicy.
                                    
                               Art. 545.
 § 1. W postępowaniu o wznowienie stosuje się odpowiednio art. 425 § 2 
     zdanie pierwsze, § 3 i 4, art. 429, 430 § 1, art. 431, 432, 435, 442, 455, 
     529, 530, 532 i 538, a w razie wznowienia postępowania na korzyść 
     oskarżonego stosuje się odpowiednio art. 434 i 443.
 § 2. Wniosek o wznowienie postępowania, jeżeli nie pochodzi od prokuratora,
     powinien być sporządzony i podpisany przez adwokata. Przepis art. 
     446 § 2 stosuje się odpowiednio.
                                    
                               Art. 546.
Jeżeli sąd zarządził sprawdzenie okoliczności w trybie art. 97, strony mają 
prawo wziąć udział w czynnościach sprawdzających.
                                    
                               Art. 547.
 § 1. Na postanowienie oddalające wniosek lub pozostawiające go bez rozpoznania
     przysługuje zażalenie, chyba że orzekł o tym sąd apelacyjny 
     lub Sąd Najwyższy.
 § 2. Orzekając o wznowieniu postępowania, sąd uchyla zaskarżone orzeczenie
     i przekazuje sprawę właściwemu sądowi do ponownego rozpoznania.
     Od tego orzeczenia środek odwoławczy nie przysługuje.
 § 3. Uchylając zaskarżone orzeczenie, sąd może wyrokiem uniewinnić oskarżonego,
     jeżeli nowe fakty lub dowody wskazują na to, że orzeczenie to 
     jest oczywiście niesłuszne, albo też postępowanie umorzyć. Od wyroku 
     uniewinniającego lub umarzającego postępowanie przysługuje środek 
     odwoławczy.
 § 4. Od orzeczeń, o których mowa w § 3, wydanych przez Sąd Najwyższy, 
     środek odwoławczy nie przysługuje.
            
                               Art. 548.
Jeżeli postępowanie wznowiono na skutek wniosku na korzyść oskarżonego i 
toczy się ono po jego śmierci lub jeżeli zachodzi przyczyna zawieszenia postępowania,
prezes sądu wyznacza do obrony praw oskarżonego obrońcę z urzędu,
chyba że wnioskodawca ustanowił już obrońcę.
                                    
                               DZIAŁ XII
             Postępowanie po uprawomocnieniu się orzeczenia
                                    
                              Rozdział 57
              Podjęcie postępowania warunkowo umorzonego"
                                    
                               Art. 549.
O podjęciu postępowania warunkowo umorzonego sąd orzeka na wniosek 
oskarżyciela lub pokrzywdzonego albo z urzędu.
                                    
                               Art. 550.
 § 1. W kwestii podjęcia postępowania warunkowo umorzonego orzeka sąd 
     pierwszej instancji właściwy do rozpoznania sprawy.
 § 2. W posiedzeniu ma prawo wziąć udział oskarżony i jego obrońca oraz 
     pokrzywdzony i jego pełnomocnik.
 § 3. Na postanowienie o pozostawieniu wniosku bez rozpoznania oraz w 
     kwestii podjęcia postępowania przysługuje zażalenie.
 § 4. O podjęciu postępowania warunkowo umorzonego należy powiadomić 
     poręczającego.
                                    
                               Art. 551.
W razie podjęcia postępowania warunkowo umorzonego, sprawa toczy się od 
nowa na zasadach ogólnych, przed sądem właściwym do jej rozpoznania.
                                    
                              Rozdział 58
     Odszkodowanie za niesłuszne skazanie, tymczasowe aresztowanie
                            lub zatrzymanie"
                                    
                               Art. 552.
 § 1. Oskarżonemu, który w wyniku wznowienia postępowania, kasacji lub 
     stwierdzenia nieważności orzeczenia został uniewinniony lub skazany na 
     łagodniejszą karę, służy od Skarbu Państwa odszkodowanie za poniesioną
     szkodę oraz zadośćuczynienie za doznaną krzywdę, wynikłe z wykonania
     względem niego w całości lub w części kary, której nie powinien
     był ponieść.
 § 2. Przepis § 1 stosuje się także, jeżeli po uchyleniu albo stwierdzeniu nieważności
     skazującego orzeczenia postępowanie umorzono wskutek okoliczności,
     których nie uwzględniono we wcześniejszym postępowaniu.
 § 3. Prawo do odszkodowania i zadośćuczynienia powstaje również w związku
     z zastosowaniem środka zabezpieczającego w warunkach określonych
     w § 1 i 2.
 § 4. Odszkodowanie i zadośćuczynienie przysługuje również w wypadku 
     niewątpliwie niesłusznego tymczasowego aresztowania lub zatrzymania.
            
                               Art. 553.
 § 1. Roszczenie o odszkodowanie lub zadośćuczynienie nie przysługuje temu,
     kto w zamiarze wprowadzenia w błąd sądu lub organu ścigania 
     złożył fałszywe zawiadomienie o popełnieniu przestępstwa lub fałszywe 
     wyjaśnienie i spowodował tym niekorzystne dla siebie orzeczenie w 
     przedmiocie skazania, tymczasowego aresztowania, zastosowania środka 
     zabezpieczającego albo zatrzymanie.
 § 2. Przepisu § 1 nie stosuje się do osób składających oświadczenie w warunkach
     określonych w art. 171 § 3, 4 i 6, jak również gdy szkoda lub 
     krzywda powstała na skutek przekroczenia uprawnień lub niedopełnienia
     obowiązku przez funkcjonariusza państwowego.
 § 3. W wypadku przyczynienia się przez oskarżonego do wydania orzeczenia,
     o którym mowa w § 1, art. 362 Kodeksu cywilnego stosuje się odpowiednio.
                                    
                               Art. 554.
 § 1. Żądanie odszkodowania należy zgłosić w sądzie wojewódzkim, w którego
     okręgu wydano orzeczenie w pierwszej instancji, a w wypadku określonym
     w art. 552 § 4 - w sądzie wojewódzkim właściwym ze względu na 
     miejsce, w którym nastąpiło zwolnienie tymczasowo aresztowanego lub 
     zwolnienie zatrzymanego.
 § 2. Sąd wojewódzki orzeka wyrokiem na rozprawie w składzie trzech sędziów;
     sprawy o odszkodowanie powinny być rozpoznawane w pierwszej
     kolejności; postępowanie wolne jest od kosztów.
 
                               Art. 555.
Roszczenia przewidziane w niniejszym rozdziale przedawniają się po upływie 
roku od daty uprawomocnienia się orzeczenia dającego podstawę do odszkodowania
i zadośćuczynienia, w wypadku tymczasowego aresztowania - od daty 
uprawomocnienia się orzeczenia kończącego postępowanie w sprawie, w razie 
zaś zatrzymania - od daty zwolnienia.
            
                               Art. 556.
 § 1. W razie śmierci oskarżonego prawo do odszkodowania przysługuje temu,
     kto wskutek wykonania kary lub niewątpliwie niesłusznego tymczasowego
     aresztowania utracił:
       1) należne mu od uprawnionego z mocy ustawy utrzymanie,
       2) stale dostarczane mu przez zmarłego utrzymanie, jeżeli względy 
         słuszności przemawiają za przyznaniem odszkodowania.
 § 2. Żądanie odszkodowania należy zgłosić w terminie przewidzianym w art. 
     555 lub w ciągu roku od śmierci oskarżonego.
 § 3. Żądający odszkodowania może ustanowić pełnomocnika. Przepisy art. 
     78-81 stosuje się odpowiednio.
 § 4. Upoważnienie do obrony udzielone obrońcy w sprawie zachowuje moc 
     jako upoważnienie do działania w charakterze pełnomocnika.
                                    
                               Art. 557.
 § 1. W razie naprawienia szkody oraz zadośćuczynienia za krzywdę, Skarb 
     Państwa ma roszczenie zwrotne do osób, które swoim bezprawnym 
     działaniem spowodowały niesłuszne skazanie, zastosowanie środka zabezpieczającego,
     niewątpliwie niesłuszne tymczasowe aresztowanie lub 
     zatrzymanie.
 § 2. Powództwo dotyczące roszczeń, o których mowa w § 1, może wytoczyć 
     w postępowaniu cywilnym prokurator lub organ, który jest powołany do 
     reprezentowania Skarbu Państwa. Jeżeli prokurator nie dopatrzy się 
     podstaw do wytoczenia powództwa, wydaje w tej kwestii postanowienie 
     i zawiadamia o tym uprawniony organ.
                                    
                               Art. 558.
W sprawach o odszkodowanie za niesłuszne skazanie, tymczasowe aresztowanie
lub zatrzymanie przepisy Kodeksu postępowania cywilnego stosuje się tylko
w kwestiach nie uregulowanych w niniejszym kodeksie.
                               Art. 559.
Przepisy niniejszego rozdziału mają zastosowanie do cudzoziemców na zasadzie
wzajemności.
                                    
                              Rozdział 59
                              Ułaskawienie
                                    
                               Art. 560.
 § 1. Prośbę o ułaskawienie skazanego może wnieść on sam, osoba uprawniona
     do składania na jego korzyść środków odwoławczych, krewni w 
     linii prostej, przysposabiający lub przysposobiony, rodzeństwo, małżonek
     i osoba pozostająca ze skazanym we wspólnym pożyciu.
 § 2. Prośbę o ułaskawienie wniesioną przez osobę nieuprawnioną lub niedopuszczalną
     z mocy ustawy sąd pozostawia bez rozpoznania.
            
                               Art. 561.
 § 1. Prośbę o ułaskawienie przedstawia się sądowi, który wydał wyrok w 
     pierwszej instancji.
 § 2. Sąd, o którym mowa w § 1, powinien rozpoznać prośbę o ułaskawienie 
     w ciągu 2 miesięcy od daty jej otrzymania.
            
                               Art. 562.
 § 1. Sąd rozpoznaje prośbę o ułaskawienie w takim samym składzie, w jakim
     orzekał. W skład sądu powinni w miarę możności wchodzić sędziowie
     i ławnicy, którzy brali udział w wydaniu wyroku.
 § 2. Jeżeli sąd orzekał jednoosobowo, prośbę o ułaskawienie rozpoznaje się 
     w składzie jednego sędziego i dwóch ławników.
            
                               Art. 563.
Rozpoznając prośbę o ułaskawienie sąd w szczególności ma na względzie zachowanie
się skazanego po wydaniu wyroku, rozmiary wykonanej już kary, 
stan zdrowia skazanego i jego warunki rodzinne, naprawienie szkody wyrządzonej
przestępstwem, a przede wszystkim szczególne wydarzenia, jakie nastąpiły
po wydaniu wyroku.
                                    
                               Art. 564.
 § 1. Jeżeli w sprawie, w której wniesiono prośbę o ułaskawienie, orzekał tylko
     sąd pierwszej instancji i wyda on opinię pozytywną - przesyła Prokuratorowi
     Generalnemu akta sprawy lub niezbędne ich części wraz ze 
     swoją opinią, a w razie braku podstaw do wydania opinii pozytywnej - 
     pozostawia prośbę bez dalszego biegu.
 § 2. Jeżeli w sprawie, w której wniesiono prośbę o ułaskawienie, orzekał sąd 
     odwoławczy, sąd pierwszej instancji przesyła mu akta lub niezbędne ich 
     części wraz ze swoją opinią.
 § 3. Sąd odwoławczy pozostawia prośbę bez dalszego biegu tylko wtedy, gdy 
     wydaje opinię negatywną, a opinię taką wydał już sąd pierwszej instancji;
     w innych wypadkach sąd odwoławczy przesyła Prokuratorowi Generalnemu
     akta wraz z opiniami.
 § 4. Opinie pozytywne nie są dostępne dla osób wymienionych w art. 560.
                                    
                               Art. 565.
 § 1. Jeżeli prośbę o ułaskawienie choćby jeden sąd zaopiniował pozytywnie, 
     Prokurator Generalny przedstawia Prezydentowi Rzeczypospolitej Polskiej
     prośbę o ułaskawienie wraz z aktami sprawy i swoim wnioskiem.
 § 2. Prośbę o ułaskawienie skierowaną bezpośrednio do Prezydenta Rzeczypospolitej
     Polskiej przekazuje się Prokuratorowi Generalnemu w celu
     nadania jej biegu zgodnie z art. 561 albo art. 567.
            
                               Art. 566.
Ponowna prośba o ułaskawienie, wniesiona przed upływem roku od negatywnego
załatwienia poprzedniej prośby, może być przez sąd pozostawiona bez 
rozpoznania.
            
                               Art. 567.
 § 1. Postępowanie o ułaskawienie może wszcząć z urzędu Prokurator Generalny,
     który może żądać przedstawienia sobie akt sprawy z opiniami sądów
     albo przedstawić akta Prezydentowi Rzeczypospolitej Polskiej bez 
     zwracania się o opinię.
 § 2. Prokurator Generalny przedstawia Prezydentowi Rzeczypospolitej Polskiej
     akta sprawy lub wszczyna z urzędu postępowanie o ułaskawienie 
     w każdym wypadku, kiedy Prezydent tak zadecyduje.
            
                               Art. 568.
Uznając, że szczególnie ważne powody przemawiają za ułaskawieniem, zwłaszcza
gdy uzasadnia to krótki okres pozostałej do odbycia kary, sąd wydający 
opinię oraz Prokurator Generalny mogą wstrzymać wykonanie kary lub zarządzić
przerwę w jej wykonaniu do czasu ukończenia postępowania o ułaskawienie.
                                    
                              Rozdział 60
                              Wyrok łączny
                                    
                               Art. 569.
 § 1. Jeżeli zachodzą warunki do orzeczenia kary łącznej w stosunku do osoby
     prawomocnie skazanej wyrokami różnych sądów, właściwy do wydania
     wyroku łącznego jest sąd, który wydał ostatni wyrok skazujący w 
     pierwszej instancji.
 § 2. Jeżeli w pierwszej instancji orzekały sądy różnego rzędu, wyrok łączny 
     wydaje sąd wyższego rzędu.
 § 3. W razie zbiegu wyroków sądu powszechnego i szczególnego, o karze 
     łącznej orzeka ten z sądów, który wymierzył karę surowszą podlegającą 
     łączeniu.
                                    
                               Art. 570.
Wyrok łączny sąd wydaje z urzędu lub na wniosek skazanego albo prokuratora.
            
                               Art. 571.
 § 1. Sąd w razie potrzeby zwraca się do zakładów karnych, w których skazany
     przebywał, o nadesłanie opinii o zachowaniu się skazanego w 
     okresie odbywania kary, jak również informacji o warunkach rodzinnych,
     majątkowych i co do stanu zdrowia skazanego oraz danych o odbyciu
     kary z poszczególnych wyroków.
 § 2. Wniosek o wydanie wyroku łącznego pochodzący od prokuratora powinien
     zawierać dane, o których mowa w § 1.
            
                               Art. 572.
Jeżeli brak warunków do wydania wyroku łącznego, sąd wydaje postanowienie 
o umorzeniu postępowania.
            
                               Art. 573.
 § 1. Wyrok łączny wydaje się po przeprowadzeniu rozprawy.
 § 2. Stawiennictwo osobiste skazanego nie jest obowiązkowe, chyba że sąd 
     postanowi inaczej. Przepisu art. 350 § 2 nie stosuje się.
 § 3. Przepisu art. 84 § 1 nie stosuje się.
            
                               Art. 574.
W kwestiach nie uregulowanych przepisami niniejszego rozdziału do postępowania
o wydanie wyroku łącznego stosuje się odpowiednio przepisy o postępowaniu
zwyczajnym przed sądem pierwszej instancji. Przepis art. 422 § 2 stosuje
się.
                                    
                               Art. 575.
 § 1. Jeżeli po wydaniu wyroku łącznego zachodzi potrzeba wydania nowego 
     wyroku łącznego, z chwilą jego wydania poprzedni wyrok łączny traci 
     moc.
 § 2. Jeżeli choćby jeden z wyroków stanowiących podstawę wyroku łącznego 
     ulega uchyleniu lub zmianie, wyrok łączny traci moc, a sąd w miarę potrzeby
     wydaje nowy wyrok łączny.
                                    
                               Art. 576.
 § 1. Z chwilą uprawomocnienia się wyroku łącznego, wyroki podlegające połączeniu
     nie ulegają wykonaniu w zakresie objętym wyrokiem łącznym.
 § 2. W wypadku wymierzenia w wyroku łącznym kary niższej od okresu odbytych
     i połączonych już kar pozbawienia wolności lub równej temu 
     okresowi, przewodniczący niezwłocznie zarządza zwolnienie skazanego, 
     jeżeli nie jest on pozbawiony wolności w innej sprawie. Przesyłając zarządzenie
     do wykonania, załącza się wydany wyrok łączny.
            
                               Art. 577.
W wyroku łącznym należy oznaczyć w miarę potrzeby datę, od której należy 
liczyć początek odbywania kary orzeczonej wyrokiem łącznym, oraz wymienić 
okresy zaliczone na poczet kary łącznej.
                                    
                               DZIAŁ XIII
     Postępowanie w sprawach karnych ze stosunków międzynarodowych
                                    
                              Rozdział 61
    Immunitety osób należących do przedstawicielstw dyplomatycznych
                 i urzędów konsularnych państw obcych"
                                    
                               Art. 578.
Nie podlegają orzecznictwu polskich sądów karnych:
       1) uwierzytelnieni w Rzeczypospolitej Polskiej szefowie przedstawicielstw
         dyplomatycznych państw obcych,
       2) osoby należące do personelu dyplomatycznego tych przedstawicielstw,
       3) osoby należące do personelu administracyjnego i technicznego 
         tych przedstawicielstw,
       4) członkowie rodzin osób wymienionych w pkt 1-3, jeżeli pozostają 
         z nimi we wspólnocie domowej,
       5) inne osoby korzystające z immunitetów dyplomatycznych na podstawie
         ustaw, umów lub powszechnie uznanych zwyczajów międzynarodowych.
                                    
                               Art. 579.
 § 1. Nie podlegają orzecznictwu polskich sądów karnych w zakresie czynności
     pełnionych podczas i w związku z wykonywaniem ich funkcji urzędowych,
     a na zasadzie wzajemności w pozostałym zakresie:
       1) kierownicy urzędów konsularnych i inni urzędnicy konsularni 
         państw obcych,
       2) osoby zrównane z nimi na podstawie umów lub powszechnie 
         uznanych zwyczajów międzynarodowych.
 § 2. Kierownik urzędu konsularnego oraz inni urzędnicy konsularni państw 
     obcych podlegają zatrzymaniu lub tymczasowemu aresztowaniu jedynie 
     w razie zarzutu popełnienia zbrodni. O ich zatrzymaniu lub tymczasowym
     aresztowaniu zawiadamia się niezwłocznie Ministra Spraw Zagranicznych.
 § 3. Poza wypadkiem określonym w § 2 osoby te mogą być pozbawione wolności
     tylko w wykonaniu prawomocnego wyroku sądu polskiego.
            
                               Art. 580.
 § 1. Przepisów art. 578 i 579 nie stosuje się, gdy państwo wysyłające zrzeknie
     się w sposób wyraźny immunitetu w stosunku do osoby wymienionej 
     w tych przepisach.
 § 2. W stosunku do funkcjonariuszy organizacji międzynarodowych korzystających
     z immunitetu o zrzeczeniu, o którym mowa w § 1, rozstrzyga 
     właściwa organizacja międzynarodowa.
            
                               Art. 581.
 § 1. Osoby wymienione w art. 578 nie są obowiązane do składania zeznań w 
     charakterze świadka lub do występowania w charakterze biegłego lub 
     tłumacza; można jednak zwrócić się o wyrażenie przez te osoby zgody 
     na złożenie zeznań albo na wystąpienie w charakterze biegłego lub 
     tłumacza.
 § 2. W razie wyrażenia zgody, o której mowa w § 1, wezwania doręczone 
     tym osobom nie mogą zawierać zagrożenia stosowaniem środków 
     przymusu, a w razie niestawiennictwa na wezwanie lub odmowy złożenia
     zeznań nie można wobec nich stosować tych środków.
            
                               Art. 582.
 § 1. Do osób wymienionych w art. 579 stosuje się odpowiednio art. 581, jeżeli
     okoliczności, których zeznania lub opinie mają dotyczyć, związane 
     są z wykonywaniem przez te osoby funkcji urzędowych lub służbowych, 
     a na zasadzie wzajemności także w zakresie innych okoliczności.
 § 2. Osoby wymienione w art. 578 i 579 nie są obowiązane do przedstawienia
     korespondencji i dokumentów odnoszących się do tych funkcji.
                                    
                               Art. 583.
 § 1. Przeszukania pomieszczeń przedstawicielstwa dyplomatycznego można 
     dokonać tylko za zgodą szefa tego przedstawicielstwa lub osoby czasowo
     pełniącej jego funkcje.
 § 2. Do przeszukania pomieszczeń konsularnych konieczna jest zgoda kierownika
     urzędu konsularnego lub osoby czasowo pełniącej jego funkcje 
     albo szefa przedstawicielstwa dyplomatycznego.
            
                               Art. 584.
Przepisów art. 578-583 nie stosuje się do osób w nich wymienionych, w zakresie
czynności nie pełnionych podczas i w związku z wykonywaniem ich funkcji 
urzędowych, jeżeli są obywatelami polskimi lub mają w Rzeczypospolitej Polskiej
stałe miejsce zamieszkania.
                                    
                              Rozdział 62
             Pomoc prawna i doręczenia w sprawach karnych"
                                    
                               Art. 585.
W drodze pomocy prawnej mogą być dokonywane niezbędne czynności postępowania
karnego, a w szczególności:
       1) doręczanie pism osobom przebywającym za granicą lub instytucjom
         mającym siedzibę za granicą,
       2) przesłuchiwanie osób w charakterze oskarżonych, świadków lub 
         biegłych,
       3) dokonywanie oględzin oraz przeszukiwanie pomieszczeń, innych 
         miejsc i osób, zajęcie przedmiotów i wydawanie przedmiotów tych 
         za granicę,
       4) wzywanie osób przebywających za granicą do osobistego dobrowolnego
         stawiennictwa przed sądem lub prokuratorem w celu przesłuchania
         świadka lub konfrontacji, jak również doprowadzanie w 
         tym celu osób pozbawionych w tym czasie wolności,
       5) udostępnianie akt i dokumentów oraz informacji o karalności 
         oskarżonych,
       6) udzielanie informacji o prawie.
                                    
                               Art. 586.
 § 1. O doręczenie pisma przebywającej za granicą osobie, która ma obywatelstwo
     polskie, lub o przesłuchanie takiej osoby w charakterze oskarżonego,
     świadka lub biegłego sąd lub prokurator zwraca się do polskiego
     przedstawicielstwa dyplomatycznego lub urzędu konsularnego.
 § 2. W razie niemożności dokonania czynności w sposób określony w § 1, 
     można zwracać się o dokonanie tych czynności do sądu, prokuratury 
     lub innego właściwego organu państwa obcego. W wypadku przeszukania,
     zajęcia i wydania przedmiotu należy do wniosku dołączyć odpis postanowienia
     sądu lub prokuratora nakazującego przeprowadzenie tej 
     czynności w danej sprawie.
                                    
                               Art. 587.
Sporządzone na wniosek polskiego sądu lub prokuratora protokoły oględzin, 
przesłuchań osób w charakterze oskarżonych, świadków, biegłych lub protokoły
innych czynności dowodowych, dokonanych przez sądy lub prokuratorów 
państw obcych albo organy działające pod ich nadzorem, mogą być odczytywane
na rozprawie na zasadach określonych w art. 389, 391 i 393, jeżeli sposób
przeprowadzenia czynności nie jest sprzeczny z zasadami porządku prawnego
w Rzeczypospolitej Polskiej.
            
                               Art. 588.
 § 1. Sądy i prokuratorzy udzielają pomocy prawnej na wniosek sądów i prokuratorów
     państw obcych.
 § 2. Sąd i prokurator odmawiają udzielenia pomocy prawnej i przekazują 
     odmowę właściwym organom obcego państwa, jeżeli żądana czynność 
     byłaby sprzeczna z zasadami porządku prawnego Rzeczypospolitej Polskiej
     albo naruszałaby jej suwerenność.
 § 3. Sąd i prokurator mogą odmówić udzielenia pomocy prawnej, jeżeli:
       1) wykonanie żądanej czynności nie należy do zakresu działania sądu 
         lub prokuratora według prawa polskiego,
       2) państwo, od którego wniosek o udzielenie pomocy prawnej pochodzi,
         nie zapewnia w tym zakresie wzajemności,
       3) wniosek dotyczy czynu, który nie jest przestępstwem według prawa
         polskiego.
 § 4. Do czynności procesowych, dokonywanych na wniosek sądu lub prokuratora
     państwa obcego, stosuje się ustawy polskie. Należy jednak uczynić
     zadość życzeniu tych organów, aby przy dokonaniu czynności zastosowano
     szczególny tryb postępowania lub szczególną formę, jeżeli nie 
     jest to sprzeczne z zasadami porządku prawnego Rzeczypospolitej Polskiej.
 § 5. Koszty udzielania pomocy prawnej ustala się zgodnie z art. 616-619.
                                    
                               Art. 589.
 § 1. Wezwany z zagranicy świadek lub biegły nie będący obywatelem polskim,
     który stawi się dobrowolnie przed sądem, nie może być ani ścigany,
     ani zatrzymany, ani też tymczasowo aresztowany z powodu przestępstwa
     będącego przedmiotem danego postępowania karnego i jakiegokolwiek
     innego przestępstwa popełnionego przed przekroczeniem polskiej
     granicy państwowej. Nie może być także w stosunku do niego wykonana
     kara orzeczona za takie przestępstwo.
 § 2. Świadek lub biegły traci ochronę przewidzianą w § 1, jeżeli nie opuści 
     terytorium Rzeczypospolitej Polskiej, chociaż mógł to uczynić, w ciągu 7 
     dni od czasu, gdy sąd oznajmił mu, że obecność jego stała się zbędna.
 § 3. Wezwanemu świadkowi lub biegłemu przysługuje zwrot kosztów podróży
     i pobytu oraz zwrot utraconego zarobku, a biegłemu - wynagrodzenie
     za sporządzenie opinii.
 § 4. W wezwaniu doręczonym świadkowi lub biegłemu stale przebywającemu
     za granicą należy zamieścić pouczenie o treści przepisów § 1-3. Nie 
     należy natomiast zamieszczać zagrożenia stosowaniem środków przymusu
     z powodu niestawiennictwa.
                                    
                              Rozdział 63
                Przejęcie i przekazanie ścigania karnego
                                    
                               Art. 590.
 § 1. W sprawie o przestępstwo popełnione za granicą przez:
       1) obywatela polskiego,
       2) osobę mającą na terytorium Rzeczypospolitej Polskiej stałe miejsce
         zamieszkania,
       3) osobę, która odbywa lub będzie odbywać w Rzeczypospolitej Polskiej
         karę pozbawienia wolności,
       4) osobę, przeciwko której zostało wszczęte w Rzeczypospolitej Polskiej
         postępowanie karne
    - Minister Sprawiedliwości zwraca się, jeżeli wymaga tego interes wymiaru
     sprawiedliwości, do właściwego organu państwa obcego z wnioskiem
     o przekazanie ścigania albo może przyjąć taki wniosek od właściwego
     organu państwa obcego.
 § 2. Przejęcie ścigania karnego uważa się za wszczęcie postępowania karnego
     według prawa polskiego.
 § 3. Jeżeli przejęcie ścigania łączy się z przekazaniem przez państwo obce 
     tymczasowo aresztowanego, art. 598 stosuje się.
 § 4. Do dowodów zebranych za granicą przed przejęciem ścigania stosuje 
     się odpowiednio art. 587, choćby czynności dowodowe nie były podjęte 
     na wniosek polskiego sądu lub prokuratora.
 § 5. Minister Sprawiedliwości zawiadamia właściwy organ państwa obcego o 
     sposobie prawomocnego zakończenia postępowania karnego.
            
                               Art. 591.
 § 1. W sprawie o przestępstwo popełnione na terytorium Rzeczypospolitej 
     Polskiej przez cudzoziemca, Minister Sprawiedliwości zwraca się, jeżeli 
     wymaga tego interes wymiaru sprawiedliwości, do właściwego organu 
     państwa:
       1) którego osoba ścigana jest obywatelem,
       2) w którym osoba ścigana ma stałe miejsce zamieszkania,
       3) w którym osoba ścigana odbywa lub będzie odbywała karę pozbawienia
         wolności,
       4) w którym zostało wszczęte przeciwko osobie ściganej postępowanie
         karne
    - z wnioskiem o przejęcie ścigania karnego albo może przyjąć taki 
     wniosek od właściwego organu państwa obcego.
 § 2. Jeżeli pokrzywdzonym jest obywatel polski, złożenie wniosku o przejęcie
     ścigania może nastąpić tylko za jego zgodą.
 § 3. Przed rozstrzygnięciem wniosku osoba ścigana przebywająca na terytorium
     Rzeczypospolitej Polskiej ma prawo do wysłuchania jej przez właściwy
     organ, o czym należy ją pouczyć.
 § 4. W razie pozytywnego rozstrzygnięcia wniosku o przejęcie ścigania, Minister
     Sprawiedliwości zarządza niezwłoczne przekazanie osoby ściganej,
     jeżeli jest tymczasowo aresztowana, wraz z aktami sprawy, właściwemu
     organowi państwa obcego.
 § 5. Minister Sprawiedliwości zwraca się do właściwego organu państwa obcego
     o informację co do sposobu prawomocnego zakończenia postępowania
     karnego.
 § 6. Przekazanie ścigania karnego uważa się za umorzenie postępowania 
     karnego według prawa polskiego; nie stoi to na przeszkodzie ponownemu
     postępowaniu karnemu w razie bezpodstawnego zaniechania ścigania
     za granicą.
            
                               Art. 592.
Jeżeli co do tego samego czynu tej samej osoby wszczęto postępowanie karne 
w Rzeczypospolitej Polskiej i w państwie obcym, Minister Sprawiedliwości 
przeprowadza konsultacje z właściwym organem państwa obcego i - jeżeli 
wymaga tego interes wymiaru sprawiedliwości - występuje z wnioskiem o przejęcie
albo przekazanie ścigania karnego. Przepisy art. 590 § 2-5 oraz art. 591 
§ 2-6 stosuje się odpowiednio.
                                    
                              Rozdział 64
     Wystąpienie o wydanie lub przewóz osób ściganych lub skazanych
         przebywających za granicą oraz o wydanie przedmiotów"
                                    
                               Art. 593.
Sądy i prokuratorzy zgłaszają za pośrednictwem Ministra Sprawiedliwości 
wnioski o wydanie przez państwo obce osoby, przeciwko której wszczęto postępowanie
karne, o wydanie osoby w celu przeprowadzenia postępowania sądowego
lub wykonania orzeczonej kary pozbawienia wolności, o przewóz osoby
ściganej lub skazanej przez terytorium państwa obcego oraz o wydanie z 
terytorium państwa obcego dowodów rzeczowych lub przedmiotów uzyskanych 
przez sprawcę w wyniku przestępstwa.
            
                               Art. 594.
 § 1. Do wniosku dołącza się odpis postanowienia o tymczasowym aresztowaniu
     wraz z uzasadnieniem, wyjaśniającym okoliczności faktyczne i 
     podstawę prawną ścigania.
 § 2. W wypadku prawomocnego wyroku skazującego na karę pozbawienia 
     wolności dołącza się zamiast postanowienia wymienionego w § 1 odpis 
     tego wyroku.
 § 3. Przepis art. 280 § 1 pkt 2 stosuje się odpowiednio.
            
                               Art. 595.
W wypadkach nie cierpiących zwłoki sąd lub prokurator może zwrócić się 
bezpośrednio do właściwego organu państwa obcego o tymczasowe aresztowanie
lub zatrzymanie osoby, co do której ma być złożony wniosek o wydanie, po 
czym niezwłocznie składa wniosek zgodnie z art. 593 i 594.
            
                               Art. 596.
Jeżeli państwo obce dokona zastrzeżenia, że postępowanie karne może dotyczyć
tylko tych przestępstw, co do których nastąpiło wydanie, postępowanie 
przeciwko osobie wydanej nie może toczyć się co do innych przestępstw popełnionych
przed dniem wydania.
            
                               Art. 597.
W razie zastrzeżenia przy wydaniu, że w stosunku do osoby wydanej orzeczone
już kary będą wykonane tylko za te przestępstwa, co do których nastąpiło 
wydanie, sąd, który prawomocnie orzekł w sprawie, wydaje w razie potrzeby 
na posiedzeniu wyrok zmieniający orzeczenie w taki sposób, aby kary były wykonywane
tylko za te przestępstwa, co do których nastąpiło wydanie sprawcy.
            
                               Art. 598.
 § 1. Terminy przewidziane w art. 263 biegną w stosunku do osoby wydanej 
     od chwili przejęcia tej osoby przez właściwe organy na terytorium Rzeczypospolitej
     Polskiej.
 § 2. Przepis art. 265 stosuje się także, gdy zatrzymanie nastąpiło za granicą.
            
                               Art. 599.
Jeżeli osoba wydana przez państwo obce nie opuści bez usprawiedliwionej 
przyczyny terytorium Rzeczypospolitej Polskiej w ciągu miesiąca od daty prawomocnego
ukończenia postępowania, a w razie skazania - w ciągu 2 miesięcy 
po opuszczeniu terytorium Rzeczypospolitej Polskiej powróci, ograniczeń wynikających
z art. 596 oraz z art. 597 nie stosuje się.
                                    
                               Art. 600.
Po wydaniu prawomocnego orzeczenia w sprawie przeciwko osobie wydanej 
przez państwo obce sąd przesyła odpis wyroku Ministrowi Sprawiedliwości, 
który odpis ten przekazuje właściwemu organowi obcego państwa. Przepis art. 
157 § 2 stosuje się odpowiednio.
                                    
                               Art. 601.
Przekazane przez państwo obce przedmioty uzyskane w wyniku przestępstwa 
zwraca się, jeżeli przy ich wydaniu zastrzeżono zwrot; podobnie należy postąpić
z dowodami rzeczowymi.
                                    
                              Rozdział 65
       Wnioski państw obcych o wydanie lub przewóz osób ściganych
               albo skazanych albo o wydanie przedmiotów"
            
                               Art. 602.
W razie złożenia przez organ państwa obcego wniosku o wydanie osoby ściganej
w celu przeprowadzenia przeciw niej postępowania karnego lub wykonania 
orzeczonej co do niej kary albo środka zabezpieczającego, prokurator przesłuchuje
tę osobę i w miarę potrzeby zabezpiecza dowody znajdujące się w kraju, 
po czym wnosi sprawę do właściwego miejscowo sądu wojewódzkiego.
            
                               Art. 603.
 § 1. Sąd wojewódzki wydaje na posiedzeniu postanowienie w przedmiocie 
     wniosku państwa obcego. Przed wydaniem postanowienia należy umożliwić
     osobie ściganej złożenie wyjaśnień ustnie lub na piśmie, a w razie 
     wniosku o wydanie w celu przeprowadzenia postępowania karnego należy
     na uzasadniony wniosek tej osoby przeprowadzić dowody znajdujące
     się w kraju.
 § 2. W posiedzeniu ma prawo wziąć udział obrońca.
 § 3. Jeżeli sąd wydał postanowienie o niedopuszczalności wydania, wydanie 
     nie może nastąpić.
 § 4. Na postanowienie sądu w przedmiocie wydania przysługuje zażalenie.
 § 5. Sąd przekazuje prawomocne postanowienie wraz z aktami sprawy Ministrowi
     Sprawiedliwości, który po rozstrzygnięciu wniosku zawiadamia 
     o tym właściwy organ państwa obcego.
            
                               Art. 604.
 § 1. Wydanie jest niedopuszczalne, jeżeli:
       1) osoba, której wniosek dotyczy, jest obywatelem polskim albo korzysta
         w Rzeczypospolitej Polskiej z prawa azylu,
       2) czyn nie zawiera znamion czynu zabronionego albo gdy ustawa 
         uznaje, że czyn nie stanowi przestępstwa albo że sprawca nie popełnia
         przestępstwa lub nie podlega karze,
       3) nastąpiło przedawnienie,
       4) postępowanie karne co do tego samego czynu tej samej osoby zostało
         prawomocnie zakończone,
       5) byłoby ono sprzeczne z polskim prawem.
 § 2. Wydania można odmówić w szczególności, jeżeli:
       1) osoba, której wniosek dotyczy, ma w Rzeczypospolitej Polskiej 
         stałe miejsce zamieszkania,
       2) przestępstwo zostało popełnione na terytorium Rzeczypospolitej 
         Polskiej albo na polskim statku wodnym lub powietrznym,
       3) co do tego samego czynu tej samej osoby toczy się postępowanie 
         karne,
       4) przestępstwo podlega ściganiu z oskarżenia prywatnego,
       5) według prawa państwa, które złożyło wniosek o wydanie, przestępstwo
         jest zagrożone karą pozbawienia wolności do roku lub karą 
         łagodniejszą albo orzeczono taką karę,
       6) przestępstwo, w związku z którym żąda się wydania, jest przestępstwem
         o charakterze politycznym, wojskowym lub skarbowym,
       7) państwo, które złożyło wniosek o wydanie, nie zapewnia wzajemności.
 § 3. W wypadkach wskazanych w § 1 pkt 4 i § 2 pkt 3 rozpoznanie wniosku 
     o wydanie można odroczyć do czasu ukończenia w Rzeczypospolitej 
     Polskiej postępowania karnego przeciwko tej samej osobie lub odbycia 
     przez nią orzeczonej kary albo jej darowania.
            
                               Art. 605.
 § 1. Jeżeli wniosek o wydanie dotyczy przestępstwa, którego sprawca podlega
     wydaniu, sąd z urzędu lub na wniosek prokuratora może wydać postanowienie
     o tymczasowym aresztowaniu osoby ściganej; przepis art. 
     263 stosuje się odpowiednio.
 § 2. Przed złożeniem wniosku o wydanie sąd może wydać postanowienie o 
     tymczasowym aresztowaniu ściganego na czas nie dłuższy niż miesiąc, 
     jeżeli organ państwa obcego zwraca się o to, zapewniając, że wobec tej 
     osoby zapadł w tym państwie prawomocny wyrok skazujący lub wydano 
     decyzję o tymczasowym aresztowaniu.
 § 3. Na postanowienie sądu w przedmiocie tymczasowego aresztowania 
     przysługuje zażalenie.
 § 4. O dniu tymczasowego aresztowania należy niezwłocznie powiadomić 
     Ministra Sprawiedliwości Rzeczypospolitej Polskiej oraz przedstawicielstwo
     dyplomatyczne lub urząd konsularny albo organ ścigający państwa 
     obcego.
 § 5. Jeżeli dane zawarte we wniosku o wydanie są niewystarczające i sąd lub 
     prokurator zażądał ich uzupełnienia, a państwo obce nie nadeśle w terminie
     miesiąca od dnia doręczenia żądania uzupełnienia wniosku o 
     wydanie organowi, który je zgłosił, potrzebnych dokumentów lub informacji,
     postanowienie o tymczasowym aresztowaniu uchyla się.
 § 6. W razie odmowy wydania, cofnięcia przez państwo obce wniosku o wydanie
     lub tymczasowe aresztowanie albo w razie gdy organ państwa obcego
     zawiadomiony o czasie i miejscu wydania żądanej osoby nie 
     przejmuje jej w terminie 7 dni od ustalonego dnia wydania, zarządza 
     się zwolnienie tymczasowo aresztowanego, jeżeli nie jest on pozbawiony 
     wolności w innej sprawie.
                                    
                               Art. 606.
 § 1. Zezwolenia na przewóz osoby ściganej przez terytorium Rzeczypospolitej
     Polskiej udziela Minister Sprawiedliwości. Przepisy art. 594, 604 i 
     605 stosuje się odpowiednio.
 § 2. Jeżeli podróż odbywa się drogą powietrzną i nie przewiduje się lądowania,
     wystarczy powiadomienie Ministra Sprawiedliwości o przewożeniu
     osoby ściganej nad terytorium Rzeczypospolitej Polskiej.
                                    
                               Art. 607.
 § 1. Do rozstrzygania wniosków państwa obcego, dotyczących wydania 
     przedmiotów stanowiących dowody rzeczowe lub uzyskanych w wyniku 
     przestępstwa, właściwy jest prokurator lub sąd w zależności od tego, do 
     czyjego rozporządzenia przedmioty te zostały zdeponowane. Przepis 
     art. 588 § 2 i 4 stosuje się odpowiednio.
 § 2. Postanowienie o wydaniu przedmiotów powinno wymieniać rzeczy, które
     ulegają wydaniu państwu obcemu, oraz wskazywać rzeczy podlegające
     zwrotowi po ukończeniu postępowania karnego, prowadzonego 
     przez organy państwa obcego. 
                                    
                              Rozdział 66
      Przejęcie i przekazanie osób skazanych do wykonania wyroku"
                                    
                               Art. 608.
 § 1. W razie prawomocnego skazania obywatela polskiego przez sąd państwa
     obcego na karę pozbawienia wolności podlegającą wykonaniu, Minister
     Sprawiedliwości może wystąpić do właściwego organu tego państwa 
     z wnioskiem o przejęcie skazanego w celu wykonania kary pozbawienia 
     wolności w Rzeczypospolitej Polskiej.
 § 2. Przejęcie skazanego w celu wykonania kary może nastąpić, gdy czyn, za 
     który nastąpiło skazanie, stanowi przestępstwo według prawa polskiego 
     albo stanowiłby przestępstwo, gdyby został popełniony na terytorium 
     Rzeczypospolitej Polskiej.
 § 3. Przejęcie nie następuje, gdy skazany nie wyraża na to zgody.
 § 4. Przed wystąpieniem z wnioskiem Minister Sprawiedliwości zwraca się 
     do Sądu Wojewódzkiego w Warszawie o wydanie postanowienia w 
     przedmiocie dopuszczalności przejęcia.
 § 5. Sąd wydaje postanowienie na posiedzeniu, w którym ma prawo wziąć 
     udział obrońca skazanego.
 § 6. Na postanowienie sądu przysługuje zażalenie.
 § 7. Prawomocne postanowienie sądu stwierdzające niedopuszczalność przejęcia
     jest wiążące.
 § 8. Przepisy § 1-7 stosuje się odpowiednio w razie przejęcia przez Ministra 
     Sprawiedliwości wniosku od właściwego organu państwa o przejęcie 
     skazanego za granicą obywatela polskiego.
            
                               Art. 609.
 § 1. Po przejęciu skazanego kwalifikację prawną czynu według prawa polskiego
     oraz karę albo środek wychowawczy lub poprawczy podlegające 
     wykonaniu określa Sąd Wojewódzki w Warszawie.
 § 2. Określając karę podlegającą wykonaniu sąd przyjmuje za podstawę wyrok
     wydany przez sąd państwa obcego, zagrożenie karą za ten czyn według
     prawa polskiego i okres kary odbytej za granicą, uwzględniając różnice
     na korzyść skazanego.
 § 3. Sąd orzeka na posiedzeniu, w którym ma prawo wziąć udział skazany i 
     jego obrońca. Przepis art. 352 stosuje się odpowiednio.
 § 4. Na postanowienie sądu przysługuje zażalenie.
 § 5. Do czasu uprawomocnienia się orzeczenia, o którym mowa w § 3, skazanego
     umieszcza się w areszcie śledczym.
            
                               Art. 610.
 § 1. W razie prawomocnego skazania cudzoziemca przez sąd polski na karę 
     pozbawienia wolności podlegającą wykonaniu, Minister Sprawiedliwości 
     może wystąpić do właściwego organu państwa, którego skazany jest 
     obywatelem, z wnioskiem o przejęcie go w celu odbycia kary. Przepis 
     art. 608 § 2 i 3 stosuje się odpowiednio.
 § 2. Przed wystąpieniem z wnioskiem Minister Sprawiedliwości zwraca się 
     do właściwego sądu wojewódzkiego o wydanie postanowienia w przedmiocie
     dopuszczalności przekazania.
 § 3. W posiedzeniu ma prawo wziąć udział skazany i jego obrońca. Przepis 
     art. 608 § 6 i 7 stosuje się.
 § 4. Przepisy § 1-3 stosuje się odpowiednio w razie przyjęcia przez Ministra 
     Sprawiedliwości wniosku od właściwego organu państwa, którego skazany
     jest obywatelem.
 
                               Art. 611.
 § 1. Jeżeli skazany prawomocnym wyrokiem opuści terytorium państwa skazania,
     udając się na terytorium państwa, którego jest obywatelem, zanim
     odbędzie orzeczoną karę pozbawienia wolności, przepisy niniejszego
     rozdziału stosuje się odpowiednio.
 § 2. Przepisu art. 608 § 3 nie stosuje się.
                                    
                              Rozdział 67
                            Przepisy końcowe
                                    
                               Art. 612.
 § 1. O każdorazowym wypadku zastosowania tymczasowego aresztowania 
     wobec obywatela państwa obcego zawiadamia się niezwłocznie właściwy 
     miejscowo urząd konsularny tego państwa - lub w braku takiego urzędu
     - przedstawicielstwo dyplomatyczne tego państwa.
 § 2. W razie zatrzymania obywatela państwa obcego należy zatrzymanemu 
     umożliwić na jego prośbę nawiązanie w dostępnej formie kontaktu z 
     właściwym urzędem konsularnym lub przedstawicielstwem dyplomatycznym.
            
                               Art. 613.
 § 1. Z wyjątkiem wypadku określonego w art. 595, z mającymi swą siedzibę 
     za granicą organami obcego państwa oraz z osobami wymienionymi w 
     art. 578 oraz w art. 579, sądy i prokuratorzy porozumiewają się we 
     wszystkich wypadkach, w tym również przy doręczaniu pism procesowych,
     za pośrednictwem Ministra Sprawiedliwości, a ten w razie potrzeby
     przez Ministra Spraw Zagranicznych.
 § 2. Z urzędami konsularnymi obcego państwa w Rzeczypospolitej Polskiej 
     sądy i prokuratorzy, w wypadkach określonych przez Ministra Sprawiedliwości,
     mogą porozumiewiać się bezpośrednio.
 
                               Art. 614.
Wydatki poniesione w związku z czynnościami przewidzianymi w niniejszym 
dziale pokrywa państwo obce, które złożyło wniosek o dokonanie czynności. 
Organy państwa polskiego mogą odstąpić od żądania zwrotu poniesionych wydatków,
jeżeli państwo obce zapewnia wzajemność.
            
                               Art. 615.
 § 1. Przepisów niniejszego działu nie stosuje się, jeżeli umowa międzynarodowa,
     której Rzeczpospolita Polska jest stroną, stanowi inaczej.
 § 2. Przepisów niniejszego działu można nie stosować wobec państwa obcego,
     z którym nie ma w tym przedmiocie umowy, a państwo to nie zapewnia
     wzajemności.
 § 3. Przepisy niniejszego działu stosuje się odpowiednio w stosunkach z trybunałami
     międzynarodowymi i ich organami, działającymi na podstawie 
     umów międzynarodowych, których Rzeczpospolita Polska jest stroną.
                                    
                               DZIAŁ XIV
                             Koszty procesu
                                    
                              Rozdział 68
                            Przepisy ogólne"
                                    
                               Art. 616.
 § 1. Do kosztów procesu należą:
       1) koszty sądowe,
       2) uzasadnione wydatki stron, w tym z tytułu ustanowienia w sprawie 
         jednego obrońcy lub pełnomocnika.
 § 2. Koszty sądowe obejmują:
       1) opłaty,
       2) wydatki poniesione przez Skarb Państwa od chwili wszczęcia postępowania.
            
                               Art. 617.
Rodzaje i wysokość opłat oraz zasady i tryb ich wymierzania określa odrębna 
ustawa.
            
                               Art. 618.
 § 1. Wydatki Skarbu Państwa obejmują w szczególności wypłaty dokonane z 
     tytułu:
       1) doręczenia wezwań i innych pism,
       2) przejazdów sędziów, prokuratorów i innych osób z powodu czynności
         postępowania,
       3) sprowadzenia i przewozu oskarżonego, świadków i biegłych,
       4) oględzin, badań przedsięwziętych w toku postępowania oraz przesyłek
         i przechowania zajętych przedmiotów, jak również ich 
         sprzedaży,
       5) ogłoszeń w prasie, radiu i telewizji,
       6) wykonania orzeczenia, w tym również o zabezpieczeniu grożących 
         kar majątkowych, jeżeli kary te zostały orzeczone, z wyłączeniem 
         kosztów utrzymania w zakładzie karnym i kosztów pobytu w zakładach
         leczniczych na obserwacji psychiatrycznej,
       7) należności świadków i tłumaczy,
       8) kosztów postępowania mediacyjnego,
       9) należności biegłych lub instytucji wyznaczonych do wydania opinii, 
      10) opłat przewidzianych za udzielenie informacji z rejestru skazanych,
      11) nie opłaconej przez strony pomocy prawnej udzielonej z urzędu 
         przez adwokatów.
 § 2. Jeżeli wysokości i zasad ustalania należności określonych w § 1 nie regulują
     odrębne przepisy, Minister Sprawiedliwości w porozumieniu z 
     Ministrem Finansów określi, w drodze rozporządzenia, wysokość i sposób
     ich obliczania.
 § 3. W razie braku przepisów wymienionych w § 2, o wysokości danego wydatku
     decydują kwoty przyznane przez sąd, prokuratora lub inny organ 
     prowadzący postępowanie.
            
                               Art. 619.
 § 1. Jeżeli ustawa nie stanowi inaczej, wszelkie wydatki wykłada tymczasowo 
     Skarb Państwa.
 § 2. Koszty postępowania mediacyjnego ponosi Skarb Państwa.
            
                               Art. 620.
Wydatki związane z ustanowieniem obrońcy lub pełnomocnika wykłada strona, 
która go ustanowiła.
            
                               Art. 621.
 § 1. Oskarżyciel prywatny składa przy akcie oskarżenia lub wraz z oświadczeniem
     o przyłączeniu się do toczącego się postępowania lub podtrzymaniu
     oskarżenia, od którego prokurator odstąpił, dowód wpłacenia 
     do kasy sądowej zryczałtowanej równowartości wydatków. Ryczałt ten 
     nie obejmuje kosztów wskazanych w art. 618 § 1 pkt 5 i 11.
 § 2. Minister Sprawiedliwości w porozumieniu z Ministrem Finansów określi,
     w drodze rozporządzenia, wysokość zryczałtowanej równowartości 
     wydatków.
                                    
                               Art. 622.
W postępowaniu z oskarżenia prywatnego w razie pojednania się stron przed 
wszczęciem przewodu sądowego, warunkowego umorzenia postępowania, 
umorzenia postępowania z powodu niepoczytalności sprawcy lub znikomej 
społecznej szkodliwości czynu albo z powodu stwierdzenia w zarzucanym czynie
znamion przestępstwa ściganego z urzędu, zmiany trybu ścigania z powodu 
przyłączenia się prokuratora do postępowania wszczętego przez oskarżyciela 
prywatnego i zakończenia tego postępowania w trybie publicznoskargowym - 
prezes sądu zarządza zwrot uiszczonych przez oskarżyciela prywatnego zryczałtowanych
wydatków w całości, a w połowie - w razie pojednania się stron po 
rozpoczęciu przewodu sądowego.
                                    
                              Rozdział 69
                     Zwolnienie od kosztów sądowych
                                    
                               Art. 623.
Sąd zwalnia osobę w całości lub w części od wyłożenia kosztów podlegających 
uiszczeniu przy wnoszeniu pisma procesowego, jeżeli wykazała ona, że ze 
względu na jej sytuację rodzinną, majątkową i wysokość dochodów wyłożenie 
ich byłoby zbyt uciążliwe.
                                    
                               Art. 624.
 § 1. Sąd może zwolnić oskarżonego lub oskarżyciela posiłkowego w całości 
     lub w części od zapłaty na rzecz Skarbu Państwa kosztów sądowych, jeżeli
     istnieją podstawy do uznania, że uiszczenie ich byłoby dla nich zbyt 
     uciążliwe ze względu na sytuację rodzinną, majątkową i wysokość dochodów,
     jak również wtedy, gdy przemawiają za tym względy słuszności.
 § 2. Przepis § 1 stosuje się odpowiednio do oskarżyciela prywatnego w razie 
     rozpoznania sprawy bez zachowania wymagań określonych w art. 621
     § 1.
                                    
                               Art. 625.
W razie skazania lub warunkowego umorzenia postępowania wobec żołnierza 
odbywającego zasadniczą służbę wojskową albo pełniącego służbę w charakterze
kandydata na żołnierza zawodowego, nie pobiera się od nich należnych 
Skarbowi Państwa kosztów sądowych.
                                    
                              Rozdział 70
                       Zasądzenie kosztów procesu
                                    
                               Art. 626.
 § 1. W orzeczeniu kończącym postępowanie w sprawie sąd określa, kto, w 
     jakiej części i zakresie ponosi koszty procesu.
 § 2. Jeżeli w orzeczeniu wymienionym w § 1 nie zamieszczono rozstrzygnięcia
     o kosztach, jak również gdy zachodzi konieczność dodatkowego 
     ustalenia ich wysokości lub rozstrzygnięcia o kosztach postępowania 
     wykonawczego, orzeczenie w tym przedmiocie wydaje odpowiednio sąd 
     pierwszej instancji lub sąd odwoławczy.
 § 3. Na orzeczenie w przedmiocie kosztów służy zażalenie, jeżeli nie wniesiono
     apelacji. W razie wniesienia apelacji i zażalenia - zażalenie rozpoznaje
     sąd odwoławczy łącznie z apelacją.
                                    
                               Art. 627.
Od skazanego w sprawach z oskarżenia publicznego sąd zasądza koszty sądowe
na rzecz Skarbu Państwa oraz wydatki na rzecz oskarżyciela posiłkowego.
                                    
                               Art. 628.
Od skazanego w sprawach z oskarżenia prywatnego sąd zasądza na rzecz:
       1) oskarżyciela prywatnego poniesione przez niego koszty procesu,
       2) Skarbu Państwa wydatki ustalone na podstawie art. 618, od których
         uiszczenia oskarżyciel został zwolniony lub w razie rozpoznania
         sprawy bez ich uiszczenia.
                                    
                               Art. 629.
Przepisy art. 627 i 628 stosuje się odpowiednio w razie warunkowego umorzenia
postępowania, a w sprawach z oskarżenia prywatnego - również w razie 
umorzenia postępowania na podstawie art. 17 § 1 pkt 3.
            
                               Art. 630.
W sprawach z oskarżenia publicznego, jeżeli oskarżonego nie skazano za 
wszystkie zarzucane mu przestępstwa, wydatki związane z oskarżeniem w części
uniewinniającej lub umarzającej postępowanie ponosi Skarb Państwa.
            
                               Art. 631.
W sprawach z oskarżenia prywatnego, w razie odstąpienia od wymierzenia kary
z powodu wzajemności krzywd lub wyzywającego zachowania się oskarżyciela
prywatnego, jak również biorąc pod uwagę liczbę i rodzaj zarzutów, od których
oskarżony został uniewinniony, sąd może obciążyć oskarżonego poniesionymi
przez oskarżyciela kosztami procesu tylko częściowo.
            
                               Art. 632.
Jeżeli ustawa nie stanowi inaczej, w razie uniewinnienia oskarżonego lub umorzenia
postępowania koszty procesu ponosi:
       1) w sprawach z oskarżenia prywatnego - oskarżyciel prywatny, a w 
         razie pojednania się stron - oskarżyciel i oskarżony w zakresie 
         przez siebie poniesionym, jeżeli strony w zawartej ugodzie nie 
         uregulowały tego inaczej, 
       2) w sprawach z oskarżenia publicznego - Skarb Państwa, z wyjątkiem
         należności adwokackich z tytułu występowania w sprawie 
         obrońcy lub pełnomocnika z wyboru; w uzasadnionych wypadkach 
         sąd jednak może przyznać zwrot całości lub części wynagrodzenia 
         jednego obrońcy.
                                    
                               Art. 633.
Koszty procesu przypadające od kilku oskarżonych lub oskarżycieli prywatnych 
albo posiłkowych, jak również od oskarżonych i oskarżycieli, sąd zasądza od 
każdego z nich według zasad słuszności, mając w szczególności na względzie 
koszty związane ze sprawą każdego z nich.
                                    
                               Art. 634.
Jeżeli przepisy ustawy nie stanowią inaczej, do kosztów procesu za postępowanie
odwoławcze od orzeczeń kończących postępowanie w sprawie mają odpowiednie
zastosowanie przepisy o kosztach za postępowanie przed sądem 
pierwszej instancji.
            
                               Art. 635.
Niezależnie od tego, kto wniósł środek odwoławczy, jeżeli dojdzie do zmiany 
wyroku skazującego lub orzeczenia o warunkowym umorzeniu postępowania 
na niekorzyść oskarżonego, koszty procesu za postępowanie odwoławcze ustala
się na ogólnych zasadach.
            
                               Art. 636.
 § 1. W sprawach z oskarżenia publicznego, w razie nieuwzględnienia środka 
     odwoławczego, wniesionego wyłącznie przez oskarżonego lub oskarżyciela
     posiłkowego, koszty procesu za postępowanie odwoławcze ponosi 
     na ogólnych zasadach ten, kto wniósł środek odwoławczy, a jeżeli środek
     ten pochodzi wyłącznie od oskarżyciela publicznego - koszty procesu
     za postępowanie odwoławcze ponosi Skarb Państwa.
 § 2. W razie nieuwzględnienia środków odwoławczych wniesionych przez co 
     najmniej dwa uprawnione podmioty, stosuje się odpowiednio art. 633.
 § 3. Przepisy § 1 i 2 stosuje się odpowiednio w sprawach z oskarżenia prywatnego.
            
                               Art. 637.
 § 1. Przepisy art. 635 i 636 stosuje się odpowiednio w razie pozostawienia 
     środka odwoławczego bez rozpoznania wobec jego cofnięcia lub z przyczyn
     wskazanych w art. 430.
 § 2. W wypadku cofnięcia wniosku o ściganie, kosztami postępowania można
     obciążyć osobę, która wniosek cofnęła.
            
                               Art. 638.
Wydatki poniesione przez sąd, związane z rozpoznaniem kasacji wniesionej 
przez podmioty wymienione w art. 521, ponosi Skarb Państwa.
                                    
                               Art. 639.
Przepisy o kosztach procesu mają odpowiednie zastosowanie w sprawach o 
wznowienie postępowania. W razie oddalenia wniosku lub pozostawienia go 
bez rozpoznania, obowiązek pokrycia kosztów obciąża osobę, która złożyła 
wniosek.
                                    
                               Art. 640.
Przepisy odnoszące się do kosztów procesu w sprawach z oskarżenia prywatnego
mają odpowiednie zastosowanie w sprawach z oskarżenia publicznego, w 
których akt oskarżenia wniósł oskarżyciel posiłkowy.
            
                               Art. 641.
Prawo do ściągnięcia zasądzonych kosztów procesu przedawnia się z upływem 
3 lat od dnia, kiedy należało je uiścić.
                                    
                              Rozdział 71
      Koszty procesu związane z powództwem cywilnym i zasądzeniem
                        odszkodowania z urzędu"
                                    
                               Art. 642.
Jeżeli przepisy niniejszego działu nie stanowią inaczej, w kwestii kosztów procesu
wynikłych z powództwa cywilnego stosuje się przepisy obowiązujące w 
postępowaniu cywilnym. Powód cywilny jest tymczasowo zwolniony od obowiązku
uiszczenia wpisu od powództwa cywilnego i apelacji. Oskarżony uiszcza 
wpis tylko wtedy, gdy jego apelacja dotyczy wyłącznie powództwa cywilnego.
            
                               Art. 643.
W razie uwzględnienia powództwa w całości lub w części, sąd zasądza od 
oskarżonego na rzecz powoda należne mu koszty procesu, a jeżeli powód był 
zwolniony od kosztów sądowych, sąd zasądza je od oskarżonego na rzecz Skarbu
Państwa; jeżeli powód korzysta z pełnomocnika wyznaczonego z urzędu, 
należność z tego tytułu sąd zasądza bezpośrednio na rzecz pełnomocnika.
                                    
                               Art. 644.
 § 1. Koszty procesu wynikłe z oddalonego powództwa cywilnego oraz cofnięcia
     apelacji ponosi powód cywilny.
 § 2. W razie zawieszenia postępowania lub pozostawienia powództwa cywilnego
     bez rozpoznania, koszty procesu poniesione przez powoda cywilnego
     w postępowaniu karnym zalicza się do kosztów procesu cywilnego 
     o to samo roszczenie.
                                    
                               Art. 645.
W razie zasądzenia odszkodowania pieniężnego z urzędu, sąd zasądza od 
oskarżonego na rzecz Skarbu Państwa stosowne koszty sądowe według przepisów
obowiązujących w postępowaniu cywilnym w wypadku zasądzenia powództwa
cywilnego; przepis art. 623 stosuje się odpowiednio.
                                    
                                DZIAŁ XV
              Postępowanie karne w sprawach podlegających
                     orzecznictwu sądów wojskowych
                                    
                              Rozdział 72
                            Przepisy ogólne
                                    
                               Art. 646.
W sprawach podlegających orzecznictwu sądów wojskowych nie stosuje się 
przepisów o postępowaniu prywatnoskargowym i nakazowym. Przepisy o postępowaniu
uproszczonym stosuje się tylko w sprawach o wykroczenia. Poza 
tym stosuje się przepisy działów poprzednich, chyba że przepisy działu niniejszego
stanowią inaczej.
                                    
                               Art. 647.
 § 1. Orzecznictwu sądów wojskowych podlegają sprawy:
       1) żołnierzy w czynnej służbie wojskowej o:
          a) przestępstwa określone w rozdziałach XXXIX - XLIV Kodeksu
            karnego,
          b) przestępstwa popełnione przeciwko organowi wojskowemu 
            lub innemu żołnierzowi,
          c) przestępstwa popełnione podczas lub w związku z pełnieniem 
            obowiązków służbowych, w obrębie obiektu wojskowego lub 
            wyznaczonego miejsca przebywania, ze szkodą dla wojska lub 
            z naruszeniem obowiązku wynikającego ze służby wojskowej - 
            z wyjątkiem przestępstw popełnionych na szkodę osoby nie 
            będącej żołnierzem,
       2) pracowników wojska o przestępstwa określone w art. 356-363 
         Kodeksu karnego w związku z art. 317 § 2 tego kodeksu,
       3) żołnierzy sił zbrojnych państw obcych, przebywających na terytorium
         Rzeczypospolitej Polskiej, oraz członków ich personelu cywilnego,
         o przestępstwa popełnione w związku z pełnieniem obowiązków
         służbowych, chyba że umowa międzynarodowa, której 
         Rzeczpospolita Polska jest stroną, stanowi inaczej.
 § 2. Sprawy o przestępstwa wymienione w § 1 nie przestają podlegać orzecznictwu
     sądów wojskowych mimo zwolnienia żołnierza z czynnej służby 
     wojskowej lub ustania zatrudnienia pracownika w wojsku.
                                    
                               Art. 648.
Orzecznictwu sądów wojskowych podlegają także sprawy o:
       1) podżeganie i pomocnictwo do przestępstw określonych w rozdziałach
         XXXIX-XLIV Kodeksu karnego,
       2) przestępstwa określone w art. 239, 291-293, a także w art. 294 w 
         odniesieniu do art. 291 § 1, Kodeksu karnego - jeżeli czyn pozostaje
         w związku z przestępstwem przewidzianym w rozdziałach 
         XXXIX-XLIV tego kodeksu,
       3) inne przestępstwa, o ile przepisy szczególne tak stanowią.
            
                               Art. 649.
 § 1. Jeżeli sprawca przestępstwa podlegającego orzecznictwu sądów wojskowych
     popełnił także przestępstwo podlegające orzecznictwu sądów 
     powszechnych, a przestępstwa pozostają ze sobą w takim związku, że 
     dobro wymiaru sprawiedliwości wymaga ich łącznego rozpoznania, rozpoznaje
     je łącznie sąd wojskowy.
 § 2. Przepis § 1 stosuje się odpowiednio w postępowaniu przygotowawczym.
            
                               Art. 650.
 § 1. Jeżeli w sprawie przeciwko dwóm lub więcej oskarżonym sąd wojskowy 
     nie byłby właściwy do jej rozpoznania w całości bądź ze względu na rodzaj
     jednego z czynów, bądź ze względu na osobę jednego z oskarżonych,
     a dobro wymiaru sprawiedliwości tego wymaga, sąd wojskowy 
     może rozpoznać sprawę łącznie lub przekazać ją w tym celu sądowi 
     powszechnemu.
 § 2. W toku postępowania przygotowawczego odpowiednie uprawnienia 
     przysługują prokuratorowi wojskowemu.
 § 3. Przekazanie nie może nastąpić, jeżeli sprawa dotyczy przestępstwa 
     wskazanego w art. 647 § 1 pkt 1 lit. a) lub pkt 2 oraz w art. 648 pkt 1.
 § 4. Na postanowienie w przedmiocie przekazania sprawy w myśl § 1 i 2 
     przysługuje zażalenie. Zażalenie na postanowienie prokuratora rozpoznaje
     sąd wojskowy właściwy do rozpoznania sprawy.
            
                               Art. 651.
 § 1. W sprawach o przestępstwa wymienione w art. 647 § 1 pkt 1 i 2 orzeka 
     sąd wojskowy, obejmujący swoją właściwością jednostkę wojskową, w 
     której żołnierz pełnił służbę wojskową lub pracownik był zatrudniony.
 § 2. Właściwość sądu wojskowego ze względu na przynależność oskarżonego 
     do jednostki wojskowej określa się według chwili wszczęcia przeciwko 
     niemu postępowania karnego.
 § 3. W sprawach o przestępstwa wymienione w art. 647 § 1 pkt 3 do określenia
     właściwości sądu art. 31 stosuje się odpowiednio.
                                    
                               Art. 652.
W sprawach podlegających orzecznictwu sądów wojskowych orzekają stosownie
do zakresu właściwości: 
       1) wojskowy sąd garnizonowy, 
       2) wojskowy sąd okręgowy, 
       3) Sąd Najwyższy - Izba Wojskowa.
                                    
                               Art. 653.
 § 1. Wojskowy sąd garnizonowy orzeka w pierwszej instancji we wszystkich 
     sprawach, z wyjątkiem spraw przekazanych ustawą do właściwości innego
     sądu.
 § 2. W wypadkach wskazanych w ustawie wojskowy sąd garnizonowy rozpoznaje
     również w zakresie swej właściwości środki odwoławcze od orzeczeń
     i zarządzeń wydanych w postępowaniu przygotowawczym.
 § 3. Wojskowy sąd garnizonowy ma poza tym uprawnienia i obowiązki procesowe,
     które w postępowaniu przed sądami powszechnymi przysługują 
     sądowi rejonowemu.
                                    
                               Art. 654.
 § 1. Wojskowy sąd okręgowy orzeka w pierwszej instancji w sprawach o 
     przestępstwa:
       1) popełnione przez żołnierzy posiadających stopień majora i wyższy,
       2) podlegające w postępowaniu przed sądami powszechnymi właściwości
         sądu wojewódzkiego oraz określone w art. 339 § 3 i art. 345 
         § 3 i 4 Kodeksu karnego,
       3) popełnione przez żołnierzy i członków personelu cywilnego, o 
         których mowa w art. 647 § 1 pkt 3,
       4) inne na podstawie przepisów szczególnych.
 § 2. W postępowaniu przygotowawczym, w przedmiocie tymczasowego aresztowania
     w stosunku do żołnierzy, o których mowa w § 1 pkt 1, a także
     do żołnierzy sił zbrojnych państw obcych i członków ich personelu 
     cywilnego, o których mowa w § 1 pkt 3, orzeka jednoosobowo wojskowy
     sąd okręgowy.
 § 3. Wojskowy sąd okręgowy rozpoznaje także środki odwoławcze od orzeczeń
     i zarządzeń wydanych w pierwszej instancji w wojskowym sądzie 
     garnizonowym oraz w wypadkach wskazanych w ustawie i z zachowaniem
     granic wskazanych w § 1 - od orzeczeń i zarządzeń wydanych w 
     postępowaniu przygotowawczym.
 § 4. Wojskowy sąd okręgowy rozpoznaje ponadto sprawy przewidziane dla 
     sądu wyższego rzędu nad wojskowym sądem garnizonowym oraz inne 
     sprawy przekazane mu przez ustawę.
 § 5. Wojskowy sąd okręgowy ma poza tym uprawnienia i obowiązki procesowe,
     które w postępowaniu przed sądami powszechnymi przysługują 
     sądowi wojewódzkiemu.
                                    
                               Art. 655.
 § 1. Sąd Najwyższy - Izba Wojskowa rozpoznaje:
       1) środki odwoławcze od orzeczeń i zarządzeń wydanych w pierwszej 
         instancji w wojskowym sądzie okręgowym,
       2) kasacje,
       3) sprawy przewidziane w niniejszym kodeksie dla sądu wyższego 
         rzędu nad wojskowym sądem okręgowym,
       4) inne sprawy przekazane przez ustawę Sądowi Najwyższemu.
 § 2. Przepisy art. 39 i art. 439 § 1 pkt 3 stosuje się odpowiednio do orzeczeń
     Izby Wojskowej i Izby Karnej Sądu Najwyższego. W wypadku 
     określonym w art. 439 § 1 pkt 3 rozstrzyga Sąd Najwyższy w tej spośród 
     Izb, której orzeczenia środek zaskarżenia dotyczy.
            
                               Art. 656.
 § 1. W sprawie dwu lub więcej oskarżonych, należącej do właściwości sądów 
     wojskowych tego samego rzędu, orzeka sąd wojskowy właściwy dla 
     oskarżonego o przestępstwo zagrożone karą najsurowszą. W razie niemożności
     ustalenia w ten sposób właściwości, sprawę rozpoznaje sąd 
     wojskowy, na którego obszarze działania najpierw wszczęto postępowanie.
 § 2. Jeżeli jednak sprawa należy do właściwości sądów wojskowych różnego 
     rzędu, rozpoznaje ją sąd wyższego rzędu.
            
                               Art. 657.
 § 1. Uprawnienia procesowe Prokuratora Generalnego przysługują również 
     Naczelnemu Prokuratorowi Wojskowemu, jeżeli ustawa nie stanowi 
     inaczej, a uprawnienia prokuratora wojewódzkiego przysługują odpowiednio
     wojskowemu prokuratorowi okręgowemu.
 § 2. Jeżeli niniejszy kodeks mówi o oskarżycielu publicznym lub prokuratorze,
     należy rozumieć przez to prokuratora wojskowego.
 § 3. Przepisu art. 45 § 2 nie stosuje się.
            
                               Art. 658.
 § 1. Prokurator wojskowy odmawia wszczęcia postępowania o przestępstwo 
     ścigane na wniosek dowódcy jednostki wojskowej, jeżeli wobec sprawcy 
     zastosowano już środki przewidziane w wojskowych przepisach dyscyplinarnych.
 § 2. Nie dotyczy to wypadku, w którym wniosek o ściganie składa wyższy 
     dowódca po uchyleniu kary dyscyplinarnej albo prokurator wojskowy 
     korzysta z uprawnienia przewidzianego w art. 660.
 § 3. Przepisu art. 12 § 3 nie stosuje się do wniosku dowódcy jednostki wojskowej
     lub wniosku wyższego dowódcy.
            
                               Art. 659.
W sprawach o przestępstwa ścigane na wniosek dowódcy jednostki wojskowej 
uprawnienia pokrzywdzonego lub instytucji określone w art. 306, a w wypadku 
przewidzianym w art. 330 § 2 - również określone w art. 55 § 1, przysługują 
temu dowódcy.
            
                               Art. 660.
 § 1. Prokurator wojskowy może wszcząć postępowanie karne o przestępstwo 
     ścigane na wniosek dowódcy jednostki wojskowej, także bez wniosku, 
     jeżeli wymagają tego ważne względy dyscypliny wojskowej.
 § 2. Dowódcy jednostki, a w wypadku określonym w art. 347 § 1 Kodeksu 
     karnego także pokrzywdzonemu, na postanowienie prokuratora przysługuje
     zażalenie do sądu właściwego do rozpoznania sprawy.
 § 3. Przepisu § 2 nie stosuje się, jeżeli dopiero w toku postępowania sądowego
     okaże się, iż czyn wyczerpuje znamiona przestępstwa ściganego 
     na wniosek dowódcy jednostki wojskowej.
            
                               Art. 661.
 § 1. Przestępstwo ścigane z oskarżenia prywatnego staje się z chwilą złożenia
     skargi przez pokrzywdzonego przestępstwem ściganym z urzędu.
 § 2. Prokurator wojskowy może także wszcząć z urzędu postępowanie o 
     przestępstwo ścigane z oskarżenia prywatnego, jeżeli wymaga tego interes
     społeczny.
 § 3. Na postanowienie prokuratora pokrzywdzonemu przysługuje zażalenie 
     do sądu właściwego do rozpoznania sprawy.
 § 4. Na wniosek pokrzywdzonego, złożony przed prawomocnym ukończeniem
     postępowania wszczętego na podstawie § 1, postępowanie w 
     sprawie umarza się, chyba że interes społeczny temu się sprzeciwia; w 
     razie złożenia wniosku po rozpoczęciu przewodu sądowego w pierwszej 
     instancji konieczna jest ponadto zgoda oskarżonego.
            
                               Art. 662.
 § 1. O oskarżonym żołnierzu, oprócz danych określonych w art. 213 § 1 i 2, 
     zbiera się też dane dotyczące przebiegu służby wojskowej, wyróżnień 
     oraz ukarań dyscyplinarnych.
 § 2. Uprawnienia i obowiązki zawodowego kuratora sądowego przysługują 
     odpowiednio wojskowemu kuratorowi społecznemu.
 § 3. Minister Obrony Narodowej w porozumieniu z Ministrem Sprawiedliwości
     określi, w drodze rozporządzenia, sposób powoływania i zakres 
     działalności wojskowych kuratorów społecznych.
                                    
                              Rozdział 73
             Środki przymusu i postępowanie przygotowawcze"
                                    
                               Art. 663.
W sprawach podlegających orzecznictwu sądów wojskowych uprawnienia i 
obowiązki procesowe Policji dotyczą także Żandarmerii Wojskowej.
            
                               Art. 664.
Prawo zatrzymania osoby podejrzanej podlegającej właściwości sądów wojskowych
przysługuje, w warunkach określonych w art. 244, także przełożonemu 
wojskowemu i wojskowym organom porządkowym.
            
                               Art. 665.
 § 1. O zatrzymaniu żołnierza lub pracownika wojska należy niezwłocznie 
     zawiadomić dowódcę jednostki wojskowej, w której żołnierz pełni służbę
     a pracownik jest zatrudniony, również gdy zatrzymany tego nie żąda.
 § 2. Jeżeli zatrzymanie żołnierza w warunkach określonych w art. 244 § 1 
     nastąpiło w związku z uzasadnionym przypuszczeniem popełnienia 
     przestępstwa ściganego na wniosek dowódcy jednostki wojskowej, zatrzymanego
     należy niezwłocznie zwolnić również na polecenie uprawnionego
     dowódcy, chyba że wyższy dowódca lub prokurator wojskowy 
     temu się sprzeciwią.
            
                               Art. 666.
 § 1. Tymczasowe aresztowanie żołnierza oskarżonego o popełnienie przestępstwa
     określonego w art. 338 § 1, art. 339, 341 § 1, art. 343 § 2, art. 
     345, 352 i 358 § 2 Kodeksu karnego może nastąpić wyjątkowo również 
     wtedy, gdy zachodzi uzasadniona obawa, że oskarżony ponownie popełni
     jedno z tych przestępstw.
 § 2. Przepis § 1 stosuje się odpowiednio do pozostałych środków zapobiegawczych.
            
                               Art. 667.
Postępowanie przygotowawcze ma na celu również zebranie danych, o jakich 
mowa w art. 662 § 1.
            
                               Art. 668.
 § 1. Śledztwo prowadzi się w sprawach o zbrodnie, a w innych sprawach, 
     gdy wymaga tego waga lub zawiłość sprawy.
 § 2. Postępując w myśl art. 334 § 2, prokurator wojskowy poucza oskarżonego
     także o prawie do złożenia wniosku, o którym mowa w art. 669
     § 2.
 
                              Rozdział 74
                        Postępowanie przed sądem
            
                               Art. 669.
 § 1. Ławnikiem nie może być żołnierz mający niższy stopień wojskowy niż 
     oskarżony pełniący czynną służbę wojskową. Ograniczenia tego nie stosuje
     się, jeżeli ławnik ma stopień generała brygady lub kontradmirała.
 § 2. W sprawie o przestępstwo inne niż określone w rozdziałach 
     XXXIX-XLIV Kodeksu karnego, na wniosek oskarżonego złożony w 
     terminie 7 dni od doręczenia mu zawiadomienia prokuratora wojskowego
     o przesłaniu aktu oskarżenia do sądu wojskowego z pouczeniem, 
     o którym mowa w art. 668 § 2, prezes tego sądu, jeżeli nie zachodzi 
     wypadek przewidziany w art. 28 § 2, wyznacza do składu orzekającego 
     zamiast ławników żołnierzy - ławników odpowiedniego rzędu sądu powszechnego.
 § 3. Minister Sprawiedliwości w porozumieniu z Ministrem Obrony Narodowej
     określi, w drodze rozporządzenia, sposób postępowania w sprawach
     związanych z uczestnictwem ławników sądów powszechnych w 
     składach orzekających sądów wojskowych, o których mowa w § 2.
 
                               Art. 670.
W rozprawie lub posiedzeniu przed wojskowym sądem garnizonowym może na 
podstawie upoważnienia prokuratora wojskowego brać udział asesor prokuratury
wojskowej.
            
                               Art. 671.
 § 1. Udział obrońcy w rozprawie głównej przeciwko żołnierzowi odbywającemu
     zasadniczą służbę wojskową albo pełniącemu służbę w charakterze
     kandydata na żołnierza zawodowego jest obowiązkowy przed wszystkimi
     sądami wojskowymi.
 § 2. Udział obrońcy w rozprawie głównej przeciwko innemu oskarżonemu 
     niż wymieniony w § 1 jest obowiązkowy przed wojskowym sądem okręgowym,
     jeżeli zachodzi wypadek przewidziany w art. 654 § 1 pkt 2.
 § 3. Poza wypadkami określonymi w art. 79 § 1, udział obrońcy w rozprawie 
     apelacyjnej przed wojskowym sądem okręgowym jest obowiązkowy, jeżeli
     prezes sądu lub sąd uzna to za konieczne.
 § 4. W wypadkach określonych w § 1-3 stosuje się odpowiednio art. 81.
                                    
                               Art. 672.
Sąd wojskowy pierwszej instancji sporządza uzasadnienie wyroku z urzędu.
                                    
                               Art. 673.
W kwestii wznowienia postępowania oraz stwierdzenia nieważności z mocy 
samego prawa orzeka w składzie trzech sędziów wojskowy sąd okręgowy, a w 
sprawach zakończonych orzeczeniem tego sądu lub Sądu Najwyższego - Izba 
Wojskowa Sądu Najwyższego.
                                    
                              Rozdział 75
                 Postępowanie w sprawach o wykroczenia"
                                    
                               Art. 674.
 § 1. Orzecznictwu sądów wojskowych podlegają także sprawy o wykroczenia 
     popełnione przez:
       1) żołnierzy w czynnej służbie wojskowej,
       2) żołnierzy sił zbrojnych państw obcych i członków ich personelu 
         cywilnego, o których mowa w art. 647 § 1 pkt 3, jeżeli pozostają w 
         związku z pełnieniem obowiązków służbowych.
 § 2. Sprawy o wykroczenia, o których mowa w § 1, nie przestają podlegać 
     orzecznictwu sądów wojskowych mimo zwolnienia żołnierza z czynnej 
     służby wojskowej.
 § 3. W razie zwolnienia żołnierza z czynnej służby wojskowej sąd wojskowy, 
     najpóźniej do rozpoczęcia przewodu sądowego na rozprawie głównej, 
     może przekazać sprawę o wykroczenie do rozpoznania kolegium do 
     spraw wykroczeń, jeżeli wykroczenie popełniono w innych okolicznościach
     niż wskazane w art. 647 § 1 pkt 1 lit. b) lub c).
 § 4. Przed złożeniem wniosku o ukaranie uprawnienie określone w § 3 
     przysługuje prokuratorowi wojskowemu.
 § 5. Na postanowienie w przedmiocie przekazania sprawy, o którym mowa 
     w § 3 i 4, przysługuje zażalenie. Zażalenie na postanowienie prokuratora
     rozpoznaje sąd wojskowy.
            
                               Art. 675. 
Przepisy art. 674 § 1 i 2 nie wyłączają w stosunku do żołnierzy w czynnej służbie
wojskowej postępowania mandatowego na zasadach i w trybie określonych 
w Kodeksie postępowania w sprawach o wykroczenia, z tym że w razie odmowy
przyjęcia mandatu lub nieuiszczenia w terminie wymierzonej grzywny - 
właściwym do rozpoznawania sprawy jest sąd wojskowy. Przepisy art. 674 
§ 3-5 stosuje się.
                                    
                               Art. 676.
 § 1. O popełnieniu przez żołnierza w czynnej służbie wojskowej wykroczenia,
     o którym mowa w art. 674, zawiadamia się prokuratora wojskowego.
     Dotyczy to również wypadku przewidzianego w art. 675, ale tylko w 
     razie odmowy przyjęcia mandatu lub nieuiszczenia w terminie wymierzonej
     grzywny.
 § 2. Jeżeli przepisy tego rozdziału nie stanowią inaczej, postępowanie w 
     sprawach o wykroczenia odbywa się według przepisów niniejszego kodeksu
     mających zastosowanie w sprawach karnych podlegających orzecznictwu
     sądów wojskowych, które stosuje się odpowiednio.
                                    
                               Art. 677.
 § 1. Sąd wojskowy może odmówić wszczęcia postępowania lub wszczęte 
     umorzyć i sprawę przekazać właściwemu dowódcy z wnioskiem o wymierzenie
     kary przewidzianej w wojskowych przepisach dyscyplinarnych, 
     jeżeli uzna to za wystarczającą reakcję na wykroczenie.
 § 2. Przed złożeniem wniosku o ukaranie uprawnienia określone w § 1 
     przysługują prokuratorowi wojskowemu. Zażalenie na postanowienie 
     prokuratora rozpoznaje sąd wojskowy.
                                    
                               Art. 678.
W sprawach o wykroczenia stosuje się przepisy o postępowaniu uproszczonym, 
z wyjątkiem art. 469-471 oraz art. 483.
                                    
                               Art. 679.
Sprawy o wykroczenia rozpoznaje właściwy miejscowo wojskowy sąd garnizonowy,
także gdy chodzi o czyn popełniony przez żołnierza wskazanego w art. 
654 § 1 pkt 1.
            
                               Art. 680.
 § 1. Podstawę do wszczęcia postępowania przed sądem stanowi wniosek o 
     ukaranie sporządzony lub zatwierdzony przez prokuratora wojskowego.
 § 2. Wniosek o ukaranie zastępuje akt oskarżenia.
            
                               Art. 681.
 § 1. Sąd pierwszej instancji orzeka jednoosobowo bez względu na tryb postępowania.
 § 2. Sąd może nałożyć obowiązek naprawienia szkody. Powództwo cywilne i 
     zasądzenie odszkodowania z urzędu nie jest dopuszczalne.
            
                               Art. 682.
Przepisów art. 678-681 nie stosuje się, jeżeli zachodzi wypadek przewidziany w 
art. 400, a także w razie zbiegu przestępstwa i wykroczenia objętych jednym 
postępowaniem; rozpoznanie sprawy następuje wówczas na zasadach ogólnych.
