



Dz.U. z 2001 r. Nr 46, poz. 499
                                                                             
                                                                             
                                      
                                      
                                   USTAWA
                         z dnia 12 kwietnia 2001 r.
                                      
            Ordynacja wyborcza do Sejmu Rzeczypospolitej Polskiej
                    i do Senatu Rzeczypospolitej Polskiej
                                      
                                      
                                   Dział I
                              Przepisy wspólne
                                      
                                 Rozdział 1
                               Przepisy ogólne
                                      
                                   Art. 1.
Ustawa określa zasady i tryb zgłaszania kandydatów na posłów i kandydatów na
senatorów, przeprowadzania wyborów oraz warunki ważności wyborów do Sejmu
Rzeczypospolitej Polskiej i do Senatu Rzeczypospolitej Polskiej, a także
zasady prowadzenia i finansowania kampanii wyborczej.
                                      
                                   Art. 2.
W wyborach do Sejmu i do Senatu głosować można tylko osobiście i tylko jeden
raz.
                                   Art. 3.
Wybory do Sejmu i do Senatu odbywają się łącznie, w dniu wolnym od pracy.
                                   Art. 4.
Przepisy niniejszego działu stosuje się do wyborów do Sejmu i do Senatu,
jeżeli przepisy szczególne ustawy nie stanowią inaczej.
                                   Art. 5.
Ilekroć w ustawie jest mowa o wyborach, należy przez to rozumieć wybory do
Sejmu i do Senatu.
                                      
                                 Rozdział 2
                               Prawa wyborcze
                                      
                                   Art. 6.
Prawo wybierania (czynne prawo wyborcze) posłów i senatorów ma każdy obywatel
polski, który najpóźniej w dniu głosowania kończy 18 lat.
                                   Art. 7.
Nie mają prawa wybierania osoby:
   1) pozbawione praw publicznych prawomocnym orzeczeniem sądu,
   2) pozbawione praw wyborczych prawomocnym orzeczeniem Trybunału Stanu,
   3) ubezwłasnowolnione prawomocnym orzeczeniem sądu.
   
                                   Art. 8.
1. Prawo wybieralności (bierne prawo wyborcze) przysługuje osobie mającej
  prawo wybierania, jeżeli spełnia warunki określone w przepisach
  szczególnych ustawy.
2. Nie można kandydować równocześnie do Sejmu i do Senatu.
                                 Rozdział 3
                             Zarządzanie wyborów
                                      
                                   Art. 9.
1. Wybory zarządza Prezydent Rzeczypospolitej Polskiej, w drodze
  postanowienia, nie później niż na 90 dni przed upływem 4 lat od rozpoczęcia
  kadencji Sejmu, wyznaczając wybory na dzień wolny od pracy, przypadający w
  ciągu 30 dni przed upływem 4 lat od rozpoczęcia kadencji Sejmu.
  Postanowienie Prezydenta Rzeczypospolitej podaje się do wiadomości
  publicznej i ogłasza w Dzienniku Ustaw Rzeczypospolitej Polskiej najpóźniej
  w 5 dniu od dnia zarządzenia wyborów.
2. W postanowieniu, o którym mowa w ust. 1, Prezydent Rzeczypospolitej, po
  zasięgnięciu opinii Państwowej Komisji Wyborczej, określa dni, w których
  upływają terminy wykonania czynności wyborczych przewidzianych w ustawie
  (kalendarz wyborczy).
                                  Art. 10.
1. W razie skrócenia kadencji Sejmu na mocy jego uchwały lub na mocy
  postanowienia Prezydenta Rzeczypospolitej Prezydent zarządza wybory,
  wyznaczając ich datę na dzień przypadający nie później niż w ciągu 45 dni
  od dnia wejścia w życie uchwały Sejmu o skróceniu swojej kadencji lub od
  dnia ogłoszenia postanowienia Prezydenta Rzeczypospolitej o skróceniu
  kadencji Sejmu. Postanowienie Prezydenta Rzeczypospolitej o zarządzeniu
  wyborów podaje się do wiadomości publicznej i ogłasza w Dzienniku Ustaw
  Rzeczypospolitej Polskiej najpóźniej w 5 dniu od dnia jego podpisania.
  Przepis art. 9 ust. 2 stosuje się odpowiednio.
2. Wybory, o których mowa w ust. 1, przeprowadza się w trybie i na zasadach
  określonych w ustawie, z tym że:
   1) ustalone ustawą następujące terminy wykonania czynności wyborczych
     ulegają skróceniu:
     a) w art. 29 ust. 2, art. 30 ust. 3 oraz art. 44 ust. 2 - do 38 dnia
       przed dniem wyborów,
     b) w art. 30 ust. 4, art. 44 ust. 3, art. 96 ust. 3, art. 97 ust. 4 i 7
       oraz art. 98 ust. 4 - do 35 dnia przed dniem wyborów,
     c) w art. 137 ust. 3 - do 40 dnia przed dniem wyborów,
     d) w art. 142 ust. 3 i art. 143 ust. 1 - do 25 dnia przed dniem
       wyborów,
   2) terminy przewidziane w art. 102 ust. 3, art. 147 ust. 3 i art. 149 ust.
     3 na wnoszenie i rozpatrywanie skarg lub odwołań skraca się do 2 dni,
   3) losowania jednolitych numerów dla list komitetów wyborczych, o których
     mowa w art. 150 ust. 1 i art. 151 ust. 1, przeprowadza się jedynie dla
     list komitetów wyborczych, które w poprzednich wyborach nie
     zarejestrowały list kandydatów. Komitety, które uczestniczyły w
     poprzednich wyborach i w obecnych zarejestrowały swoje listy, zachowują
     numery wówczas im przyznane.
                                 Rozdział 4
                              Rejestr wyborców
                                      
                                  Art. 11.
1. Stały rejestr wyborców obejmuje stale zamieszkałe na obszarze gminy
  osoby, którym przysługuje prawo wybierania.
2. Można być ujętym tylko w jednym rejestrze wyborców.
3. Rejestr wyborców służy do sporządzenia spisów wyborców dla wyboru
  Prezydenta Rzeczypospolitej, dla wyborów do Sejmu i do Senatu oraz do rad
  gmin, rad powiatów i sejmików województw, a także do sporządzenia spisów
  osób uprawnionych do udziału w referendum ogólnokrajowym oraz lokalnym.
4. W rejestrze wyborców wymienia się nazwisko i imiona, imię ojca, datę
  urodzenia, numer ewidencyjny PESEL i adres zamieszkania wyborcy.
5. Rejestr wyborców prowadzi na bieżąco gmina jako zadanie zlecone.
6. Rejestr wyborców jest udostępniany, na pisemny wniosek, do wglądu w
  urzędzie gminy.
                                  Art. 12.
1. Wyborcy zameldowani na obszarze gminy na pobyt stały wpisywani są do
  rejestru wyborców z urzędu.
2. Wyborcy stale zamieszkali na obszarze gminy bez zameldowania na pobyt
  stały wpisywani są do rejestru, jeżeli złożą w tej sprawie w urzędzie gminy
  pisemny wniosek zawierający dane, o których mowa w art. 11 ust. 4, wraz ze
  wskazaniem adresu ostatniego zameldowania na pobyt stały poza obszarem
  gminy.
3. Przepis ust. 2 stosuje się odpowiednio do wyborcy nigdzie
  niezamieszkałego, przebywającego stale na obszarze gminy.
4. Wyborcy stale zamieszkali na obszarze gminy pod innym adresem aniżeli
  adres ich zameldowania na pobyt stały na obszarze tej gminy mogą być
  wpisani do rejestru wyborców pod adresem stałego zamieszkania, jeżeli złożą
  w tej sprawie w urzędzie gminy wniosek zawierający dane, o których mowa w
  art. 11 ust. 4, wraz ze wskazaniem adresu ostatniego zameldowania na pobyt
  stały na obszarze gminy.
                                  Art. 13.
1. Decyzję o wpisaniu lub o odmowie wpisania do rejestru osoby, o której
  mowa w art. 12 ust. 2-4, wydaje wójt lub burmistrz (prezydent miasta) w
  terminie 3 dni od dnia wniesienia wniosku, zapewniając niezwłoczne jej
  doręczenie wnioskodawcy.
2. O wpisaniu wyborcy do rejestru niezwłocznie zawiadamia się urząd gminy
  właściwy ze względu na ostatnie miejsce zameldowania wnioskodawcy na pobyt
  stały w celu skreślenia go z rejestru wyborców w tej gminie.
3. Od decyzji w sprawie odmowy wpisania do rejestru przysługuje prawo
  wniesienia skargi do właściwego miejscowo sądu rejonowego. Skargę wnosi się
  za pośrednictwem wójta lub burmistrza (prezydenta miasta) w terminie 3 dni
  od dnia doręczenia decyzji. Wójt lub burmistrz (prezydent miasta)
  przekazuje sądowi niezwłocznie skargę wraz z decyzją i aktami sprawy. Wójt
  lub burmistrz (prezydent miasta) może też niezwłocznie zmienić lub uchylić
  swoją decyzję, jeżeli uzna skargę w całości za zasadną.
4. Sąd rozpoznaje skargę, o której mowa w ust. 3, w postępowaniu
  nieprocesowym, w składzie jednego sędziego, w terminie 3 dni od dnia jej
  doręczenia. Odpis postanowienia sądu doręcza się osobie, która wniosła
  skargę, oraz wójtowi lub burmistrzowi (prezydentowi miasta). Od
  postanowienia sądu nie przysługuje środek prawny.
                                  Art. 14.
1. Osoby pozbawione prawa wybierania skreśla się z rejestru wyborców na
  podstawie przekazywanych gminom zawiadomień sądu albo Trybunału Stanu.
2. W wypadku wygaśnięcia przyczyny pozbawienia prawa wybierania wyborca jest
  wpisywany do rejestru wyborców na podstawie zawiadomień sądu albo Trybunału
  Stanu.
3. Minister Sprawiedliwości, po porozumieniu z Państwową Komisją Wyborczą,
  określi, w drodze rozporządzenia, tryb i terminy zawiadamiania gmin o
  osobach pozbawionych prawa wybierania oraz o wygaśnięciu przyczyny
  pozbawienia prawa wybierania, a także wzory zawiadomień w tych sprawach,
  tak aby zapewnić bieżącą aktualizację w rejestrze wyborców danych o osobach
  pozbawionych prawa wybierania i posiadających prawo wybierania.
                                  Art. 15.
1. Każdy może wnieść do wójta lub burmistrza (prezydenta miasta) reklamację
  na nieprawidłowości w rejestrze wyborców, a w szczególności w sprawie:
   1) pominięcia wyborcy w rejestrze,
   2) wpisania do rejestru osoby, która nie ma prawa wybierania,
   3) niewłaściwych danych o osobach wpisanych do rejestru,
   4) ujęcia w rejestrze osoby, która nie zamieszkuje stale na obszarze
     gminy.
2. Reklamację wnosi się pisemnie lub ustnie do protokołu.
3. Wójt lub burmistrz (prezydent miasta) obowiązany jest rozpatrzyć
  reklamację w terminie 3 dni od dnia jej wniesienia i wydać decyzję w
  sprawie.
4. Decyzję, wraz z uzasadnieniem, doręcza się niezwłocznie wnoszącemu
  reklamację, a gdy dotyczy ona innych osób - również tym osobom.
5. Na decyzję nieuwzględniającą reklamacji lub powodującą skreślenie z
  rejestru wnoszący reklamację bądź osoba skreślona z rejestru może wnieść, w
  terminie 3 dni od dnia doręczenia decyzji, skargę za pośrednictwem wójta
  lub burmistrza (prezydenta miasta) do właściwego miejscowo sądu rejonowego.
  Przepisy art. 13 ust. 3 i 4 stosuje się odpowiednio.
                                      
                                  Art. 16.
Minister właściwy do spraw administracji publicznej, na wniosek Państwowej
Komisji Wyborczej, określi, w drodze rozporządzenia, sposób prowadzenia
rejestru wyborców, ustalając wzór rejestru, metody jego aktualizacji i sposób
udostępniania, wzór wniosku o udostępnienie rejestru oraz wniosku o wpisanie
wyborcy do rejestru oraz wzór zawiadomienia o wpisaniu do rejestru wyborców,
a także sposób przekazywania przez urzędy gmin właściwym organom wyborczym
okresowych informacji o liczbie wyborców objętych rejestrem wyborców.
                                      
                                 Rozdział 5
                                Spis wyborców
                                      
                                  Art. 17.
1. Osoby, którym przysługuje prawo wybierania, wpisuje się do spisu
  wyborców.
2. Wyborca może być wpisany tylko do jednego spisu wyborców.
3. Spis wyborców służy do przeprowadzania głosowania w wyborach do Sejmu i
  do Senatu, do których wybory zostały zarządzone.
4. W spisie wyborców wymienia się dane, o których mowa w art. 11 ust. 4.
5. Spis wyborców, z zastrzeżeniem art. 25 ust. 1 i art. 26 ust. 1,
  sporządzany jest i aktualizowany przez gminę jako zadanie zlecone.
6. Spis wyborców sporządza się w 2 egzemplarzach, oddzielnie dla każdego
  obwodu głosowania, według miejsca zamieszkania wyborców, najpóźniej w 14
  dniu przed dniem wyborów.
7. Jeden egzemplarz spisu wyborców przekazuje się w przeddzień wyborów
  przewodniczącemu właściwej obwodowej komisji wyborczej.
                                  Art. 18.
1. Wyborca niepełnosprawny, na jego wniosek wniesiony do urzędu gminy
  najpóźniej w 10 dniu przed dniem wyborów, jest dopisywany do spisu wyborców
  w wybranym przez siebie obwodzie głosowania spośród obwodów głosowania, w
  których znajdują się lokale, o których mowa w art. 53 ust. 1, na obszarze
  gminy właściwej ze względu na miejsce jego stałego zamieszkania.
2. We wniosku, o którym mowa w ust. 1, podaje się dane wymienione w art. 11
  ust. 4.
                                      
                                  Art. 19.
1. Wyborca przebywający czasowo na obszarze gminy w okresie obejmującym
  dzień wyborów jest dopisywany do spisu wyborców na jego wniosek wniesiony
  do urzędu gminy najpóźniej w 10 dniu przed dniem wyborów.
2. Przepis ust. 1 stosuje się odpowiednio do wyborcy nigdzie
  niezamieszkałego, przebywającego na obszarze gminy.
3. We wniosku, o którym mowa w ust. 1, podaje się dane wymienione w art. 11
  ust. 4.
                                  Art. 20.
1. Spis wyborców w szpitalach i w zakładach pomocy społecznej sporządza się
  na podstawie wykazów osób, które będą w nich przebywać w dniu wyborów.
2. Wykazy osób, o których mowa w ust. 1, dyrektorzy szpitali i zakładów
  pomocy społecznej przekazują do urzędu gminy najpóźniej w 10 dniu przed
  dniem wyborów.
3. Spis wyborców w zakładach karnych i w aresztach śledczych, a także w
  oddziałach zewnętrznych tych zakładów i aresztów sporządza się na podstawie
  wykazów osób, które będą w nich przebywać w dniu wyborów.
4. Wykazy osób, o których mowa w ust. 3, dyrektorzy zakładów karnych i
  aresztów śledczych przekazują do urzędu gminy najpóźniej w 10 dniu przed
  dniem wyborów.
5. W spisie, o którym mowa w ust. 3, nie umieszcza się osób pozbawionych
  praw publicznych prawomocnym orzeczeniem sądu.
                                  Art. 21.
1. Żołnierze pełniący zasadniczą lub okresową służbę wojskową oraz pełniący
  służbę w charakterze kandydatów na żołnierzy zawodowych lub odbywający
  ćwiczenia i przeszkolenie wojskowe, a także junacy odbywający zasadniczą
  służbę w obronie cywilnej poza miejscem stałego zamieszkania są dopisywani,
  na swój wniosek, do wybranego przez nich spisu wyborców, sporządzonego dla
  miejscowości, w której odbywają służbę. Wniosek składa się między 21 a 14
  dniem przed dniem wyborów, chyba że osoby, o których mowa w zdaniu
  pierwszym, przybyły do miejsca ich aktualnego zakwaterowania po tym
  terminie. We wniosku podaje się dane wymienione w art. 11 ust. 4.
2. Przepis ust. 1 stosuje się odpowiednio do policjantów z jednostek
  skoszarowanych.
3. Dowódcy jednostek wojskowych, komendanci oddziałów obrony cywilnej i
  dowódcy jednostek policyjnych są obowiązani zapewnić żołnierzom, junakom i
  policjantom możliwość wykonania uprawnień wynikających z przepisu ust. 1.
4. Minister Obrony Narodowej i minister właściwy do spraw wewnętrznych, po
  porozumieniu z Państwową Komisją Wyborczą, określą sposób realizacji
  obowiązków dowódców, o których mowa w ust. 3, uwzględniając konieczność
  zapewnienia wyborcom, o których mowa w ust. 1 i 2, możliwości wykonywania
  funkcji członków obwodowych komisji wyborczych i mężów zaufania.
                                  Art. 22.
O dopisaniu lub wpisaniu do spisu wyborców osób, o których mowa w art. 19,
art. 20 ust. 1 i 3 i art. 21 ust. 1 i 2, niezwłocznie zawiadamia się urząd
gminy właściwy ze względu na miejsce ich stałego zamieszkania lub ostatniego
zameldowania na pobyt stały.
                                  Art. 23.
1. Wyborca zmieniający miejsce pobytu przed dniem wyborów otrzymuje na swoje
  żądanie, przed sporządzeniem spisu wyborców - na podstawie rejestru
  wyborców, a po sporządzeniu spisu wyborców, na podstawie spisu wyborców,
  zaświadczenie o prawie do głosowania w miejscu pobytu w dniu wyborów.
2. Zaświadczenie, o którym mowa w ust. 1, wydaje urząd gminy.
                                  Art. 24.
Minister właściwy do spraw administracji publicznej, na wniosek Państwowej
Komisji Wyborczej, określi, w drodze rozporządzenia, sposób sporządzenia i
udostępniania spisu wyborców, ustalając wzór spisu, metody jego aktualizacji,
wzór wniosku o udostępnienie spisu, wzory wykazów osób przebywających w
szpitalach, zakładach opieki społecznej, zakładach karnych i aresztach
śledczych, w których utworzono obwody głosowania, wzór zawiadomienia o
dopisaniu lub o wpisaniu wyborcy do spisu w innym obwodzie głosowania, wzór
oraz sposób wydawania zaświadczenia o prawie do głosowania.
                                  Art. 25.
1. Wyborcy przebywający na polskich statkach morskich znajdujących się w
  podróży w dniu wyborów wpisywani są do spisu wyborców sporządzanego przez
  kapitana statku.
2. Wpisu dokonuje się na podstawie wniosku wyborcy zgłoszonego najpóźniej w
  5 dniu przed dniem wyborów. Wniosek powinien zawierać nazwisko i imiona,
  imię ojca, datę urodzenia, numer ewidencyjny PESEL lub numer ważnego
  polskiego paszportu oraz adres zamieszkania.
3. Przepis art. 23 ust. 1 stosuje się odpowiednio do wyborców przebywających
  na polskich statkach morskich, z tym że zaświadczenie wydaje kapitan
  statku, który sporządził spis wyborców.
4. Minister właściwy do spraw gospodarki morskiej, po porozumieniu z
  Państwową Komisją Wyborczą, określi, w drodze rozporządzenia, sposób
  sporządzania i aktualizacji spisu wyborców, o którym mowa w ust. 1, a także
  sposób powiadamiania urzędów gmin o objętych spisem wyborców osobach stale
  zamieszkałych w kraju i sposób wydawania zaświadczeń o prawie do
  głosowania.
                                  Art. 26.
1. Wyborcy przebywający za granicą i posiadający ważne polskie paszporty
  wpisywani są do spisu wyborców sporządzanego przez właściwego terytorialnie
  konsula.
2. Wpisu dokonuje się na podstawie osobistego zgłoszenia wniesionego ustnie,
  pisemnie, telefonicznie, telegraficznie lub telefaksem. Zgłoszenie powinno
  zawierać nazwisko i imiona, imię ojca, datę urodzenia oraz miejsce pobytu
  wyborcy, numer ważnego polskiego paszportu, a także miejsce i datę jego
  wydania. Zgłoszenia można dokonać najpóźniej w 5 dniu przed dniem wyborów.
3. Przepis art. 23 ust. 1 stosuje się odpowiednio do wyborców przebywających
  za granicą i posiadających ważne polskie paszporty, z tym że zaświadczenie
  wydaje konsul, który sporządził spis wyborców.
4. Minister właściwy do spraw zagranicznych, po porozumieniu z Państwową
  Komisją Wyborczą, określi, w drodze rozporządzenia, sposób sporządzania i
  aktualizacji spisu wyborców, o którym mowa w ust. 1, a także sposób
  powiadamiania urzędów gmin o objętych spisem wyborców osobach stale
  zamieszkałych w kraju i sposób wydawania zaświadczeń o prawie do
  głosowania.
                                  Art. 27.
1. Spis wyborców jest udostępniany, na pisemny wniosek, do wglądu w urzędzie
  gminy albo w siedzibie organu, który spis sporządził.
2. Wójt lub burmistrz (prezydent miasta) albo organ, który sporządził spis
  wyborców, powiadamia wyborców, w sposób zwyczajowo przyjęty, o sporządzeniu
  spisu oraz o miejscu i czasie jego udostępniania.
                                  Art. 28.
1. Każdy może wnieść odpowiednio do wójta lub burmistrza (prezydenta miasta)
  albo do organu, który sporządził spis wyborców, reklamację w sprawie
  nieprawidłowości sporządzenia spisu.
2. W sprawach, o których mowa w ust. 1, stosuje się odpowiednio przepisy
  art. 15, z tym że terminy rozpatrzenia reklamacji i wniesienia skargi do
  sądu rejonowego wynoszą 2 dni.
3. Reklamacje w sprawach spisu wyborców dotyczącego osób, o których mowa w
  art. 25 ust. 1 i art. 26 ust. 1, rozpatrują odpowiednio kapitan statku albo
  konsul. Od decyzji podjętych w tych sprawach nie przysługuje środek prawny.
   
                                 Rozdział 6
                              Obwody głosowania
                                      
                                  Art. 29.
1. Głosowanie w wyborach przeprowadza się w stałych obwodach głosowania
  utworzonych na obszarze gminy na podstawie przepisów ustawy z dnia 16 lipca
  1998 r. - Ordynacja wyborcza do rad gmin, rad powiatów i sejmików
  województw (Dz.U. Nr 95, poz. 602 i Nr 160, poz. 1060), z uwzględnieniem
  przepisów art. 30 ust. 1 i 2 oraz art. 31 ust. 1 i 4.
2. Zmian w podziale na obwody głosowania, jeżeli konieczność taka wynika ze
  zmian granic gminy lub zmiany liczby mieszkańców na obszarze danego obwodu
  w gminie, dokonuje się na zasadach i w trybie ustawy, o której mowa w ust.
  1, najpóźniej w 45 dniu przed dniem wyborów.
                                      
                                  Art. 30.
1. Tworzy się obwody głosowania w szpitalach i w zakładach pomocy
  społecznej, jeżeli w dniu wyborów będzie w nich przebywać co najmniej 50
  wyborców, a gdy liczba wyborców byłaby mniejsza, wówczas można utworzyć
  obwód głosowania po zasięgnięciu opinii kierownika szpitala lub zakładu
  pomocy społecznej.
2. Tworzy się obwody głosowania dla wyborców przebywających w zakładach
  karnych i aresztach śledczych oraz w oddziałach zewnętrznych tych zakładów
  i aresztów. Nieutworzenie takiego obwodu jest możliwe wyłącznie w
  uzasadnionych wypadkach na wniosek dyrektora zakładu karnego lub aresztu.
3. Rada gminy na wniosek wójta lub burmistrza (prezydenta miasta) tworzy
  obwody głosowania, o których mowa w ust. 1 i 2, ustala ich numery, granice
  oraz siedziby obwodowych komisji wyborczych. Utworzenie tych obwodów
  następuje najpóźniej w 45 dniu przed dniem wyborów.
4. Po bezskutecznym upływie terminu, o którym mowa w ust. 3, czynności
  wymienionych w tym przepisie dokonuje właściwy wojewoda najpóźniej w 42
  dniu przed dniem wyborów.
                                  Art. 31.
1. Tworzy się obwody głosowania dla obywateli polskich przebywających za
  granicą.
2. Obwody głosowania, o których mowa w ust. 1, tworzy, w drodze
  rozporządzenia, minister właściwy do spraw zagranicznych, po porozumieniu z
  Państwową Komisją Wyborczą, wyznaczając siedziby obwodowych komisji
  wyborczych.
3. Obwody głosowania, o których mowa w ust. 1, wchodzą w skład okręgu
  wyborczego właściwego dla gminy Warszawa Centrum.
4. Tworzy się obwody głosowania dla wyborców przebywających na polskich
  statkach morskich, które znajdują się w podróży w okresie obejmującym dzień
  wyborów, jeżeli przebywa na nich co najmniej 15 wyborców i jeżeli istnieje
  możliwość przekazania właściwej okręgowej komisji wyborczej wyników
  głosowania niezwłocznie po jego zakończeniu.
5. W rozumieniu niniejszej ustawy polskim statkiem morskim jest statek
  będący w całości własnością polskiego armatora mającego siedzibę w kraju,
  podnoszący polską banderę i dowodzony przez polskiego kapitana.
6. Obwody głosowania, o których mowa w ust. 4, tworzy, w drodze
  rozporządzenia, minister właściwy do spraw gospodarki morskiej, po
  porozumieniu z Państwową Komisją Wyborczą, na wniosek armatora zgłoszony
  najpóźniej w 30 dniu przed dniem wyborów.
7. Obwody głosowania, o których mowa w ust. 4, wchodzą w skład okręgu
  wyborczego właściwego dla siedziby armatora.
                                  Art. 32.
1. Informacje o numerach i granicach obwodów głosowania oraz siedzibach
  obwodowych komisji wyborczych, o których mowa w art. 29, art. 30 ust. 1 i 2
  oraz art. 53 ust. 1, podaje do wiadomości publicznej przez rozplakatowanie
  wójt lub burmistrz (prezydent miasta) najpóźniej 30 dnia przed dniem
  wyborów.
2. Obowiązek, o którym mowa w ust. 1, w odniesieniu do obwodów głosowania
  utworzonych za granicą ciąży na konsulach. Wykonanie tego obowiązku powinno
  nastąpić najpóźniej w 21 dniu przed dniem wyborów.
3. O utworzeniu obwodu głosowania na statku kapitan statku zawiadamia
  wyborców.
                                      
                                 Rozdział 7
                              Komisje wyborcze
                                      
                                  Art. 33.
Wybory przeprowadzają:
   1) Państwowa Komisja Wyborcza,
   2) okręgowe komisje wyborcze,
   3) obwodowe komisje wyborcze.
   
                                  Art. 34.
1. Można być członkiem tylko jednej komisji wyborczej. Nie mogą być
  członkami komisji kandydaci na posłów i kandydaci na senatorów,
  pełnomocnicy wyborczy i pełnomocnicy finansowi komitetów wyborczych oraz
  mężowie zaufania.
2. Członkowie komisji tracą członkostwo w komisji z dniem podpisania zgody
  na kandydowanie na posła lub kandydowanie na senatora bądź objęcia funkcji
  pełnomocnika lub męża zaufania, o których mowa w ust. 1.
3. Członkowie komisji nie mogą prowadzić kampanii wyborczej na rzecz
  poszczególnych kandydatów na posłów lub kandydatów na senatorów oraz list
  kandydatów.
                                  Art. 35.
1. Członkom komisji wyborczych przysługują:
   1) diety oraz zwrot kosztów podróży i noclegów,
   2) zryczałtowane diety za czas związany z przeprowadzeniem głosowania oraz
     ustaleniem wyników głosowania.
2. Członkom Państwowej Komisji Wyborczej, a także przewodniczącym okręgowych
  komisji wyborczych, którzy pełnią funkcje z urzędu jako wojewódzcy
  komisarze wyborczy lub ich zastępcy, nie przysługują zryczałtowane diety, o
  których mowa w ust. 1 pkt 2.
3. Członkowi obwodowej komisji wyborczej, w związku z wykonywaniem zadań,
  przysługuje do 5 dni zwolnienie od pracy z zachowaniem prawa do świadczeń z
  ubezpieczenia społecznego oraz uprawnień ze stosunku pracy, z wyjątkiem
  prawa do wynagrodzenia.
4. Osoby wchodzące w skład komisji wyborczych korzystają z ochrony prawnej
  przewidzianej dla funkcjonariuszy publicznych i ponoszą odpowiedzialność
  jak funkcjonariusze publiczni.
5. Osobom wchodzącym w skład komisji wyborczych, które uległy wypadkowi w
  czasie wykonywania zadań tych komisji albo w drodze do miejsca lub z
  miejsca ich wykonywania, przysługuje odszkodowanie w wysokości i na
  zasadach określonych dla pracowników w przepisach o świadczeniach z tytułu
  wypadków przy pracy i chorób zawodowych. Odszkodowanie wypłaca Zakład
  Ubezpieczeń Społecznych, a postępowanie powypadkowe prowadzi dyrektor
  właściwej miejscowo delegatury Krajowego Biura Wyborczego.
6. Minister właściwy do spraw administracji publicznej, po zasięgnięciu
  opinii Państwowej Komisji Wyborczej, określi, w drodze rozporządzenia,
  wysokość oraz szczegółowe zasady, na których przysługują diety,
  zryczałtowane diety, o których mowa w ust. 1, oraz zwrot kosztów podróży i
  noclegów, a także tryb udzielania dni wolnych od pracy, o których mowa w
  ust. 3.
Państwowa Komisja Wyborcza
                                  Art. 36.
1. Państwowa Komisja Wyborcza jest stałym najwyższym organem wyborczym
  właściwym w sprawach przeprowadzania wyborów.
2. W skład Państwowej Komisji Wyborczej wchodzi:
   1) 3 sędziów Trybunału Konstytucyjnego wskazanych przez Prezesa Trybunału
     Konstytucyjnego,
   2) 3 sędziów Sądu Najwyższego wskazanych przez Pierwszego Prezesa Sądu
     Najwyższego,
   3) 3 sędziów Naczelnego Sądu Administracyjnego wskazanych przez Prezesa
     Naczelnego Sądu Administracyjnego.
3. Sędziów, o których mowa w ust. 2, powołuje w skład Państwowej Komisji
  Wyborczej Prezydent Rzeczypospolitej, w drodze postanowienia.
4. W skład Państwowej Komisji Wyborczej może wchodzić lub zostać powołany
  także sędzia w stanie spoczynku.
5. Państwowa Komisja Wyborcza wybiera ze swego składu przewodniczącego i
  dwóch zastępców przewodniczącego.
6. Funkcję sekretarza Państwowej Komisji Wyborczej pełni Kierownik Krajowego
  Biura Wyborczego, który uczestniczy w jej posiedzeniach z głosem doradczym.
7. Postanowienie, o którym mowa w ust. 3, podaje się do wiadomości
  publicznej oraz ogłasza w Dzienniku Urzędowym Rzeczypospolitej Polskiej
  "Monitor Polski".
                                  Art. 37.
1. Wygaśnięcie członkostwa w Państwowej Komisji Wyborczej następuje wskutek:
   1) zrzeczenia się członkostwa,
   2) podpisania zgody na kandydowanie na Prezydenta Rzeczypospolitej, posła
     albo na senatora,
   3) śmierci członka Komisji,
   4) ukończenia 70 lat przez członka Komisji będącego sędzią w stanie
     spoczynku,
   5) odwołania przez Prezydenta Rzeczypospolitej na wniosek prezesa, który
     wskazał sędziego jako członka Komisji.
2. Uzupełnienie składu Państwowej Komisji Wyborczej następuje w trybie i na
  zasadach określonych w przepisach o jej powołaniu. Przepis art. 36 ust. 7
  stosuje się odpowiednio.
                                  Art. 38.
1. Członkowie Państwowej Komisji Wyborczej pełnią swoje funkcje w Komisji
  niezależnie od swoich obowiązków służbowych w ramach pełnionej funkcji
  sędziego.
2. Osobom wchodzącym w skład Państwowej Komisji Wyborczej przysługuje
  wynagrodzenie miesięczne ustalane na podstawie kwoty bazowej przyjmowanej
  do ustalenia wynagrodzenia osób zajmujących kierownicze stanowiska
  państwowe, z zastosowaniem mnożników:
    1) dla przewodniczącego - 3,5,
    2) dla zastępcy przewodniczącego   -   3,2,
    3) dla członków Komisji - 3,0.
3. Wynagrodzenie, o którym mowa w ust. 2, przysługuje niezależnie od
  uposażenia wypłacanego z tytułu pełnionej funkcji sędziego albo uposażenia
  przysługującego sędziemu w stanie spoczynku.
                                  Art. 39.
1. Do zadań Państwowej Komisji Wyborczej należy:
   1) sprawowanie nadzoru nad przestrzeganiem prawa wyborczego,
   2) sprawowanie nadzoru nad prowadzeniem i aktualizowaniem rejestru
     wyborców oraz sporządzaniem spisów wyborców,
   3) powoływanie okręgowych komisji wyborczych oraz rozwiązywanie okręgowych
     i obwodowych komisji wyborczych po wykonaniu ich ustawowych zadań,
   4) rozpatrywanie skarg na działalność okręgowych komisji wyborczych,
   5) ustalanie wzorów urzędowych formularzy oraz druków wyborczych, a także
     wzorów pieczęci okręgowych i obwodowych komisji wyborczych,
   6) ustalanie i ogłaszanie wyników głosowania i wyników wyborów w zakresie
     określonym przepisami szczególnymi ustawy,
   7) przedstawianie po każdych wyborach do Sejmu i do Senatu Prezydentowi
     Rzeczypospolitej, Marszałkowi Sejmu i Marszałkowi Senatu informacji o
     realizacji przepisów ustawy i ewentualnych propozycji ich zmian,
   8) wykonywanie innych zadań określonych w ustawach.
2. Państwowa Komisja Wyborcza ustala swój regulamin oraz regulaminy
  okręgowych i obwodowych komisji wyborczych, określając w nich w
  szczególności:
   1) zasady i tryb pracy,
   2) sposób wykonywania zadań,
   3) sposób sprawowania nadzoru nad przestrzeganiem prawa wyborczego.
   
                                  Art. 40.
1. Państwowa Komisja Wyborcza wydaje wytyczne wiążące komisje wyborcze
  niższego stopnia oraz wyjaśnienia dla organów administracji rządowej i
  organów jednostek samorządu terytorialnego, a także podległych im jednostek
  organizacyjnych wykonujących zadania związane z przeprowadzeniem wyborów,
  jak i dla komitetów wyborczych oraz nadawców radiowych i telewizyjnych.
2. Państwowa Komisja Wyborcza uchyla uchwały okręgowych komisji wyborczych
  podjęte z naruszeniem prawa lub niezgodne z jej wytycznymi i przekazuje
  sprawę właściwej komisji do ponownego rozpoznania bądź podejmuje
  rozstrzygnięcie w sprawie.
3. Państwowa Komisja Wyborcza może utworzyć na czas wyborów swoją inspekcję
  i określić jej zadania lub powierzyć wykonywanie jej zadań inspekcji
  okręgowej komisji wyborczej. Do osób powołanych w skład inspekcji stosuje
  się odpowiednio przepisy art. 35 ust. 1 i 3-5. Rozporządzenie, o którym
  mowa w art. 35 ust. 6, określi również wysokość oraz szczegółowe zasady, na
  których przysługują diety, zryczałtowane diety oraz zwrot kosztów podróży i
  noclegów, a także tryb udzielania dni wolnych od pracy osobom powołanym w
  skład inspekcji.
4. Państwowa Komisja Wyborcza podejmuje uchwały w zakresie swoich ustawowych
  uprawnień.
                                      
                                  Art. 41.
1. Państwowa Komisja Wyborcza określa zasady i sposób wykorzystywania
  elektronicznego systemu przesyłania i przetwarzania danych o wynikach
  głosowania i wynikach wyborów.
2. Minister właściwy do spraw łączności, na wniosek Państwowej Komisji
  Wyborczej, określi, w drodze rozporządzenia, zasady i warunki
  wykorzystywania dla celów wyborczych urządzeń i systemów
  telekomunikacyjnych, a także sieci telekomunikacyjnej użytku publicznego.
                                  Art. 42.
Państwowa Komisja Wyborcza publikuje opracowanie statystyczne zawierające
szczegółowe informacje o wynikach głosowania i wyborów do Sejmu i do Senatu
oraz udostępnia wyniki głosowania i wyborów w postaci elektronicznej po
kosztach własnych.
                                  Art. 43.
Państwowa Komisja Wyborcza jest uprawniona do używania pieczęci urzędowej w
rozumieniu przepisów o pieczęciach państwowych. Średnica pieczęci wynosi 35
mm.
Okręgowa komisja wyborcza
                                  Art. 44.
1. W skład okręgowej komisji wyborczej wchodzi od 7 do 11 sędziów, w tym z
  urzędu, jako jej przewodniczący, wojewódzki komisarz wyborczy lub zastępca
  wojewódzkiego komisarza wyborczego, powołani na podstawie odrębnych
  przepisów. W skład komisji może także być powołany sędzia w stanie
  spoczynku, który nie ukończył 70 lat.
2. Sędziów do składu komisji zgłasza Minister Sprawiedliwości, w liczbie
  uzgodnionej z Państwową Komisją Wyborczą, najpóźniej w 52 dniu przed dniem
  wyborów.
3. Państwowa Komisja Wyborcza powołuje okręgowe komisje wyborcze najpóźniej
  w 48 dniu przed dniem wyborów.
4. W razie braku możliwości pełnienia funkcji przewodniczącego komisji przez
  wojewódzkiego komisarza wyborczego lub zastępcę wojewódzkiego komisarza
  wyborczego komisja wybiera przewodniczącego ze swojego grona. W takim
  wypadku Minister Sprawiedliwości zgłasza do składu komisji jednego sędziego
  więcej, aniżeli wynikałoby to z uzgodnień, o których mowa w ust. 2.
5. Pierwsze posiedzenie komisji organizuje, z upoważnienia Państwowej
  Komisji Wyborczej, dyrektor właściwej miejscowo delegatury Krajowego Biura
  Wyborczego.
6. Komisja na pierwszym posiedzeniu wybiera spośród siebie dwóch zastępców
  przewodniczącego komisji. Funkcję sekretarza okręgowej komisji wyborczej
  pełni dyrektor właściwej miejscowo delegatury Krajowego Biura Wyborczego
  albo osoba przez niego wskazana. Sekretarz uczestniczy w pracach komisji z
  głosem doradczym.
7. Skład komisji podaje się niezwłocznie do wiadomości publicznej w sposób
  zwyczajowo przyjęty.
8. Obsługę i warunki techniczno-administracyjne pracy okręgowej komisji
  wyborczej zapewnia Krajowe Biuro Wyborcze.
                                  Art. 45.
1. Wygaśnięcie członkostwa w okręgowej komisji wyborczej następuje wskutek:
   1) zrzeczenia się członkostwa,
   2) wystąpienia przyczyn, o których mowa w art. 34 ust. 2,
   3) śmierci członka komisji,
   4) odwołania członka komisji przez Państwową Komisję Wyborczą na wniosek
     Ministra Sprawiedliwości, który zgłosił sędziego.
2. Uzupełnienie składu komisji następuje w trybie i na zasadach określonych
  w przepisach o jej powołaniu. Przepis art. 44 ust. 7 stosuje się
  odpowiednio.
                                  Art. 46.
1. Do zadań okręgowej komisji wyborczej należy:
   1) sprawowanie nadzoru nad przestrzeganiem prawa wyborczego przez obwodowe
     komisje wyborcze,
   2) rejestrowanie okręgowych list kandydatów na posłów oraz kandydatów na
     senatorów,
   3) ustalanie i ogłaszanie wyników głosowania i wyników wyborów w okręgu
     wyborczym w zakresie określonym przepisami szczególnymi ustawy,
   4) rozpatrywanie skarg na działalność obwodowych komisji wyborczych,
   5) zapewnienie wykonania zadań wyborczych we współdziałaniu z wojewodą i
     organami jednostek samorządu terytorialnego,
   6) wykonywanie innych zadań przewidzianych ustawą lub zleconych przez
     Państwową Komisję Wyborczą.
2. Okręgowa komisja wyborcza podejmuje uchwały w zakresie swoich ustawowych
  uprawnień.
                                      
                                  Art. 47.
1. Okręgowa komisja wyborcza może powołać, w trybie i na zasadach
  określonych przez Państwową Komisję Wyborczą, pełnomocników do wypełniania
  zadań, o których mowa w art. 74 ust. 2.
2. Okręgowa komisja wyborcza może utworzyć na czas wyborów swoją inspekcję i
  określić jej zadania. Do osób powołanych w skład inspekcji stosuje się
  odpowiednio przepisy art. 35 ust. 1 i 3-5. Rozporządzenie, o którym mowa w
  art. 35 ust. 6, określi również wysokość oraz szczegółowe zasady, na
  których przysługują diety, zryczałtowane diety oraz zwrot kosztów podróży i
  noclegów, a także tryb udzielania dni wolnych od pracy osobom powołanym w
  skład inspekcji.
Obwodowa komisja wyborcza
                                  Art. 48.
1. Obwodową komisję wyborczą powołuje spośród wyborców, z zastrzeżeniem
  przepisów art. 49, najpóźniej w 21 dniu przed dniem wyborów zarząd gminy.
2. W skład komisji powołuje się:
   1) od 6 do 10 osób spośród kandydatów zgłoszonych przez pełnomocników
     wyborczych komitetów wyborczych lub upoważnione przez nich osoby,
   2) jedną osobę wskazaną przez wójta lub burmistrza (prezydenta miasta):
     a) dla obwodów głosowania, o których mowa w art. 29, spośród
       pracowników samorządowych gminy lub gminnych jednostek
       organizacyjnych,
     b) dla obwodów w szpitalach i zakładach pomocy społecznej spośród
       pracowników tych szpitali lub zakładów,
     c) dla obwodów w zakładach karnych lub aresztach śledczych spośród
       pracowników tych zakładów lub aresztów.
3. Kandydatami, o których mowa w ust. 2 pkt 1, mogą być tylko osoby ujęte w
  stałym rejestrze wyborców danej gminy.
4. Pełnomocnik wyborczy komitetu wyborczego lub upoważniona przez niego
  osoba mogą zgłosić do każdej komisji tylko po jednym kandydacie, o którym
  mowa w ust. 2 pkt 1. Zgłoszenia dokonuje się najpóźniej w 30 dniu przed
  dniem wyborów.
5. W wypadku zgłoszenia więcej niż 10 kandydatów skład osobowy komisji
  ustala się w drodze publicznego losowania przeprowadzonego przez zarząd
  gminy.
6. Jeżeli liczba kandydatów zgłoszonych w trybie, o którym mowa w ust. 4,
  jest mniejsza niż 6, uzupełnienia składu komisji do jej minimalnego składu,
  o którym mowa w ust. 2 pkt 1, dokonuje zarząd gminy spośród osób ujętych w
  stałym rejestrze wyborców tej gminy.
7. Pierwsze posiedzenie komisji organizuje wójt lub burmistrz (prezydent
  miasta).
8. Obwodowa komisja wyborcza na pierwszym posiedzeniu wybiera spośród siebie
  przewodniczącego i jego zastępcę. Skład komisji podaje się do wiadomości
  publicznej w sposób zwyczajowo przyjęty.
9. Funkcji przewodniczącego i zastępcy przewodniczącego obwodowej komisji
  wyborczej nie może pełnić osoba wskazana do składu komisji przez wójta lub
  burmistrza (prezydenta miasta).
10. Po bezskutecznym upływie terminu, o którym mowa w ust. 1, czynności
  wymienione w tym przepisie wykonuje właściwa okręgowa komisja wyborcza
  najpóźniej w 15 dniu przed dniem wyborów.
11. Minister właściwy do spraw administracji publicznej, na wniosek
  Państwowej Komisji Wyborczej, określi, w drodze rozporządzenia, sposób
  zgłaszania kandydatów do obwodowych komisji wyborczych, wzór zgłoszenia
  oraz szczegółowe zasady powoływania obwodowych komisji wyborczych, w tym
  tryb przeprowadzania losowania.
                                      
                                  Art. 49.
1. Obwodowe komisje wyborcze w obwodach głosowania utworzonych na polskich
  statkach morskich i za granicą powołują spośród wyborców odpowiednio
  kapitanowie tych statków oraz konsulowie. Przepis art. 48 ust. 2 pkt 1 i
  pkt 2 lit. a) oraz ust. 4-9 stosuje się odpowiednio.
2. Minister właściwy do spraw gospodarki morskiej oraz minister właściwy do
  spraw zagranicznych, każdy w zakresie swojego działania, na wniosek
  Państwowej Komisji Wyborczej, określi, w drodze rozporządzenia, tryb i
  termin powoływania komisji, o których mowa w ust. 1.
                                  Art. 50.
1. Wygaśnięcie członkostwa w obwodowej komisji wyborczej następuje wskutek:
   1) zrzeczenia się członkostwa,
   2) odwołania z przyczyn, o których mowa w ust. 2,
   3) wystąpienia przyczyn, o których mowa w art. 34 ust. 2,
   4) śmierci członka komisji,
   5) utraty prawa wybierania lub niespełniania warunku, o którym mowa w art.
     48 ust. 3.
2. Członek obwodowej komisji wyborczej może być odwołany ze składu komisji w
  razie nieobecności na pierwszym posiedzeniu i niewyjaśnienia w terminie 2
  dni przyczyny nieobecności.
3. Uzupełnienie składu komisji następuje w trybie i na zasadach określonych
  w przepisach o jej powołaniu.
                                  Art. 51.
Do zadań obwodowej komisji wyborczej należy:
   1) przeprowadzenie głosowania w obwodzie,
   2) czuwanie w dniu wyborów nad przestrzeganiem przepisów prawa wyborczego
     w miejscu i w czasie głosowania,
   3) ustalenie wyników głosowania w obwodzie i przekazanie ich właściwej
     okręgowej komisji wyborczej.
   
                                  Art. 52.
1. Obsługę administracyjną i warunki techniczno-materialne pracy obwodowej
  komisji wyborczej oraz wykonanie zadań związanych z organizacją i
  przeprowadzaniem wyborów na obszarze gminy zapewnia wójt lub burmistrz
  (prezydent miasta) jako zadanie zlecone gminie.
2. Jednostki organizacyjne sprawujące trwały zarząd nieruchomości
  państwowych i komunalnych są obowiązane udostępnić bezpłatnie pomieszczenia
  wskazane przez:
   1) dyrektora właściwej miejscowo delegatury Krajowego Biura Wyborczego - z
     przeznaczeniem na siedziby okręgowych komisji wyborczych,
   2) wójta lub burmistrza (prezydenta miasta) - z przeznaczeniem na siedziby
     obwodowych komisji wyborczych.
 Pomieszczenia przeznaczone na siedziby okręgowych i obwodowych komisji
  wyborczych powinny być łatwo dostępne dla osób niepełnosprawnych.
3. Na siedziby komisji wyborczych można również wyznaczyć pomieszczenia
  innych podmiotów niż wymienione w ust. 2, po uprzednim porozumieniu z
  zarządzającymi tymi pomieszczeniami.
4. Przepisy ust. 1-3 stosuje się odpowiednio do kapitanów polskich statków
  morskich oraz konsulów.
                                  Art. 53.
1. Lokale obwodowych komisji wyborczych dostosowane do potrzeb wyborców
  niepełnosprawnych zapewnia wójt lub burmistrz (prezydent miasta).
2. Minister właściwy do spraw administracji publicznej, po porozumieniu z
  ministrem właściwym do spraw polityki społecznej oraz z Państwową Komisją
  Wyborczą, określi, w drodze rozporządzenia:
   1) warunki techniczne, jakim powinien odpowiadać lokal obwodowej komisji
     wyborczej, tak aby został dostosowany do potrzeb wyborców
     niepełnosprawnych,
   2) liczbę lokali obwodowych komisji wyborczych dostosowanych do potrzeb
     wyborców niepełnosprawnych, uwzględniając proporcje między ogólną liczbą
     mieszkańców danej gminy a liczbą osób niepełnosprawnych zamieszkujących
     tę gminę, z tym że w każdej gminie powinien być co najmniej jeden lokal
     obwodowej komisji wyborczej dostosowany do potrzeb osób
     niepełnosprawnych.
Krajowe Biuro Wyborcze
                                  Art. 54.
1. Krajowe Biuro Wyborcze jest organem wykonawczym Państwowej Komisji
  Wyborczej.
2. Krajowe Biuro Wyborcze realizuje zadania wynikające z niniejszej ustawy
  oraz innych ustaw.
3. Do zadań Krajowego Biura Wyborczego należy zapewnienie warunków
  organizacyjno-administracyjnych, finansowych  i technicznych, związanych z
  organizacją i przeprowadzaniem wyborów i referendów w zakresie określonym
  niniejszą ustawą oraz innymi ustawami.
4. Krajowe Biuro Wyborcze zapewnia obsługę Państwowej Komisji Wyborczej oraz
  innych organów wyborczych w zakresie określonym niniejszą ustawą oraz
  innymi ustawami.
                                  Art. 55.
1. Pracą Krajowego Biura Wyborczego kieruje Kierownik Krajowego Biura
  Wyborczego.
2. Jednostkami organizacyjnymi Krajowego Biura Wyborczego są:
   1) zespoły,
   2) delegatury.
3. Organizację Krajowego Biura Wyborczego oraz zakres działania i właściwość
  terytorialną jednostek organizacyjnych Krajowego Biura Wyborczego określi
  statut nadany przez Państwową Komisję Wyborczą na wniosek Kierownika
  Krajowego Biura Wyborczego. Statut Krajowego Biura Wyborczego ogłasza się w
  Dzienniku Urzędowym Rzeczypospolitej Polskiej "Monitor Polski".
4. Kierownik Krajowego Biura Wyborczego na podstawie statutu określi, w
  drodze zarządzenia, szczegółową organizację wewnętrzną jednostek
  organizacyjnych Krajowego Biura Wyborczego oraz ich właściwość rzeczową.
                                  Art. 56.
1. Krajowe Biuro Wyborcze współdziała z właściwymi ministrami, kierownikami
  urzędów centralnych, wojewodami oraz jednostkami samorządu terytorialnego w
  celu realizacji zadań związanych z organizacją i przeprowadzaniem wyborów
  oraz referendów.
2. Minister właściwy do spraw administracji publicznej, po porozumieniu z
  Kierownikiem Krajowego Biura Wyborczego, określi, w drodze rozporządzenia,
  zasady współdziałania terenowych organów administracji rządowej z Krajowym
  Biurem Wyborczym w zakresie, o którym mowa w ust. 1.
3. Do zasad współdziałania organów jednostek samorządu terytorialnego z
  Krajowym Biurem Wyborczym w zakresie, o którym mowa w ust. 1, stosuje się
  odpowiednio przepisy ustawy - Ordynacja wyborcza do rad gmin, rad powiatów
  i sejmików województw.
                                  Art. 57.
1. Kierownik Krajowego Biura Wyborczego jest powoływany i odwoływany przez
  Marszałka Sejmu na wniosek Państwowej Komisji Wyborczej.
2. Do Kierownika Krajowego Biura Wyborczego stosuje się przepisy dotyczące
  osób powoływanych na kierownicze stanowiska państwowe.
3. Kierownik Krajowego Biura Wyborczego dysponuje wyodrębnionymi w budżecie
  państwa w części dotyczącej Krajowego Biura Wyborczego środkami
  finansowymi.
4. Ze środków finansowych, o których mowa w ust. 3, są pokrywane wydatki
  związane z bieżącą działalnością Państwowej Komisji Wyborczej i innych
  stałych organów wyborczych oraz Krajowego Biura Wyborczego, a także dotacje
  na stałe zadania związane z organizacją i przeprowadzaniem wyborów oraz
  referendów, zlecone jednostkom samorządu terytorialnego.
5. Kierownik Krajowego Biura Wyborczego dysponuje, w zakresie określonym
  ustawami, środkami finansowymi rezerwy celowej budżetu państwa
  przeznaczonej na wydatki związane z organizacją i przeprowadzaniem wyborów
  oraz referendów.
6. Dotacje dla jednostek samorządu terytorialnego na wykonywanie zadań
  związanych z organizacją i przeprowadzaniem wyborów oraz referendów
  przekazywane są tym jednostkom przez Kierownika Krajowego Biura Wyborczego
  lub działających z jego upoważnienia dyrektorów jednostek organizacyjnych
  Biura.
                                  Art. 58.
1. Do pracowników Krajowego Biura Wyborczego stosuje się przepisy ustawy z
  dnia 16 września 1982 r. o pracownikach urzędów państwowych (Dz.U. Nr 31,
  poz. 214, z 1984 r. Nr 35, poz. 187, z 1988 r. Nr 19, poz. 132, z 1989 r.
  Nr 4, poz. 24 i Nr 34, poz. 178 i 182, z 1990 r. Nr 20, poz. 121, z 1991 r.
  Nr 55, poz. 234, Nr 88, poz. 400 i Nr 95, poz. 425, z 1992 r. Nr 54, poz.
  254 i Nr 90, poz. 451, z 1994 r. Nr 136, poz. 704, z 1995 r. Nr 132, poz.
  640, z 1996 r. Nr 89, poz. 402 i Nr 106, poz. 496, z 1997 r. Nr 98, poz.
  604, Nr 133, poz. 882 i 883, Nr 141, poz. 943, z 1998 r. Nr 131, poz. 860,
  Nr 155, poz. 1016 i Nr 162, poz. 1118, z 1999 r. Nr 49, poz. 483 i Nr 70,
  poz. 778 oraz z 2000 r. Nr 6, poz. 69, Nr 66, poz. 787 i Nr 109, poz.
  1165).
2. Kierownik Krajowego Biura Wyborczego jest kierownikiem urzędu w
  rozumieniu przepisów ustawy, o której mowa w ust. 1, i wykonuje zadania w
  nich określone, a w szczególności ustala, w drodze zarządzenia, rodzaje
  stanowisk oraz zasady wynagradzania pracowników i rozkład czasu pracy.
3. Kierownik i pracownicy Krajowego Biura Wyborczego nie mogą należeć do
  partii politycznych ani prowadzić działalności politycznej.
                                 Rozdział 8
                             Przebieg głosowania
                                      
                                  Art. 59.
1. Głosowanie odbywa się w lokalu obwodowej komisji wyborczej, zwanym dalej
  "lokalem wyborczym", w ciągu jednego dnia, bez przerwy, między godziną 6.00
  a 20.00.
2. Głosowanie w obwodach głosowania utworzonych na polskich statkach
  morskich oraz za granicą odbywa się między godziną 6.00 a 20.00 czasu
  miejscowego. Jeżeli głosowanie miałoby być zakończone w dniu następnym po
  dniu głosowania w kraju, głosowanie przeprowadza się w dniu poprzedzającym.
3. Głosowanie w obwodach głosowania utworzonych w szpitalach i zakładach
  pomocy społecznej może się rozpocząć później niż o godzinie określonej w
  ust. 1. W wypadku oddania głosu przez wszystkich wyborców głosowanie może
  zakończyć się wcześniej niż o godzinie określonej w ust. 1. Skrócenie czasu
  głosowania zarządza obwodowa komisja wyborcza, po porozumieniu z
  kierownikiem szpitala lub zakładu pomocy społecznej, powiadamiając o tym
  wyborców, wójta lub burmistrza (prezydenta miasta) oraz właściwą okręgową
  komisję wyborczą.
                                  Art. 60.
1. Głosowanie odbywa się przy pomocy urzędowych kart do głosowania.
2. Treść karty do głosowania określają przepisy szczególne ustawy.
                                  Art. 61.
1. Przed rozpoczęciem głosowania obwodowa komisja wyborcza sprawdza czy urna
  jest pusta, po czym zamyka się urnę wyborczą i opieczętowuje ją pieczęcią
  komisji oraz sprawdza czy na miejscu znajduje się spis wyborców i potrzebna
  liczba kart do głosowania właściwych dla przeprowadzanych wyborów, jak
  również czy w lokalu wyborczym znajduje się odpowiednia liczba łatwo
  dostępnych miejsc zapewniających tajność głosowania.
2. Od chwili opieczętowania do końca głosowania urny wyborczej nie wolno
  otwierać.
3. Od chwili rozpoczęcia głosowania aż do jego zakończenia w lokalu
  wyborczym muszą być równocześnie obecne co najmniej 3 osoby wchodzące w
  skład obwodowej komisji wyborczej, przy czym jedną z nich powinien być
  przewodniczący komisji lub jego zastępca.
4. W dniu głosowania w lokalu wyborczym podczas wszystkich czynności
  obwodowej komisji wyborczej mają prawo być obecni, na podstawie
  zaświadczenia wydanego zgodnie z przepisami ustawy, mężowie zaufania.
                                  Art. 62.
1. Obwodowa komisja wyborcza, po uzgodnieniu z okręgową komisją wyborczą,
  może zarządzić stosowanie w głosowaniu drugiej urny wyborczej.
2. Urna, o której mowa w ust. 1, jest urną pomocniczą przeznaczoną wyłącznie
  do wrzucania kart do głosowania przez wyborców w obwodach głosowania w
  szpitalach i w zakładach pomocy społecznej.
3. W wypadku wyrażenia przez wyborcę woli skorzystania z urny pomocniczej
  wrzucenie do niej karty do głosowania wymaga obecności przy tej czynności
  co najmniej dwóch osób wchodzących w skład obwodowej komisji wyborczej,
  zgłoszonych przez różne komitety wyborcze.
4. Do postępowania z urną pomocniczą i głosowania przy jej użyciu mają
  zastosowanie przepisy niniejszego rozdziału.
                                  Art. 63.
Zabroniony jest wstęp do lokalu wyborczego osobom uzbrojonym.
                                  Art. 64.
1. Głosowania nie wolno przerywać. Gdyby wskutek nadzwyczajnych wydarzeń
  głosowanie było przejściowo uniemożliwione, obwodowa komisja wyborcza może
  zarządzić jego przerwanie, przedłużenie albo odroczenie do dnia następnego.
  Uchwała w tej sprawie powinna być natychmiast podana do wiadomości
  publicznej, przekazana okręgowej komisji wyborczej, wójtowi lub
  burmistrzowi (prezydentowi miasta) oraz przesłana Państwowej Komisji
  Wyborczej za pośrednictwem okręgowej komisji.
2. W razie przerwania lub odroczenia głosowania komisja zapieczętowuje otwór
  urny wyborczej i oddaje urnę wraz z zapieczętowanym spisem wyborców na
  przechowanie przewodniczącemu komisji. Pieczęć komisji oddaje się w takim
  wypadku na przechowanie zastępcy przewodniczącego lub innemu członkowi
  komisji. Komisja ustala również liczbę kart niewykorzystanych, umieszcza je
  w opieczętowanym pakiecie i oddaje na przechowanie przewodniczącemu
  komisji. Przed ponownym podjęciem głosowania komisja stwierdza
  protokolarnie, czy pieczęcie na urnie i pakiecie z kartami są nienaruszone.
                                  Art. 65.
1. W lokalu wyborczym umieszcza się tylko urzędowe obwieszczenia wyborcze.
2. W lokalu wyborczym oraz w miejscu zapewniającym tajność głosowania
  umieszcza się zwięzłą informację Państwowej Komisji Wyborczej o sposobie
  głosowania w wyborach.
                                  Art. 66.
1. Przewodniczący obwodowej komisji wyborczej czuwa nad zapewnieniem
  tajności głosowania oraz nad utrzymaniem porządku i spokoju w czasie
  głosowania.
2. Przewodniczący obwodowej komisji wyborczej ma prawo zażądać opuszczenia
  lokalu wyborczego przez osoby naruszające porządek i spokój.
3. Na żądanie przewodniczącego obwodowej komisji wyborczej komendant
  właściwego miejscowo komisariatu Policji obowiązany jest zapewnić konieczną
  pomoc.
4. W wypadku naruszenia porządku w lokalu wyborczym nie stosuje się przepisu
  art. 63.
                                  Art. 67.
1. Głosować może tylko wyborca wpisany do spisu wyborców, a także wyborca
  dopisany do spisu zgodnie z przepisami ust. 2 i 3.
2. Obwodowa komisja wyborcza dopisuje w dniu głosowania do spisu wyborców:
   1) osobę przedkładającą zaświadczenie o prawie do głosowania, załączając
     zaświadczenie do spisu,
   2) osobę pominiętą w spisie, jeżeli udokumentuje, iż stale zamieszkuje na
     terenie danego obwodu głosowania, a urząd gminy potwierdzi, że nie
     otrzymał zawiadomienia o utracie przez nią prawa wybierania lub o
     objęciu spisem wyborców w innym obwodzie,
   3) osobę skreśloną ze spisu dla danego obwodu głosowania w związku z
     umieszczeniem w spisie wyborców w szpitalu lub zakładzie pomocy
     społecznej, o którym mowa w art. 20 ust. 1, jeżeli udokumentuje, iż
     opuściła szpital lub zakład pomocy społecznej w przeddzień wyborów,
   4) obywatela polskiego stale zamieszkującego za granicą, a głosującego w
     kraju na podstawie ważnego polskiego paszportu, jeżeli udokumentuje, iż
     stale zamieszkuje za granicą. W takim wypadku komisja odnotowuje numer
     paszportu oraz miejsce i datę jego wydania w rubryce spisu "uwagi" oraz
     umieszcza w paszporcie na ostatniej wolnej stronie, przeznaczonej na
     adnotacje wizowe, odcisk swojej pieczęci oraz wpisuje datę głosowania.
3. Przepis ust. 2 stosuje się odpowiednio w wypadku przybycia wyborcy do
  szpitala lub zakładu pomocy społecznej w przeddzień wyborów.
                                      
                                  Art. 68.
1. Przed przystąpieniem do głosowania wyborca okazuje obwodowej komisji
  wyborczej dokument umożliwiający stwierdzenie jego tożsamości.
2. Po wykonaniu czynności, o której mowa w ust. 1, wyborca otrzymuje od
  komisji kartę do głosowania, właściwą dla przeprowadzanych wyborów,
  opatrzoną jej pieczęcią. Wyborca potwierdza otrzymanie karty do głosowania
  własnym podpisem w przeznaczonej na to rubryce spisu wyborców.
3. Wyborca głosujący za granicą otrzymuje kartę do głosowania wyłącznie po
  okazaniu obwodowej komisji wyborczej ważnego polskiego paszportu.
4. Po otrzymaniu karty do głosowania wyborca udaje się do miejsca w lokalu
  wyborczym zapewniającego tajność głosowania.
5. Kartę do głosowania wyborca wrzuca do urny w taki sposób, aby strona
  zadrukowana była niewidoczna.
                                      
                                  Art. 69.
Wyborcy niepełnosprawnemu, na jego prośbę, może pomagać inna osoba, z
wyłączeniem członków komisji wyborczych i mężów zaufania.
                                 Rozdział 9
                   Ustalanie wyników głosowania w obwodzie
                                      
                                  Art. 70.
1. Niezwłocznie po zakończeniu głosowania obwodowa komisja wyborcza ustala
  wyniki głosowania w obwodzie.
2. Obwodowa komisja wyborcza ustala wyniki głosowania w obwodzie odpowiednio
  do przeprowadzanych wyborów.
3. Warunki ważności głosu określają przepisy szczególne ustawy.
                                  Art. 71.
1. Obwodowa komisja wyborcza ustala, na podstawie aktualnego spisu wyborców,
  liczbę osób uprawnionych do głosowania oraz liczbę wyborców, którym wydano
  karty do głosowania.
2. Komisja ustala liczbę niewykorzystanych kart do głosowania, a następnie
  karty te umieszcza w zapieczętowanych pakietach.
3. Przewodniczący komisji w obecności jej członków otwiera urnę wyborczą, po
  czym komisja liczy znajdujące się w niej karty do głosowania.
4. Kart do głosowania przedartych całkowicie na dwie lub więcej części nie
  bierze się pod uwagę przy obliczeniach, o których mowa w ust. 3.
5. Jeżeli liczba kart do głosowania wyjętych z urny jest mniejsza lub
  większa od liczby kart wydanych, komisja podaje w protokole przypuszczalną
  przyczynę tej niezgodności.
                                  Art. 72.
Karty do głosowania inne niż urzędowo ustalone lub nieopatrzone pieczęcią
obwodowej komisji wyborczej, są nieważne.
                                  Art. 73.
1. Obwodowa komisja wyborcza sporządza, w dwóch egzemplarzach, odrębnie
  protokół głosowania w obwodzie w wyborach do Sejmu i w wyborach do Senatu.
2. W protokołach, o których mowa w ust. 1, wymienia się odpowiednio dane, o
  których mowa w art. 71 ust. 1, oraz liczbę głosów ważnych oddanych na
  poszczególne listy kandydatów na posłów i każdego kandydata z tych list lub
  na poszczególnych kandydatów na senatorów.
3. W protokole wymienia się ponadto liczbę otrzymanych i niewykorzystanych
  kart do głosowania oraz liczbę kart nieważnych wyjętych z urny.
4. W protokole podaje się czas rozpoczęcia i zakończenia głosowania oraz
  omawia zarządzenia i inne podjęte decyzje, jak również inne istotne
  okoliczności związane z przebiegiem głosowania.
5. Protokół podpisują i każdą ze stron parafują wszystkie osoby wchodzące w
  skład obwodowej komisji wyborczej obecne przy jego sporządzaniu. Protokół
  opatruje się pieczęcią komisji.
6. Mężom zaufania przysługuje prawo wniesienia do protokołu uwag, z
  wymienieniem konkretnych zarzutów. Adnotację o wniesieniu uwag zamieszcza
  się w protokole.
7. Przepis ust. 6 stosuje się odpowiednio do członków obwodowej komisji
  wyborczej, z tym że nie zwalnia ich to z obowiązku podpisania protokołu
  głosowania w obwodzie.
8. Wzory protokołów, o których mowa w ust. 1, ustala Państwowa Komisja
  Wyborcza.
                                  Art. 74.
1. Dane liczbowe z protokołu głosowania w obwodzie, o których mowa w art. 73
  ust. 2 i 3, obwodowa komisja wyborcza zamieszcza w zestawieniu i
  niezwłocznie przekazuje pełnomocnikowi, o którym mowa w art. 47 ust. 1,
  wyznaczonemu przez właściwą okręgową komisję wyborczą.
2. Pełnomocnik, o którym mowa w ust. 1, sprawdza pod względem zgodności
  arytmetycznej poprawność ustalenia wyników głosowania w obwodzie i
  potwierdza obwodowej komisji wyborczej poprawność ustalonych wyników bądź
  wskazuje na niezgodność arytmetyczną danych w protokole, którą obwodowa
  komisja wyborcza obowiązana jest wyjaśnić i odpowiednio poprawić oraz podać
  do publicznej wiadomości w trybie określonym w art. 75.
3. Wzór zestawienia, o którym mowa w ust. 1, tryb przekazywania i
  przyjmowania oraz sposób postępowania z tym zestawieniem określa Państwowa
  Komisja Wyborcza.
                                      
                                  Art. 75.
Obwodowa komisja wyborcza podaje niezwłocznie do wiadomości publicznej,
poprzez wywieszenie w lokalu wyborczym w miejscu łatwo dostępnym dla
wyborców, wyniki głosowania z uwzględnieniem odpowiednio danych, o których
mowa w art. 162 ust. 1 i w art. 203 ust. 1.
                                  Art. 76.
1. Przewodniczący obwodowej komisji wyborczej niezwłocznie przekazuje do
  właściwej okręgowej komisji wyborczej, w zapieczętowanej kopercie, jeden
  egzemplarz protokołu głosowania w obwodzie wraz z wyjaśnieniami komisji do
  zgłoszonych zarzutów, o których mowa w art. 73 ust. 6 i 7. Mężowie zaufania
  mają prawo uczestniczyć przy przekazywaniu protokołu.
2. Tryb przekazywania i przyjmowania protokołów, o których mowa w ust. 1,
  określi Państwowa Komisja Wyborcza, z zastrzeżeniem ust. 4.
3. Państwowa Komisja Wyborcza może określić zasady i tryb wcześniejszego
  przekazywania danych z zestawienia, o którym mowa w art. 74 ust. 1, oraz z
  protokołu za pośrednictwem sieci telekomunikacyjnej użytku publicznego lub
  systemu elektronicznego przesyłania danych.
4. Wyniki głosowania z obwodów utworzonych za granicą są przekazywane
  okręgowej komisji wyborczej właściwej dla gminy Warszawa-Centrum, a wyniki
  głosowania z obwodów utworzonych na polskich statkach morskich - okręgowej
  komisji wyborczej właściwej dla siedziby armatora.
5. Zasady i tryb przekazywania  okręgowej komisji wyborczej wyników
  głosowania i protokołów głosowania z obwodów głosowania, o których mowa w
  ust. 4, określi Państwowa Komisja Wyborcza po zasięgnięciu opinii
  odpowiednio ministra właściwego do spraw zagranicznych oraz ministra
  właściwego do spraw gospodarki morskiej.
                                  Art. 77.
Po wykonaniu czynności, o których mowa w art. 76, przewodniczący obwodowej
komisji wyborczej niezwłocznie, w sposób ustalony przez Państwową Komisję
Wyborczą, przekazuje w depozyt odpowiednio wójtowi lub burmistrzowi
(prezydentowi miasta) albo konsulowi lub kapitanowi statku dokumenty z
głosowania oraz pieczęć komisji.
                                 Rozdział 10
                     Protesty wyborcze. Ważność wyborów
                                      
                                  Art. 78.
1. Przeciwko ważności wyborów, ważności wyborów w okręgu lub wyborowi posła
  lub senatora może być wniesiony protest z powodu dopuszczenia się
  przestępstwa przeciwko wyborom lub naruszenia przepisów niniejszej ustawy
  dotyczących głosowania, ustalenia wyników głosowania lub wyników wyborów.
2. Jeżeli podstawę protestu stanowi zarzut popełnienia przestępstwa
  przeciwko wyborom albo naruszenia przez Państwową Komisję Wyborczą
  przepisów niniejszej ustawy dotyczących ustalenia wyników głosowania i
  wyników wyborów, może go wnieść każdy wyborca.
3. Protest przeciwko ważności wyborów w okręgu wyborczym lub przeciwko
  wyborowi posła lub senatora może wnieść wyborca, którego nazwisko w dniu
  wyborów było umieszczone w spisie wyborców w jednym z obwodów głosowania na
  obszarze danego okręgu wyborczego.
4. Prawo wniesienia protestu przysługuje również przewodniczącemu właściwej
  komisji wyborczej i pełnomocnikowi wyborczemu komitetu wyborczego.
5. W razie wniesienia protestu przeciwko ważności wyborów, ważności wyborów
  w okręgu lub wyborowi posła lub senatora, do czasu rozstrzygnięcia sprawy w
  sposób określony w art. 82, do posłów lub posła, senatorów lub senatora
  stosuje się przepisy o obowiązkach i prawach posłów i senatorów.
                                  Art. 79.
1. Protest wnosi się na piśmie do Sądu Najwyższego w terminie 7 dni od dnia
  ogłoszenia wyników wyborów przez Państwową Komisję Wyborczą w Dzienniku
  Ustaw Rzeczypospolitej Polskiej. Nadanie w tym terminie protestu w polskim
  urzędzie pocztowym jest równoznaczne z wniesieniem go do Sądu Najwyższego.
2. W odniesieniu do wyborcy przebywającego za granicą lub na polskim statku
  morskim wymogi wymienione w ust. 1 uważa się za spełnione, jeżeli protest
  został złożony odpowiednio właściwemu terytorialnie konsulowi lub
  kapitanowi statku. Wyborca obowiązany jest dołączyć do protestu
  zawiadomienie o ustanowieniu swojego pełnomocnika zamieszkałego w kraju lub
  pełnomocnika do doręczeń zamieszkałego w kraju, pod rygorem pozostawienia
  protestu bez biegu.
3. Wnoszący protest powinien sformułować w nim zarzuty oraz przedstawić lub
  wskazać dowody, na których opiera swoje zarzuty.
                                  Art. 80.
1. Sąd Najwyższy rozpatruje protest w składzie 3 sędziów w postępowaniu
  nieprocesowym i wydaje, w formie postanowienia, opinię w sprawie protestu.
2. Opinia, o której mowa w ust. 1, powinna zawierać ustalenia co do
  zasadności zarzutów protestu, a w razie potwierdzenia zasadności zarzutów ocenę,
czy przestępstwo przeciwko wyborom lub naruszenie przepisów
  niniejszej ustawy miało wpływ na wynik wyborów.
3. Uczestnikami postępowania są: wnoszący protest, przewodniczący właściwej
  komisji wyborczej albo jego zastępca i Prokurator Generalny.
                                  Art. 81.
1. Sąd Najwyższy pozostawia bez dalszego biegu protest wniesiony przez osobę
  do tego nieuprawnioną, w myśl art. 78 ust. 2-4, lub niespełniający warunków
  określonych w art. 79. Niedopuszczalne jest przywrócenie terminu do
  wniesienia protestu.
2. Sąd Najwyższy pozostawia bez dalszego biegu protest dotyczący sprawy, co
  do której w niniejszej ustawie przewiduje się możliwość wniesienia przed
  dniem głosowania skargi lub odwołania do sądu lub do Państwowej Komisji
  Wyborczej.
3. Jeżeli w proteście zarzucono popełnienie przestępstwa przeciwko wyborom,
  Sąd Najwyższy niezwłocznie zawiadamia o tym Prokuratora Generalnego.
                                  Art. 82.
1. Sąd Najwyższy w składzie całej Izby Administracyjnej, Pracy i Ubezpieczeń
  Społecznych, na podstawie sprawozdania z wyborów przedstawionego przez
  Państwową Komisję Wyborczą oraz opinii wydanych w wyniku rozpoznania
  protestów, rozstrzyga o ważności wyborów oraz o ważności wyboru posła lub
  senatora, przeciwko któremu wniesiono protest. W postępowaniu stosuje się
  odpowiednio art. 18 i 19 ustawy z dnia 20 września 1984 r. o Sądzie
  Najwyższym (Dz.U. z 1994 r. Nr 13, poz. 48, z 1995 r. Nr 34, poz. 163, z
  1996 r. Nr 77, poz. 367, z 1997 r. Nr 75, poz. 471, Nr 98, poz. 604, Nr
  106, poz. 679 i Nr 124, poz. 782 oraz z 1999 r. Nr 75, poz. 853 i Nr 110,
  poz. 1255).
2. Rozstrzygnięcie, o którym mowa w ust. 1, Sąd Najwyższy podejmuje, w
  formie uchwały, nie później niż w 90 dniu po dniu wyborów, na posiedzeniu z
  udziałem Prokuratora Generalnego i Przewodniczącego Państwowej Komisji
  Wyborczej.
3. Sąd Najwyższy, podejmując uchwałę o nieważności wyborów lub nieważności
  wyboru posła lub senatora, stwierdza wygaśnięcie mandatów w zakresie
  unieważnienia oraz postanawia o przeprowadzeniu wyborów ponownych lub o
  podjęciu niektórych czynności wyborczych, wskazując czynność, od której
  należy ponowić postępowanie wyborcze.
4. Uchwałę Sądu Najwyższego przedstawia się niezwłocznie Prezydentowi
  Rzeczypospolitej oraz odpowiednio Marszałkowi Sejmu albo Marszałkowi
  Senatu, a także przesyła Państwowej Komisji Wyborczej.
5. Uchwałę Sądu Najwyższego ogłasza się w Dzienniku Ustaw Rzeczypospolitej
  Polskiej.
6. Wygaśnięcie mandatów, o których mowa w ust. 3, następuje w dniu
  ogłoszenia uchwały Sądu Najwyższego.
                                  Art. 83.
1. W razie podjęcia przez Sąd Najwyższy uchwały o nieważności wyborów w
  okręgu lub o nieważności wyboru posła lub senatora wybory ponowne lub
  wskazane czynności wyborcze przeprowadza się wyłącznie na terytorium kraju,
  na zasadach i w trybie przewidzianych w niniejszej ustawie.
2. Postanowienie Prezydenta Rzeczypospolitej o wyborach ponownych lub
  podjęciu wskazanych czynności wyborczych podaje się do wiadomości
  publicznej i ogłasza w Dzienniku Ustaw Rzeczypospolitej Polskiej najpóźniej
  w 5 dniu od dnia ogłoszenia uchwały Sądu Najwyższego, o której mowa w art.
  82 ust. 3. Przepisy art. 10 stosuje się odpowiednio.
3. Wyniki wyborów ponownych lub wyniki przeprowadzonych czynności wyborczych
  Państwowa Komisja Wyborcza podaje w obwieszczeniu. W obwieszczeniu wymienia
  się ponadto osoby, które w wyniku wyborów ponownych lub przeprowadzonych
  czynności wyborczych utraciły mandat, ze wskazaniem numeru okręgu
  wyborczego, a w wypadku wygaśnięcia mandatu posła także numer i nazwę listy
  kandydatów.
4. Obwieszczenie, o którym mowa w ust. 3, ogłasza się w Dzienniku Ustaw
  Rzeczypospolitej Polskiej oraz podaje do wiadomości publicznej, a także
  przesyła się niezwłocznie odpowiednio Marszałkowi Sejmu albo Marszałkowi
  Senatu.
                                  Art. 84.
W razie podjęcia przez Sąd Najwyższy uchwały o nieważności wyborów i jej
ogłoszenia w Dzienniku Ustaw Rzeczypospolitej Polskiej przeprowadza się
wybory ponowne, w zakresie unieważnienia, na zasadach i w trybie
przewidzianych ustawą. Przepis art. 83 ust. 2 stosuje się odpowiednio.
                                 Rozdział 11
                              Kampania wyborcza
                                      
                                  Art. 85.
1. Kampania wyborcza rozpoczyna się z dniem ogłoszenia postanowienia
  Prezydenta Rzeczypospolitej o zarządzeniu wyborów i ulega zakończeniu na 24
  godziny przed dniem wyborów.
2. Partie polityczne oraz wyborcy mogą wykonywać czynności określone w
  ustawie od dnia ogłoszenia postanowienia, o którym mowa w ust. 1. Czynności
  podjęte przed tym terminem są nieważne.
3. W okresie kampanii wyborczej prowadzi się agitację wyborczą na zasadach,
  w formach, w czasie i w miejscach określonych ustawą.
                                  Art. 86.
Od zakończenia kampanii wyborczej aż do zakończenia głosowania zabronione
jest podawanie do wiadomości publicznej wyników przedwyborczych badań
(sondaży) opinii publicznej dotyczących przewidywanych zachowań wyborczych i
wyniku wyborów.
                                      
                                  Art. 87.
1. Od zakończenia kampanii wyborczej aż do zakończenia głosowania zabronione
  jest zwoływanie zgromadzeń, organizowanie pochodów i manifestacji,
  wygłaszanie przemówień, rozdawanie ulotek, jak też prowadzenie w inny
  sposób agitacji na rzecz kandydatów i list kandydatów.
2. Zabronione są wszelkie formy agitacji w lokalu wyborczym oraz na terenie
  budynku, w którym ten lokal się znajduje.
                                  Art. 88.
1. Zabronione jest prowadzenie kampanii wyborczej na terenie zakładów pracy
  lub instytucji publicznych w sposób i w formach zakłócających ich normalne
  funkcjonowanie.
2. Zabronione jest prowadzenie kampanii wyborczej na terenie jednostek
  wojskowych i innych jednostek organizacyjnych podległych Ministrowi Obrony
  Narodowej oraz w oddziałach obrony cywilnej, a także w skoszarowanych
  jednostkach podległych ministrowi właściwemu do spraw wewnętrznych.
3. Zabronione są jakiekolwiek formy agitacji na terenie szkół podstawowych i
  gimnazjów wobec uczniów nieposiadających prawa wybierania.
4. Zabronione jest organizowanie w ramach prowadzonej kampanii wyborczej
  gier losowych i konkursów, w których wygranymi są nagrody pieniężne lub
  przedmioty o wartości wyższej niż wartość przedmiotów zwyczajowo używanych
  w celach reklamowych lub promocyjnych.
5. Zabronione jest podawanie oraz dostarczanie, w ramach prowadzonej
  kampanii wyborczej, napojów alkoholowych nieodpłatnie lub po cenach
  sprzedaży netto możliwych do uzyskania, nie wyższych od cen nabycia lub
  kosztów wytworzenia.
                                  Art. 89.
1. Materiały wyborcze powinny zawierać wyraźne oznaczenie, od kogo pochodzą.
2. Materiały wyborcze zawierające oznaczenie komitetu wyborczego, od którego
  pochodzą, podlegają ochronie prawnej.
                                  Art. 90.
1. Na ścianach budynków, ogrodzeniach, latarniach, urządzeniach
  energetycznych i telekomunikacyjnych można umieszczać plakaty i hasła
  wyborcze wyłącznie po uzyskaniu zgody właściciela lub zarządcy
  nieruchomości.
2. Zabronione jest umieszczanie plakatów i haseł wyborczych na zewnątrz i
  wewnątrz budynków administracji rządowej i samorządowej oraz sądów, a także
  na terenie jednostek wojskowych i oddziałów obrony cywilnej oraz
  skoszarowanych jednostek podległych ministrowi właściwemu do spraw
  wewnętrznych.
3. Rada gminy może zabronić umieszczania plakatów lub haseł na niektórych
  budynkach publicznych, a także określonych częściach terenów publicznych, z
  przyczyn związanych z ochroną zabytków bądź środowiska.
4. Przy ustawianiu własnych urządzeń ogłoszeniowych dla celów prowadzenia
  kampanii wyborczej należy stosować obowiązujące przepisy porządkowe.
5. Plakaty należy umieszczać w taki sposób, aby można je było następnie
  usunąć bez powodowania szkód.
6. Policja oraz straż miejska są obowiązane usuwać na koszt komitetu
  wyborczego plakaty i hasła, których sposób umieszczenia może zagrażać życiu
  lub zdrowiu fizycznemu ludzi albo bezpieczeństwu mienia bądź w ruchu
  drogowym.
7. Plakaty, hasła wyborcze oraz urządzenia ogłoszeniowe ustawione dla celów
  prowadzenia kampanii wyborczej właściwe komitety wyborcze obowiązane są
  usunąć w terminie 30 dni po dniu wyborów.
8. Zarząd gminy postanawia o usunięciu plakatów wyborczych, haseł i urządzeń
  ogłoszeniowych umieszczonych z naruszeniem przepisów ust. 1-5 lub
  nieusuniętych przez właściwe komitety wyborcze w terminie, o którym mowa w
  ust. 7. Koszty ich usunięcia ponoszą właściwe komitety wyborcze.
                                  Art. 91.
1. Jeżeli rozpowszechniane, w tym również w prasie w rozumieniu prawa
  prasowego, materiały wyborcze, a w szczególności plakaty, ulotki, hasła i
  wypowiedzi  lub inne formy prowadzonej w okresie kampanii wyborczej
  agitacji, zawierają informacje nieprawdziwe, kandydat na posła albo
  kandydat na senatora lub pełnomocnik wyborczy zainteresowanego komitetu
  wyborczego ma prawo wnieść do sądu okręgowego wniosek o wydanie orzeczenia:
   1) zakazu rozpowszechniania takich informacji,
   2) przepadku materiałów wyborczych zawierających takie informacje,
   3) nakazania sprostowania takich informacji,
   4) nakazania publikacji odpowiedzi na stwierdzenia naruszające dobra
     osobiste,
   5) nakazania przeproszenia osoby, której dobra osobiste zostały naruszone.
2. Sąd okręgowy rozpoznaje wniosek, o którym mowa w ust. 1, w ciągu 24
  godzin, w postępowaniu nieprocesowym w składzie jednego sędziego. Sąd może
  rozpoznać sprawę w wypadku usprawiedliwionej nieobecności wnioskodawcy lub
  uczestnika postępowania, którzy o terminie rozprawy zostali prawidłowo
  powiadomieni. Postanowienie kończące postępowanie w sprawie sąd
  niezwłocznie doręcza wraz z uzasadnieniem osobie zainteresowanej, o której
  mowa w ust. 1, i zobowiązanemu do wykonania postanowienia sądu.
3. Na postanowienie sądu okręgowego przysługuje w ciągu 24 godzin zażalenie
  do sądu apelacyjnego, który rozpoznaje je w ciągu 24 godzin. Od
  postanowienia sądu apelacyjnego nie przysługuje środek prawny i podlega ono
  natychmiastowemu wykonaniu.
4. Publikacja sprostowania, odpowiedzi lub przeprosin następuje najpóźniej w
  ciągu 48 godzin, na koszt zobowiązanego. W orzeczeniu sąd wskazuje prasę, w
  rozumieniu prawa prasowego, w której nastąpić ma publikacja, oraz termin
  publikacji.
5. W razie niezamieszczenia sprostowania, odpowiedzi lub przeprosin sąd, na
  wniosek zainteresowanego, zarządza ich publikację na koszt zobowiązanego, w
  trybie postępowania egzekucyjnego.
                                  Art. 92.
Wykonanie uprawnień wynikających z niniejszej ustawy nie ogranicza możliwości
dochodzenia przez osoby pokrzywdzone lub poszkodowane uprawnień na podstawie
innych ustaw.
                                      
                                  Art. 93.
Zasady i tryb prowadzenia kampanii wyborczej w programach publicznych i
niepublicznych nadawców radiowych i telewizyjnych określają przepisy
szczególne ustawy.
                                  Art. 94.
1. Telewizja Polska Spółka Akcyjna i Polskie Radio Spółka Akcyjna zapewniają
  Państwowej Komisji Wyborczej w okresie od zarządzenia wyborów do Sejmu i do
  Senatu możliwość nieodpłatnego przedstawiania w programach ogólnokrajowych
  telewizyjnych i radiowych informacji, wyjaśnień i komunikatów związanych z
  zarządzonymi wyborami i obowiązującymi przepisami prawa wyborczego.
2. Krajowa Rada Radiofonii i Telewizji, po porozumieniu z Państwową Komisją
  Wyborczą i zarządami Telewizji Polskiej i Polskiego Radia, określi, w
  drodze rozporządzenia, tryb postępowania w sprawach, o których mowa w ust.
  1.
                                      
                                 Rozdział 12
                              Komitety wyborcze
                                      
                                  Art. 95.
Komitety wyborcze w imieniu partii politycznych i wyborców wykonują czynności
wyborcze, a w szczególności: zgłaszają kandydatów na posłów lub kandydatów na
senatorów oraz prowadzą, na zasadzie wyłączności, kampanię wyborczą na ich
rzecz.
                                  Art. 96.
1. Funkcję komitetu wyborczego partii politycznej pełni organ partii
  upoważniony do jej reprezentowania na zewnątrz.
2. Organ partii politycznej, o którym mowa w ust. 1, obowiązany jest
  zawiadomić Państwową Komisję Wyborczą o zamiarze zgłoszenia kandydatów na
  posłów lub kandydatów na senatorów oraz o powołaniu:
   1) pełnomocnika wyborczego komitetu wyborczego - uprawnionego, z
     zastrzeżeniem art. 109, do występowania na rzecz i w imieniu komitetu
     wyborczego,
   2) pełnomocnika finansowego komitetu wyborczego, o którym mowa w art. 109.
3. Zawiadomienie, o którym mowa w ust. 2, może być dokonane w okresie od
  dnia ogłoszenia postanowienia o zarządzeniu wyborów do 50 dnia przed dniem
  wyborów.
4. W zawiadomieniu, o którym mowa w ust. 2, podaje się również:
   1) nazwę komitetu wyborczego, zgodną z przepisami art. 99 i art. 100, oraz
     skrót jego nazwy, a także adres siedziby komitetu i numer ewidencyjny,
     pod którym partia polityczna jest wpisana do ewidencji partii
     politycznych,
   2) dane: imię (imiona), nazwisko, adres zamieszkania i numer ewidencyjny
     PESEL pełnomocnika wyborczego, o którym mowa w ust. 2 pkt 1,
   3) dane: imię (imiona), nazwisko, adres zamieszkania i numer ewidencyjny
     PESEL pełnomocnika finansowego, o którym mowa w ust. 2 pkt 2.
5. Do zawiadomienia, o którym mowa w ust. 2, dołącza się:
   1) oświadczenia pełnomocników, o których mowa w ust. 2, o przyjęciu
     pełnomocnictwa, a w wypadku pełnomocnika finansowego - również o
     spełnieniu przez niego wymogów, o których mowa w art. 109 ust. 2 i 3,
   2) uwierzytelniony odpis z ewidencji partii politycznych,
   3) wyciąg ze statutu partii politycznej wskazujący który organ jest
     upoważniony do jej reprezentowania na zewnątrz.
   
                                  Art. 97.
1. Partie polityczne mogą tworzyć koalicje wyborcze w celu wspólnego
  zgłaszania kandydatów na posłów lub wspólnego zgłaszania kandydatów na
  senatorów.
2. Partia polityczna może wchodzić w skład tylko jednej koalicji wyborczej.
3. Czynności wyborcze w imieniu koalicji wyborczej wykonuje komitet
  wyborczy, zwany dalej "koalicyjnym komitetem wyborczym", utworzony przez
  organy partii politycznych wchodzących w jej skład, upoważnione do
  reprezentowania partii na zewnątrz.
4. Koalicyjny komitet wyborczy może być utworzony w okresie od dnia
  ogłoszenia postanowienia o zarządzeniu wyborów do 50 dnia przed dniem
  wyborów.
5. W skład koalicyjnego komitetu wyborczego wchodzi co najmniej 10 osób
  wskazanych przez organy partii politycznych, o których mowa w ust. 3.
6. Koalicyjny komitet wyborczy powołuje:
   1) pełnomocnika wyborczego komitetu wyborczego - uprawnionego, z
     zastrzeżeniem art. 109, do występowania na rzecz i w imieniu komitetu
     wyborczego,
   2) pełnomocnika finansowego komitetu wyborczego, o którym mowa w art. 109.
7. Pełnomocnik, o którym mowa w ust. 6 pkt 1, zawiadamia Państwową Komisję
  Wyborczą w terminie do 50 dnia przed dniem wyborów o utworzeniu
  koalicyjnego komitetu wyborczego.
8. W zawiadomieniu, o którym mowa w ust. 7, podaje się:
   1) nazwę komitetu wyborczego, zgodną z przepisami art. 99 i art. 100, oraz
     skrót jego nazwy i adres jego siedziby,
   2) dane: imię (imiona), nazwisko, adres zamieszkania i numer ewidencyjny
     PESEL pełnomocnika wyborczego, o którym mowa w ust. 6 pkt 1,
   3) dane: imię (imiona), nazwisko, adres zamieszkania i numer ewidencyjny
     PESEL pełnomocnika finansowego, o którym mowa w ust. 6 pkt 2.
9. Do zawiadomienia, o którym mowa w ust. 7, załącza się:
   1) umowę o zawiązaniu koalicji  wyborczej wraz z następującymi danymi:
     imionami, nazwiskami, adresami zamieszkania i numerami ewidencyjnymi
     PESEL osób, o których mowa w ust. 5,
   2) oświadczenia pełnomocników, o których mowa w ust. 6, o przyjęciu
     pełnomocnictwa, a w wypadku pełnomocnika finansowego - również o
     spełnieniu przez niego wymogów, o których mowa w art. 109 ust. 2 i 3,
   3) uwierzytelnione odpisy z ewidencji partii politycznych, partii
     politycznych  tworzących koalicję wyborczą,
   4) wyciągi ze statutów partii politycznych tworzących koalicję wyborczą,
     wskazujące, który organ partii jest upoważniony do jej reprezentowania
     na zewnątrz.
                                  Art. 98.
1. Obywatele mający prawo wybierania, w liczbie co najmniej 15, mają prawo
  utworzyć komitet wyborczy wyborców, składając pisemne oświadczenie o
  utworzeniu komitetu, z podaniem swoich imion i nazwisk, adresów
  zamieszkania oraz numerów ewidencyjnych PESEL.
2. Komitet wyborczy wyborców powołuje:
   1) pełnomocnika wyborczego komitetu wyborczego - uprawnionego, z
     zastrzeżeniem art. 109, do występowania na rzecz i w imieniu komitetu
     wyborczego,
   2) pełnomocnika finansowego komitetu wyborczego, o którym mowa w art. 109.
3. Pełnomocnika wyborczego komitetu wyborczego i pełnomocnika finansowego
  komitetu wyborczego powołuje się spośród osób wchodzących w skład komitetu
  wyborczego.
4. Po zebraniu co najmniej 1000 podpisów obywateli mających prawo
  wybierania, popierających utworzenie komitetu, pełnomocnik, o którym mowa w
  ust. 2 pkt 1, zawiadamia Państwową Komisję Wyborczą o utworzeniu komitetu.
  Zawiadomienie może być dokonane do 50 dnia przed dniem wyborów.
5. W zawiadomieniu, o którym mowa w ust. 4, podaje się:
   1) nazwę komitetu wyborczego, zgodną z przepisami art. 99 i art. 100, oraz
     skrót jego nazwy i adres jego siedziby,
   2) dane: imię (imiona), nazwisko, adres zamieszkania i numer ewidencyjny
     PESEL pełnomocnika wyborczego, o którym mowa w ust. 2 pkt 1,
   3) dane: imię (imiona), nazwisko, adres zamieszkania i numer ewidencyjny
     PESEL pełnomocnika finansowego, o którym mowa w ust. 2 pkt 2.
6. Do zawiadomienia, o którym mowa w ust. 4, załącza się:
   1) oświadczenie o utworzeniu komitetu wyborczego, o którym mowa w ust. 1,
   2) oświadczenia pełnomocników, o których mowa w ust. 2, o przyjęciu
     pełnomocnictwa, a w wypadku pełnomocnika finansowego - również o
     spełnieniu przez niego wymogów, o których mowa w art. 109 ust. 2 i 3,
   3) wykaz co najmniej 1000 obywateli, o których mowa w ust. 4, zawierający
     ich imiona, nazwiska, adresy zamieszkania oraz numery ewidencyjne PESEL,
     a także własnoręcznie złożone podpisy obywateli.
                                      
                                  Art. 99.
1. Nazwa komitetu wyborczego partii politycznej zawiera wyrazy "komitet
  wyborczy" oraz nazwę partii politycznej. Nazwa komitetu wyborczego partii
  politycznej może zawierać również skrót nazwy tej partii.
2. Nazwa koalicyjnego komitetu wyborczego zawiera wyrazy "koalicyjny komitet
  wyborczy" oraz nazwę koalicji wyborczej.
3. Nazwa komitetu wyborczego wyborców obok wyrazów "komitet wyborczy
  wyborców" powinna zawierać określenie odróżniające od innych komitetów.
                                      
                                  Art. 100.
1. Nazwa, skrót nazwy i symbol graficzny komitetu wyborczego korzysta z
  ochrony prawnej przewidzianej dla dóbr osobistych.
2. Nazwa, skrót nazwy i symbol graficzny koalicyjnego komitetu wyborczego
  oraz komitetu wyborczego wyborców muszą odróżniać się wyraźnie od nazw,
  skrótów nazw i symboli graficznych innych koalicyjnych komitetów wyborczych
  oraz komitetów wyborczych wyborców.
3. Nazwa i skrót nazwy komitetu wyborczego wyborców muszą odróżniać się
  wyraźnie, z zastrzeżeniem ust. 4, od nazw i skrótów nazw partii
  politycznych i organizacji społecznych wpisanych do ewidencji prowadzonych
  przez właściwy organ ewidencji.
4. Nazwa i skrót nazwy komitetu wyborczego utworzonego przez wyborców
  zrzeszonych w zarejestrowanych organizacjach mniejszości narodowych mogą
  być tożsame z nazwą i skrótem nazwy tej organizacji. Przepis art. 134 ust.
  1 zdanie drugie stosuje się odpowiednio.
                                  Art. 101.
Pełnomocnicy wyborczy komitetów wyborczych, o których mowa w art. 96 ust. 2
pkt 1, art. 97 ust. 6 pkt 1 i art. 98 ust. 2 pkt 1, zwani są dalej
"pełnomocnikami wyborczymi".
                                  Art. 102.
1. Jeżeli zawiadomienie:
   1) o którym mowa w art. 96 ust. 2,
   2) o którym mowa w art. 97 ust. 7,
   3) o którym mowa w art. 98 ust. 4,
 spełnia warunki określone w ustawie, Państwowa Komisja Wyborcza w terminie
  3 dni od dnia jego doręczenia postanawia o przyjęciu zawiadomienia.
  Postanowienie o przyjęciu zawiadomienia doręcza się niezwłocznie
  pełnomocnikowi wyborczemu.
2. Jeżeli zawiadomienie wykazuje wady, Państwowa Komisja Wyborcza, w
  terminie 3 dni od dnia doręczenia zawiadomienia, wzywa pełnomocnika
  wyborczego do ich usunięcia w terminie 5 dni. W wypadku nieusunięcia wad w
  terminie Państwowa Komisja Wyborcza odmawia przyjęcia zawiadomienia.
  Postanowienie Państwowej Komisji Wyborczej o odmowie przyjęcia
  zawiadomienia, wraz z uzasadnieniem, doręcza się niezwłocznie
  pełnomocnikowi wyborczemu.
3. Pełnomocnikowi wyborczemu służy prawo wniesienia skargi do Sądu
  Najwyższego na postanowienie Państwowej Komisji Wyborczej o odmowie
  przyjęcia zawiadomienia. Skargę wnosi się w terminie 3 dni od dnia
  doręczenia pełnomocnikowi wyborczemu postanowienia o odmowie przyjęcia
  zawiadomienia.
4. Sąd Najwyższy rozpatruje skargę w składzie 7 sędziów, w postępowaniu
  nieprocesowym, i wydaje orzeczenie w sprawie skargi w terminie 5 dni. Od
  orzeczenia Sądu Najwyższego nie przysługuje środek prawny. Orzeczenie
  doręcza się pełnomocnikowi wyborczemu i Państwowej Komisji Wyborczej.
  Jeżeli Sąd Najwyższy uzna skargę pełnomocnika wyborczego za zasadną,
  Państwowa Komisja Wyborcza niezwłocznie wydaje postanowienie o przyjęciu
  zawiadomienia.
                                  Art. 103.
1. Komitet wyborczy partii politycznej może wykonywać czynności wyborcze po
  wydaniu przez Państwową Komisję Wyborczą postanowienia o przyjęciu
  zawiadomienia, o którym mowa w art. 96 ust. 2.
2. Koalicyjny komitet wyborczy oraz komitet wyborczy wyborców mogą wykonywać
  czynności wyborcze po wydaniu przez Państwową Komisję Wyborczą
  postanowienia o przyjęciu zawiadomienia, o którym mowa odpowiednio w art.
  97 ust. 7 albo w art. 98  ust. 4.
                                      
                                  Art. 104.
Odpowiedzialność za zobowiązania majątkowe:
   1) komitetu wyborczego partii politycznej ponosi partia polityczna, która
     powołała komitet wyborczy,
   2) koalicyjnego komitetu wyborczego ponoszą solidarnie partie polityczne
     wchodzące w skład koalicji wyborczej,
   3) komitetu wyborczego wyborców ponoszą solidarnie osoby wchodzące w skład
     komitetu wyborczego.
                                      
                                  Art. 105.
Państwowa Komisja Wyborcza ogłasza w Dzienniku Urzędowym Rzeczypospolitej
Polskiej "Monitor Polski" oraz podaje do wiadomości publicznej w dzienniku o
zasięgu ogólnokrajowym informację o przyjęciu zawiadomień, o których mowa w
art. 96 ust. 2, art. 97 ust. 7 oraz art. 98 ust. 4.
                                  Art. 106.
1. Komitet wyborczy, z zastrzeżeniem ust. 2 i 3, ulega rozwiązaniu z mocy
  prawa:
   1) po przyjęciu sprawozdania wyborczego komitetu przez Państwową Komisję
     Wyborczą albo
   2) po bezskutecznym upływie terminu do wniesienia skargi, o której mowa w
     art. 123 ust. 1, albo
   3) po wydaniu orzeczenia, o którym mowa w art. 123 ust. 2,
     uwzględniającego skargę na postanowienie Państwowej Komisji Wyborczej w
     przedmiocie odrzucenia sprawozdania.
2. Komitety wyborcze, którym przysługuje prawo do dotacji podmiotowej, o
  której mowa w art. 128, ulegają rozwiązaniu z mocy prawa po upływie 6
  miesięcy od dnia otrzymania dotacji.
3. Komitet wyborczy może ulec rozwiązaniu przed dniem wyborów w trybie
  przepisów o jego utworzeniu. O rozwiązaniu komitetu zawiadamia się
  niezwłocznie Państwową Komisję Wyborczą, a jeżeli rozwiązanie komitetu
  nastąpiło po zarejestrowaniu kandydatów na posłów lub kandydatów na
  senatorów - także właściwą okręgową komisję wyborczą.
                                 Rozdział 13
                       Finansowanie kampanii wyborczej
                                      
                                  Art. 107.
Finansowanie kampanii wyborczej jest jawne.
                                  Art. 108.
Wydatki ponoszone przez komitety wyborcze w związku z zarządzonymi wyborami
są pokrywane z ich źródeł własnych.
                                  Art. 109.
1. Za gospodarkę finansową komitetu wyborczego odpowiedzialny jest i
  prowadzi ją  jego pełnomocnik finansowy.
2. Pełnomocnikiem finansowym nie może być:
   1) kandydat na posła albo kandydat na senatora,
   2) pełnomocnik wyborczy,
   3) funkcjonariusz publiczny w rozumieniu art. 115 § 13 Kodeksu karnego.
3. Można być pełnomocnikiem finansowym tylko jednego komitetu wyborczego.
                                  Art. 110.
1. Komitet wyborczy może pozyskiwać i wydatkować środki jedynie na cele
  związane z wyborami.
2. Komitet wyborczy partii politycznej może pozyskiwać i wydatkować środki
  od dnia wydania przez Państwową Komisję Wyborczą postanowienia o przyjęciu
  zawiadomienia, o którym mowa w art. 96 ust. 2.
3. Koalicyjny komitet wyborczy i komitet wyborczy wyborców mogą pozyskiwać i
  wydatkować środki od dnia wydania przez Państwową Komisję Wyborczą
  postanowienia o przyjęciu zawiadomienia, o którym mowa odpowiednio w art.
  97 ust. 7 albo w art. 98 ust. 4.
4. Zabrania się:
   1) pozyskiwania środków przez komitet wyborczy po dniu wyborów,
   2) wydatkowania środków przez komitet wyborczy po dniu złożenia
     sprawozdania, o którym mowa w art. 120.
                                  Art. 111.
1. Środki finansowe komitetu wyborczego partii politycznej mogą pochodzić
  jedynie z Funduszu Wyborczego tej partii tworzonego na podstawie przepisów
  ustawy z dnia 27 czerwca 1997 r. o partiach politycznych (Dz.U. Nr 98, poz.
  604, z 1998 r. Nr 106, poz. 668 oraz z 2001 r. Nr ..., poz. ...).
2. Koalicyjnemu komitetowi wyborczemu i komitetowi wyborczemu wyborców mogą
  być przekazywane środki finansowe jedynie przez osoby fizyczne, z
  zastrzeżeniem przepisów ust. 3-6 oraz art. 128.
3. Koalicyjny komitet wyborczy i komitet wyborczy wyborców nie mogą
  przyjmować środków finansowych pochodzących od:
   1) osób fizycznych niemających miejsca zamieszkania na terenie
     Rzeczypospolitej Polskiej, z wyłączeniem obywateli polskich
     zamieszkałych za granicą,
   2) cudzoziemców mających miejsce zamieszkania na terenie Rzeczypospolitej
     Polskiej.
4. Przepisy ust. 1-3 stosuje się odpowiednio do wartości niepieniężnych.
5. Środki finansowe koalicyjnego komitetu wyborczego mogą pochodzić z
  tworzonych na podstawie przepisów ustawy, o której mowa w ust. 1, funduszy
  wyborczych partii politycznych wchodzących w skład koalicji wyborczej.
6. Komitet wyborczy wyborców może zaciągać kredyty bankowe na cele związane
  z wyborami.
                                  Art. 112.
1. Zabronione jest przekazywanie środków finansowych i wartości
  niepieniężnych przez jeden komitet wyborczy na rzecz innego komitetu
  wyborczego.
2. Zabronione jest przeprowadzanie przez komitet wyborczy zbiórek
  publicznych.
                                      
                                  Art. 113.
1. Środki finansowe komitetu wyborczego mogą być gromadzone wyłącznie na
  rachunku bankowym.
2. Środki finansowe mogą być wpłacane na rzecz komitetu wyborczego jedynie
  czekiem, przelewem lub kartą płatniczą.
3. Łączna suma wpłat od osoby fizycznej na rzecz jednego koalicyjnego
  komitetu wyborczego albo komitetu wyborczego wyborców nie może przekraczać
  15-krotności najniższego wynagrodzenia za pracę pracowników obowiązującego
  w dniu poprzedzającym dzień ogłoszenia postanowienia o zarządzeniu wyborów.
                                  Art. 114.
1. Komitety wyborcze mogą wydatkować na kampanię wyborczą wyłącznie kwoty
  ograniczone limitami:
   1) okręgowym - ustalanym dla komitetu wyborczego, który zarejestrował
     kandydata lub kandydatów tylko w jednym okręgu wyborczym w wyborach do
     Sejmu lub do Senatu,  albo
   2) ponadokręgowym - ustalanym dla komitetu wyborczego, który zarejestrował
     kandydatów w więcej niż jednym okręgu wyborczym w wyborach do Sejmu lub
     do Senatu.
2. Wysokość limitu wyznaczona jest kwotą 1 złotego przypadającą na każdego
  wyborcę w kraju ujętego w rejestrze wyborców, z tym że:
   1) limit okręgowy oblicza się poprzez podzielenie liczby wszystkich
     zarejestrowanych wyborców w kraju przez liczbę 560 i pomnożenie
     uzyskanego wyniku przez liczbę mandatów posłów lub senatorów wybieranych
     w danym okręgu wyborczym, w którym komitet zarejestrował swojego
     kandydata lub kandydatów,
   2) limit ponadokręgowy dla danego komitetu stanowi sumę kwoty limitów
     okręgowych, o których mowa w pkt 1.
3. Państwowa Komisja Wyborcza, w terminie 14 dni od dnia zarządzenia wyborów
  do Sejmu, ogłasza w formie komunikatu w Dzienniku Urzędowym
  Rzeczypospolitej Polskiej "Monitor Polski" i podaje do wiadomości
  publicznej w dzienniku o zasięgu ogólnokrajowym liczbę wyborców ujętych w
  rejestrach wyborców na terenie całego kraju według stanu na koniec kwartału
  poprzedzającego dzień ogłoszenia postanowienia o zarządzeniu wyborów do
  Sejmu.
                                      
                                  Art. 115.
Wydatki komitetu wyborczego na kampanię wyborczą prowadzoną w formach i na
zasadach właściwych dla reklamy, w tym w prasie w rozumieniu przepisów prawa
prasowego, nie mogą przekraczać 80% limitu dla danego komitetu wyborczego
ustalonego zgodnie z przepisami art. 114 ust. 1 pkt 1 albo pkt 2.
                                      
                                  Art. 116.
1. W wypadku uzyskania nadwyżki pozyskanych środków na cele kampanii
  wyborczej nad poniesionymi wydatkami komitet wyborczy partii politycznej
  przekazuje ją na Fundusz Wyborczy tej partii politycznej tworzony na
  podstawie przepisów ustawy o partiach politycznych. Informację o
  przekazaniu nadwyżki pełnomocnik finansowy podaje do wiadomości publicznej
  w dzienniku o zasięgu ogólnokrajowym najpóźniej w terminie 30 dni od dnia
  przyjęcia sprawozdania wyborczego przez Państwową Komisję Wyborczą lub
  uwzględnienia skargi, o której mowa w art. 123
  ust. 1.
2. W wypadku uzyskania nadwyżki pozyskanych środków na cele kampanii
  wyborczej nad poniesionymi wydatkami koalicyjny komitet wyborczy przekazuje
  ją na tworzone na podstawie przepisów ustawy o partiach politycznych
  fundusze wyborcze  partii politycznych wchodzących w skład koalicji, w
  proporcji ustalonej w umowie koalicyjnej; w razie braku stosownych
  postanowień w umowie środki przekazuje się na rzecz instytucji
  charytatywnej. Informację o przekazaniu nadwyżki pełnomocnik finansowy
  podaje do wiadomości publicznej w dzienniku o zasięgu ogólnokrajowym
  najpóźniej w terminie 30 dni od dnia przyjęcia sprawozdania wyborczego
  przez Państwową Komisję Wyborczą lub uwzględnienia skargi, o której mowa w
  art. 123 ust. 1.
3. W wypadku uzyskania nadwyżki pozyskanych środków na cele kampanii
  wyborczej nad poniesionymi wydatkami, z uwzględnieniem dotacji, o której
  mowa w art. 128, komitet wyborczy wyborców jest obowiązany przekazać tę
  nadwyżkę na rzecz instytucji charytatywnej. Informację o przekazaniu
  nadwyżki pełnomocnik finansowy podaje do wiadomości publicznej w dzienniku
  o zasięgu ogólnokrajowym najpóźniej w terminie 6 miesięcy od dnia przyjęcia
  sprawozdania wyborczego przez Państwową Komisję Wyborczą lub uwzględnienia
  skargi, o której mowa w art. 123 ust. 1.
                                      
                                  Art. 117.
Wszelkie wezwania i informacje pisemne dostarczane przez koalicyjny komitet
wyborczy i komitet wyborczy wyborców, mające na celu pozyskanie środków na
wybory, muszą zawierać informację o treści przepisów art. 111 ust. 1-4, art.
113 ust. 2 i 3,  art. 127, art. 223 pkt 3 i art. 224 pkt 3.
                                      
                                  Art. 118.
Komitety wyborcze prowadzą rachunkowość na zasadach określonych odrębnymi
przepisami dotyczącymi jednostek nieprowadzących działalności gospodarczej, z
uwzględnieniem przepisów ustawy.
                                  Art. 119.
1. Do finansowania komitetów wyborczych partii politycznych w sprawach
  nieuregulowanych w niniejszej ustawie stosuje się przepisy ustawy o
  partiach politycznych.
2. Od dnia przyjęcia przez Państwową Komisję Wyborczą zawiadomienia, o
  którym mowa odpowiednio w art. 96 ust. 2 albo art. 97 ust. 7, do dnia
  wyborów partia polityczna, która samodzielnie utworzyła komitet wyborczy
  lub wchodzi w skład koalicji wyborczej, może prowadzić i finansować,
  wszelką agitację na rzecz upowszechniania celów programowych partii
  politycznej, wyłącznie na zasadach, w formach, w czasie i w miejscach
  określonych ustawą.
                                  Art. 120.
1. Pełnomocnik finansowy, w terminie 3 miesięcy od dnia wyborów, przedkłada
  Państwowej Komisji Wyborczej sprawozdanie o przychodach, wydatkach i
  zobowiązaniach finansowych komitetu, w tym o uzyskanych kredytach bankowych
  i warunkach ich uzyskania, wraz z opinią biegłego rewidenta i raportem,
  zwane dalej "sprawozdaniem wyborczym".
2. Biegłego rewidenta, o którym mowa w ust. 1, wybiera Państwowa Komisja
  Wyborcza spośród kandydatów zgłoszonych przez Krajową Radę Biegłych
  Rewidentów w liczbie uzgodnionej z Państwową Komisją Wyborczą.
3. Koszty sporządzenia opinii i raportu, o których mowa w ust. 1, pokrywane
  są z budżetu państwa w części Budżet, finanse publiczne i instytucje
  finansowe.
4. Minister właściwy do spraw finansów publicznych, po zasięgnięciu opinii
  Państwowej Komisji Wyborczej, określi, w drodze rozporządzenia, wzór
  sprawozdania wyborczego oraz szczegółowy zakres zawartych w nim informacji,
  a także wykaz rodzajów dokumentów, jakie należy załączyć do sprawozdania,
  tak aby umożliwiały weryfikację podanych w sprawozdaniu informacji.
5. Do wydatków komitetu wyborczego wlicza się wartość darowizn
  niepieniężnych pozyskanych przez komitet wyborczy oraz świadczonych na jego
  rzecz usług.
6. Wartość pozyskanych darowizn niepieniężnych oraz świadczonych na rzecz
  komitetu wyborczego usług podaje się w sprawozdaniu wyborczym w wysokości
  możliwych do uzyskania cen ich sprzedaży netto, nie wyższych od cen nabycia
  lub kosztów wytworzenia pomniejszonych o odpisy amortyzacji.
7. Przepisu ust. 6 nie stosuje się do nieodpłatnych usług polegających na
  rozpowszechnianiu plakatów i ulotek wyborczych przez podmioty inne niż
  przedsiębiorcy.
                                  Art. 121.
1. Sprawozdania wyborcze komitetów wyborczych Państwowa Komisja Wyborcza
  ogłasza w Dzienniku Urzędowym Rzeczypospolitej Polskiej "Monitor Polski" w
  ciągu miesiąca od upływu terminu, o którym mowa w art. 120 ust. 1.
2. Wykaz wpłat od osób fizycznych na rzecz koalicyjnego komitetu wyborczego
  i komitetu wyborczego wyborców Państwowa Komisja Wyborcza udostępnia do
  wglądu na wniosek w trybie i na zasadach określonych przepisami ustawy z
  dnia 29 sierpnia 1997 r. o ochronie danych osobowych (Dz.U. Nr 133, poz.
  883 oraz z 2000 r. Nr 12, poz. 136, Nr 50, poz. 580 i Nr 116, poz. 1216).
3. Pozostałe rodzaje dokumentów załączone do sprawozdań wyborczych
  udostępniane są do wglądu podmiotom wymienionym w art. 122 ust. 5 w okresie
  przewidzianym na złożenie zastrzeżenia do sprawozdań wyborczych.
                                  Art. 122.
1. Państwowa Komisja Wyborcza, w terminie 4 miesięcy od dnia złożenia
  sprawozdania wyborczego, przyjmuje albo, w razie stwierdzenia naruszenia
  przez komitet przepisów ustawy dotyczących finansowania kampanii wyborczej,
  odrzuca sprawozdanie.
2. W razie zaistnienia wątpliwości co do prawidłowości sprawozdania
  wyborczego Państwowa Komisja Wyborcza może zwrócić się do danego komitetu
  wyborczego o usunięcie wad sprawozdania lub o udzielenie wyjaśnień w
  określonym terminie.
3. Państwowa Komisja Wyborcza, badając sprawozdanie wyborcze, może zlecać
  sporządzenie ekspertyz lub opinii.
4. Państwowa Komisja Wyborcza, badając sprawozdanie wyborcze, może żądać od
  organów państwowych niezbędnej pomocy.
5. W terminie 7 dni od dnia ogłoszenia sprawozdania wyborczego:
   1) partie polityczne,
   2) komitety wyborcze, które brały udział w danych wyborach,
   3) stowarzyszenia i fundacje, które w swoich statutach przewidują
     działania związane z analizą finansowania kampanii wyborczych
 - mogą zgłaszać do Państwowej Komisji Wyborczej umotywowane pisemne
  zastrzeżenia do sprawozdań wyborczych komitetów wyborczych.
6. Państwowa Komisja Wyborcza w terminie 60 dni od dnia zgłoszenia
  zastrzeżenia, o którym mowa w ust. 5, udziela pisemnej odpowiedzi na
  zastrzeżenie.
                                  Art. 123.
1. W wypadku odrzucenia sprawozdania wyborczego komitetu wyborczego przez
  Państwową Komisję Wyborczą pełnomocnik finansowy ma prawo, w terminie 7 dni
  od dnia doręczenia postanowienia o odrzuceniu sprawozdania, wnieść do Sądu
  Najwyższego skargę na postanowienie Państwowej Komisji Wyborczej w
  przedmiocie odrzucenia sprawozdania.
2. Sąd Najwyższy rozpatruje skargę i wydaje w tej sprawie orzeczenie w
  terminie 60 dni od dnia doręczenia skargi. Orzeczenie doręcza się
  pełnomocnikowi finansowemu i Państwowej Komisji Wyborczej.
3. Rozpatrzenie skargi przez Sąd Najwyższy następuje w składzie 7 sędziów, w
  postępowaniu nieprocesowym.
4. Od orzeczenia Sądu Najwyższego nie przysługuje środek prawny.
5. Jeżeli Sąd Najwyższy uzna skargę pełnomocnika finansowego za zasadną,
  Państwowa Komisja Wyborcza niezwłocznie postanawia o przyjęciu sprawozdania
  wyborczego.
                                  Art. 124.
Państwowa Komisja Wyborcza ogłasza w Dzienniku Urzędowym Rzeczypospolitej
Polskiej "Monitor Polski" oraz podaje do wiadomości publicznej, w formie
komunikatu, informację o przyjętych i odrzuconych sprawozdaniach wyborczych
komitetów wyborczych.
                                      
                                  Art. 125.
1. W razie niezłożenia w terminie sprawozdania wyborczego przez:
   1) komitet wyborczy partii politycznej - partii politycznej nie
     przysługuje prawo do dotacji, o której mowa w art. 128, oraz prawo do
     subwencji, o której mowa w art. 28 ustawy o partiach politycznych,
   2) koalicyjny komitet wyborczy - partii politycznej wchodzącej w skład
     koalicji wyborczej nie przysługuje prawo do dotacji, o której mowa w
     art. 128, oraz prawo do subwencji, o której mowa w art. 28 ustawy o
     partiach politycznych,
   3) komitet wyborczy wyborców - nie przysługuje mu prawo do dotacji, o
     której mowa w art. 128.
2. Do sprawozdania złożonego po terminie stosuje się odpowiednio przepisy
  art. 120-123.
                                  Art. 126.
1. W razie odrzucenia przez Państwową Komisję Wyborczą sprawozdania
  wyborczego lub odrzucenia skargi, o której mowa w art. 123 ust. 1, komitet
  wyborczy traci prawo do dotacji, o której mowa w art. 128.
2. W wypadku, o którym mowa w ust. 1, partia polityczna, która utworzyła
  komitet wyborczy partii politycznej lub koalicyjny komitet wyborczy, traci
  również prawo do subwencji, o której mowa w art. 28 ustawy o partiach
  politycznych.
                                      
                                  Art. 127.
1. Korzyści majątkowe przekazane albo przyjęte przez komitet wyborczy z
  naruszeniem przepisów art. 110 ust. 4, art. 111 ust. 1-4, art. 112 ust. 1,
  art. 113, art. 114 ust. 1 albo art. 115 podlegają przepadkowi na rzecz
  Skarbu Państwa. Jeżeli korzyść majątkowa została zużyta lub utracona,
  przepadkowi podlega jej równowartość.
2. Sądem właściwym do orzekania w sprawach przepadku korzyści majątkowych,
  o których mowa w ust. 1, jest Sąd Okręgowy w Warszawie.
3. O orzeczenie przepadku korzyści majątkowej występuje do sądu Państwowa
  Komisja Wyborcza.
4. Do postępowania w sprawie przepadku korzyści majątkowej stosuje się
  przepisy o postępowaniu nieprocesowym.
                                      
                                  Art. 128.
1. Partii politycznej, której komitet wyborczy uczestniczył w wyborach,
  partii politycznej wchodzącej w skład koalicji wyborczej, a także
  komitetowi wyborczemu wyborców przysługuje prawo do dotacji z budżetu
  państwa, zwanej dalej "dotacją podmiotową", za każdy uzyskany mandat posła
  i senatora. Wydatki związane z dotacją podmiotową pokrywane są z budżetu
  państwa w części Budżet, finanse publiczne i instytucje finansowe.
2. Wysokość dotacji podmiotowej za uzyskany mandat oblicza się dzieląc przez
  560 sumę wydatków uwidocznioną w sprawozdaniach wyborczych komitetów
  wyborczych, które uzyskały co najmniej jeden mandat w wyborach. Wydatki
  uwidocznione w sprawozdaniach wyborczych przyjmuje się do obliczeń do
  wysokości nie wyższej niż limit, o którym mowa w art. 114, przypadający
  danemu komitetowi wyborczemu.
3. Wysokość dotacji podmiotowej oblicza się według wzoru:
                               W
                Dp   = .................. x M,
                              560
         
         gdzie poszczególne symbole oznaczają:
         Dp -  wysokość przysługującej dotacji podmiotowej,
         W  -  sumę wydatków na kampanię wyborczą komitetów wyborczych
               (do wysokości przysługujących komitetom wyborczym limitów),
               które uzyskały co najmniej 1 mandat,
         M  -  liczbę mandatów posłów i senatorów uzyskanych przez dany
               komitet wyborczy.
4. Dotacja podmiotowa przysługuje wyłącznie do wysokości wydatków
  uwidocznionej w sprawozdaniu wyborczym.
5. Dotacja podmiotowa przysługuje w wysokości, o której mowa w ust. 2-4,
  także za każdy mandat posła i senatora uzyskany w wyborach ponownych do
  Sejmu i do Senatu oraz w wyborach uzupełniających do Senatu.
6. Dotację podmiotową przysługującą partii politycznej wchodzącej w skład
  koalicji wyborczej dzieli się na rzecz partii wchodzących w skład tej
  koalicji w proporcjach określonych w umowie zawiązującej koalicję wyborczą.
  Proporcje określone w tej umowie nie mogą być zmienione. Jeżeli partie
  polityczne wchodzące w skład koalicji wyborczej nie określiły w umowie
  zawiązującej koalicję proporcji, nie przysługuje im prawo do dotacji
  podmiotowej.
7. Przekazania dotacji podmiotowej na wskazany przez podmioty, o których
  mowa w ust. 1, rachunek bankowy dokonuje minister właściwy do spraw
  finansów publicznych na podstawie informacji Państwowej Komisji Wyborczej o
  uprawnionych do otrzymania dotacji podmiotowej oraz o liczbie mandatów
  uzyskanych przez dany komitet wyborczy. Dotacja podmiotowa jest wypłacana w
  terminie 6 miesięcy od dnia stwierdzenia ważności wyborów.
8. W wypadku podziału, połączenia albo likwidacji partii politycznych
  odnośnie do ich prawa do dotacji podmiotowej stosuje się odpowiednio
  przepisy art. 37 ustawy o partiach politycznych.
                                      
                                 Rozdział 14
                   Finansowanie wyborów z budżetu państwa
                                      
                                  Art. 129.
1. Wydatki związane z organizacją i przeprowadzaniem wyborów są pokrywane z
  budżetu państwa w części Rezerwy celowe.
2. Z budżetu państwa pokrywane są wydatki związane z:
   1) zadaniami Państwowej Komisji Wyborczej oraz Krajowego Biura Wyborczego
     przewidzianymi w ustawie,
   2) zadaniami komisji wyborczych niższego stopnia oraz zapewnieniem ich
     obsługi przez wyznaczone do tych celów organy i jednostki organizacyjne,
   3) zadaniami organów administracji rządowej oraz podległych im urzędów
     centralnych i jednostek organizacyjnych, a także innych organów
     państwowych,
   4) zadaniami zleconymi do wykonania przez jednostki samorządu
     terytorialnego.
3. Środki finansowe na zadania zlecone wykonywane przez jednostki samorządu
  terytorialnego są przekazywane w terminach umożliwiających ich wykonywanie.
4. Informację o wydatkach, o których mowa w ust. 2, Kierownik Krajowego
  Biura Wyborczego podaje do wiadomości publicznej w terminie 5 miesięcy od
  dnia wyborów.
5. Zasady planowania finansowego oraz realizacji wydatków, o których mowa w
  ust. 2 i 3, a także sprawozdawczości finansowej określają przepisy o
  finansach publicznych.
6. Dysponentem środków finansowych, o których mowa w ust. 1, jest Kierownik
  Krajowego Biura Wyborczego.
                                      
                                  Dział II
     Przepisy szczególne dla wyborów do Sejmu Rzeczypospolitej Polskiej
                                      
                                 Rozdział 15
                                Zasady ogólne
                                      
                                  Art. 130.
Wybory do Sejmu są powszechne, równe, bezpośrednie i proporcjonalne oraz
odbywają się w głosowaniu tajnym.
                                  Art. 131.
Wybranym do Sejmu może być obywatel polski mający prawo wybierania, który
najpóźniej w dniu wyborów kończy 21 lat.
                                      
                                  Art. 132.
Do Sejmu wybiera się 460 posłów z okręgowych list kandydatów na posłów w
wielomandatowych okręgach wyborczych.
                                  Art. 133.
1. W podziale mandatów w okręgach wyborczych uwzględnia się wyłącznie
  okręgowe listy kandydatów na posłów tych komitetów wyborczych, których
  listy otrzymały co najmniej 5% ważnie oddanych głosów w skali kraju.
2. Okręgowe listy kandydatów na posłów koalicyjnych komitetów wyborczych
  uwzględnia się w podziale mandatów w okręgach wyborczych, jeżeli ich listy
  otrzymały co najmniej 8% ważnie oddanych głosów w skali kraju.
                                  Art. 134.
1. Komitety wyborcze utworzone przez wyborców zrzeszonych w zarejestrowanych
  organizacjach mniejszości narodowych mogą korzystać ze zwolnienia list tych
  komitetów z warunku, o którym mowa w art. 133 ust. 1, jeżeli złożą
  Państwowej Komisji Wyborczej oświadczenie w tej sprawie najpóźniej w 5 dniu
  przed dniem wyborów. Wraz z oświadczeniem, o którym mowa w zdaniu
  pierwszym, komitet jest obowiązany przedłożyć dokument właściwego organu
  statutowego organizacji mniejszości narodowej potwierdzający utworzenie
  komitetu przez wyborców będących członkami tej organizacji.
2. Państwowa Komisja Wyborcza potwierdza niezwłocznie otrzymanie
  oświadczenia, o którym mowa w ust. 1. Potwierdzenie oświadczenia jest
  wiążące.
                                  Art. 135.
Jeżeli warunku określonego w art. 133 ust. 1 lub 2 nie spełnią okręgowe listy
kandydatów na posłów żadnego komitetu wyborczego bądź któryś z wymienionych
warunków spełniony zostanie przez listy kandydatów tylko jednego komitetu
wyborczego, w podziale mandatów w okręgach wyborczych uwzględnia się listy
kandydatów komitetów wyborczych, które otrzymały co najmniej 3% ważnie
oddanych głosów w skali kraju. Listy koalicyjnych komitetów wyborczych
uwzględnia się, jeżeli otrzymały co najmniej 5% ważnie oddanych głosów w
skali kraju.
                                 Rozdział 16
                               Okręgi wyborcze
                                      
                                  Art. 136.
1. W celu przeprowadzenia wyborów do Sejmu tworzy się wielomandatowe okręgi
  wyborcze, zwane dalej "okręgami wyborczymi".
2. W okręgu wyborczym wybiera się co najmniej 7 posłów.
3. Okręg wyborczy obejmuje obszar województwa lub jego część. Granice okręgu
  wyborczego nie mogą naruszać granic wchodzących w jego skład powiatów i
  miast na prawach powiatu.
                                  Art. 137.
1. Ustalenia liczby posłów wybieranych w poszczególnych okręgach wyborczych
  oraz podziału województw na okręgi wyborcze dokonuje się według jednolitej
  normy przedstawicielstwa, obliczonej przez podzielenie liczby mieszkańców
  kraju przez ogólną liczbę posłów wybieranych w okręgach wyborczych, z
  uwzględnieniem przepisów art. 136 i następujących zasad:
   1) ułamki liczby mandatów posłów wybieranych w okręgach wyborczych równe
     lub większe od 12, jakie wynikną z zastosowania jednolitej normy
     przedstawicielstwa, zaokrągla się w górę do liczby całkowitej,
   2) jeżeli w wyniku postępowania, o którym mowa w pkt 1, liczba posłów
     wybieranych w okręgach wyborczych przewyższa liczbę wynikającą z
     przepisu art. 132, mandaty nadwyżkowe odejmuje się w tych okręgach
     wyborczych, w których norma przedstawicielstwa obliczona dla okręgu
     wyborczego jest najmniejsza. W wypadku gdy liczba posłów jest mniejsza
     od wynikającej z przepisu art. 132, dodatkowe mandaty przydziela się tym
     okręgom wyborczym, w których norma przedstawicielstwa obliczona dla
     okręgu wyborczego jest największa.
2. Podział na okręgi wyborcze, ich numery i granice oraz liczbę posłów
  wybieranych w każdym okręgu, a także siedziby okręgowych komisji wyborczych
  określa załącznik nr 1 do ustawy.
3. Informację o okręgu wyborczym podaje się do wiadomości wyborcom danego
  okręgu wyborczego w formie obwieszczenia Państwowej Komisji Wyborczej
  najpóźniej w 52 dniu przed dniem wyborów. Druk i rozplakatowanie
  obwieszczeń zapewnia Krajowe Biuro Wyborcze.
                                      
                                  Art. 138.
1. Państwowa Komisja Wyborcza przedkłada Sejmowi wnioski w sprawie zmiany
  granic okręgów wyborczych i liczby posłów w nich wybieranych, jeżeli
  konieczność taka wynika ze zmian w zasadniczym podziale terytorialnym
  państwa lub ze zmiany liczby mieszkańców w okręgu wyborczym lub w kraju.
2. Dokonywanie zmian granic powiatów pociągających za sobą zmiany granic
  okręgów wyborczych jest niedopuszczalne w okresie 12 miesięcy
  poprzedzających upływ kadencji Sejmu, jak i w okresie od zarządzenia
  wyborów w razie skrócenia kadencji Sejmu aż do dnia stwierdzenia ważności
  wyborów.
3. Sejm dokonuje, z zastrzeżeniem ust. 4, zmian w podziale na okręgi
  wyborcze z przyczyn, o których mowa w ust. 1, nie później niż na 3 miesiące
  przed dniem, w którym upływa termin zarządzenia wyborów do Sejmu.
4. W razie skrócenia kadencji Sejmu zmian w podziale na okręgi wyborcze nie
  dokonuje się.
                                      
                                 Rozdział 17
                    Zgłaszanie list kandydatów na posłów
                                      
                                  Art. 139.
1. Komitet wyborczy może zgłosić w każdym okręgu wyborczym jedną okręgową
  listę kandydatów na posłów, zwaną dalej "listą okręgową".
2. Kandydować można tylko w jednym okręgu wyborczym i tylko z jednej listy
  okręgowej.
3. Partie polityczne, które wchodzą w skład koalicji wyborczej, nie mogą
  zgłaszać list kandydatów samodzielnie.
                                  Art. 140.
1. Wyborca może udzielić pisemnego poparcia więcej niż jednej liście
  okręgowej. Wycofanie udzielonego poparcia nie rodzi skutków prawnych.
2. Wyborca udzielający poparcia liście okręgowej składa podpis obok
  czytelnie wpisanego swojego nazwiska i imienia, adresu zamieszkania i
  numeru ewidencyjnego PESEL.
3. Wykaz podpisów musi zawierać na każdej stronie nazwę komitetu wyborczego
  zgłaszającego listę, numer okręgu wyborczego, w którym lista jest
  zgłaszana, oraz adnotację:
  "Udzielam poparcia liście kandydatów na posłów zgłaszanej przez ............
  ..................................................................... (nazwa 
  komitetu wyborczego) w okręgu wyborczym ..................... (numer okręgu)
  w wyborach do Sejmu Rzeczypospolitej Polskiej zarządzonych na ..............
  (dzień, miesiąc, rok).".
                                      
                                  Art. 141.
1. Zbieranie podpisów osób popierających listę okręgową może być dokonywane
  tylko w miejscu, czasie i w sposób, które wykluczają groźbę, podstęp lub
  stosowanie jakichkolwiek nacisków zmierzających do uzyskania podpisów.
2. Zabrania się zbierania podpisów osób popierających listę okręgową na
  terenie jednostek wojskowych i innych jednostek organizacyjnych podległych
  Ministrowi Obrony Narodowej oraz oddziałów obrony cywilnej, a także
  skoszarowanych jednostek podległych ministrowi właściwemu do spraw
  wewnętrznych.
3. Zabrania się udzielania wynagrodzenia pieniężnego w zamian za zbieranie
  lub złożenie podpisu pod zgłoszeniem listy okręgowej.
                                      
                                  Art. 142.
1. Lista okręgowa powinna być poparta, w sposób, o którym mowa w art. 140
  ust. 2 i 3, podpisami co najmniej 5000 wyborców stale zamieszkałych w danym
  okręgu wyborczym.
2. Komitet wyborczy, który z zachowaniem wymogów określonych w ust. 1
  zarejestrował listy okręgowe co najmniej w połowie okręgów wyborczych,
  uprawniony jest do zgłoszenia dalszych list bez poparcia zgłoszenia
  podpisami wyborców.
3. Zgłoszenie list okręgowych przez komitety wyborcze spełniające warunek, o
  którym mowa w ust. 2, następuje na podstawie zaświadczenia Państwowej
  Komisji Wyborczej wydanego na wniosek zainteresowanego komitetu wyborczego,
  złożony do 40 dnia przed dniem wyborów.
                                  Art. 143.
1. Listę okręgową zgłasza się do okręgowej komisji wyborczej najpóźniej do
  godziny 24.00 w 40 dniu przed dniem wyborów.
2. Liczba kandydatów na liście nie może być mniejsza niż liczba posłów
  wybieranych w danym okręgu wyborczym i większa niż dwukrotność liczby
  posłów wybieranych w danym okręgu wyborczym.
3. Zgłoszenia listy okręgowej dokonuje osobiście, na piśmie, pełnomocnik
  wyborczy lub upoważniona przez niego osoba, zwani dalej "osobą zgłaszającą
  listę". W razie zgłoszenia listy przez upoważnioną przez pełnomocnika osobę
  do zgłoszenia dołącza się dokument stwierdzający udzielenie upoważnienia,
  ze wskazaniem zakresu udzielonego upoważnienia, oraz dane upoważnionej
  przez pełnomocnika osoby: imię (imiona), nazwisko, adres zamieszkania i
  numer ewidencyjny PESEL.
                                  Art. 144.
1. Zgłoszenie listy okręgowej powinno zawierać nazwisko, imię (imiona),
  zawód i miejsce zamieszkania każdego z kandydatów. Nazwiska kandydatów
  umieszcza się na liście w kolejności ustalonej przez komitet wyborczy.
2. Kandydata oznacza się nazwą lub skrótem nazwy tej partii politycznej,
  której jest członkiem (nie więcej niż 40 znaków drukarskich).
3. Osoba zgłaszająca listę może wnosić o oznaczenie kandydata, który nie
  należy do żadnej partii politycznej, tylko jedną nazwą lub skrótem nazwy
  partii popierającej danego kandydata; przepis ust. 2 stosuje się
  odpowiednio. Fakt poparcia kandydata powinien być potwierdzony pisemnie
  przez właściwy statutowy organ partii. Wniosek wraz z potwierdzeniem składa
  się ze zgłoszeniem listy.
4. W zgłoszeniu osoba zgłaszająca listę może wskazać skrót nazwy komitetu
  wyborczego, którym należy oznaczyć zarejestrowaną listę na urzędowych
  obwieszczeniach oraz na karcie do głosowania.
5. Do zgłoszenia każdej listy należy dołączyć:
   1) oświadczenie o liczbie podpisów wyborców popierających listę wraz z
     wykazem podpisów wyborców popierających listę bądź zaświadczenie
     Państwowej Komisji Wyborczej, o którym mowa w art. 142 ust. 3,
   2) pisemną zgodę kandydata na kandydowanie z danej listy okręgowej. Zgoda
     kandydata na kandydowanie w wyborach powinna zawierać dane: imię
     (imiona), nazwisko i wiek oraz numer ewidencyjny PESEL kandydata, a
     także wskazanie jego ewentualnej przynależności do partii politycznej;
     zgodę na kandydowanie kandydat opatruje datą i własnoręcznym podpisem,
   3) oświadczenie, o którym mowa w art. 6 ust. 1 ustawy z dnia 11 kwietnia
     1997 r. o ujawnieniu pracy lub służby w organach bezpieczeństwa państwa
     lub współpracy z nimi w latach 1944-1990 osób pełniących funkcje
     publiczne (Dz.U. z 1999 r. Nr 42, poz. 428, Nr 57, poz. 618, Nr 62, poz.
     681 i Nr 63, poz. 701 oraz z 2000 r. Nr 43, poz. 488), lub informację o
     uprzednim złożeniu takiego oświadczenia w związku z kandydowaniem na
     funkcję publiczną, z którym związany był obowiązek złożenia
     oświadczenia.
6. Po dokonaniu zgłoszenia uzupełnianie listy o nazwiska kandydatów lub
  zmiany kandydatów albo ich kolejności na liście bądź też zmiana oznaczenia,
  o którym mowa w ust. 3, są niedopuszczalne.
                                      
                                  Art. 145.
Jeżeli oświadczenie, o którym mowa w art. 144 ust. 5 pkt 3, kandydat na posła
wypełnia tylko w części A, oświadczenie takie dołącza się do zgłoszenia
listy. W wypadku, gdy oświadczenie wypełnione jest również w części B - część
A jest dołączana do zgłoszenia listy wraz z adnotacją o złożeniu części B,
zaś część B jest składana przez kandydata na posła bezpośrednio Państwowej
Komisji Wyborczej.
                                  Art. 146.
1. Okręgowa komisja wyborcza, przyjmując zgłoszenie listy okręgowej, bada, w
  obecności osoby zgłaszającej listę, czy spełnia ono wymogi, o których mowa
  w art. 144, i wydaje osobie zgłaszającej listę pisemne potwierdzenie
  przyjęcia zgłoszenia. Wzór potwierdzenia określi Państwowa Komisja
  Wyborcza.
2. Arkusze wykazu podpisów komisja numeruje i opatruje każdy arkusz swoją
  pieczęcią.
3. Po sprawdzeniu prawdziwości danych zawartych w wykazie podpisów przyjęte
  arkusze wykazu podpisów komisja przechowuje w zapieczętowanych pakietach.
  Udostępnienie i rozpieczętowanie pakietów może nastąpić wyłącznie na
  potrzeby postępowania przed sądami i organami prokuratury, w obecności
  członka okręgowej komisji wyborczej; o terminie czynności zawiadamia się
  niezwłocznie osobę zgłaszającą listę.
                                  Art. 147.
1. Okręgowa komisja wyborcza rejestruje listę okręgową zgłoszoną zgodnie z
  przepisami ustawy, sporządzając protokół rejestracji. Po jednym egzemplarzu
  protokołu doręcza się osobie zgłaszającej listę oraz przesyła Państwowej
  Komisji Wyborczej wraz z oświadczeniami kandydatów na posłów lub
  informacjami, o których mowa w art. 144 ust. 5 pkt 3.
2. Jeżeli zgłoszenie ma wady inne niż brak wymaganej liczby prawidłowo
  złożonych podpisów wyborców, komisja wzywa osobę zgłaszającą listę do ich
  usunięcia w terminie 3 dni. W wypadku nieusunięcia wady w terminie komisja
  postanawia o odmowie rejestracji listy w całości lub co do poszczególnych
  kandydatów. W razie odmowy rejestracji w odniesieniu do niektórych
  kandydatów listę, z zastrzeżeniem przepisu art. 143 ust. 2, rejestruje się
  w zakresie nieobjętym odmową.
3. Postanowienie okręgowej komisji wyborczej o odmowie rejestracji, o którym
  mowa w ust. 2, wraz z uzasadnieniem doręcza się niezwłocznie osobie
  zgłaszającej listę. Od postanowienia osobie zgłaszającej listę przysługuje
  prawo odwołania do Państwowej Komisji Wyborczej w terminie 3 dni od dnia
  doręczenia. Od postanowienia wydanego w wyniku rozpatrzenia odwołania nie
  przysługuje środek prawny.
                                  Art. 148.
1. Jeżeli liczba prawidłowo złożonych podpisów wyborców popierających
  zgłoszenie listy okręgowej jest mniejsza niż ustawowo wymagana, okręgowa
  komisja wyborcza wzywa osobę zgłaszającą listę do uzupełnienia wykazu
  podpisów, o ile nie upłynął termin, o którym mowa w art. 143 ust. 1.
  Uzupełnienie jest możliwe do upływu terminu, o którym mowa w art. 143 ust.
  1.
2. Jeżeli uzupełnienia nie dokonano w terminie, o którym mowa w art. 143
  ust. 1, lub termin ten upłynął, okręgowa komisja wyborcza postanawia o
  odmowie rejestracji listy okręgowej. Postanowienie wraz z uzasadnieniem
  doręcza się niezwłocznie osobie  zgłaszającej  listę.
3. Postanowienie, o którym mowa w ust. 2, może być przez osobę zgłaszającą
  listę zaskarżone do właściwego miejscowo sądu okręgowego w terminie 3 dni
  od dnia doręczenia. Sąd okręgowy rozpatruje skargę i orzeka w sprawie
  skargi w terminie 3 dni, w postępowaniu nieprocesowym, w składzie 3
  sędziów. Od orzeczenia sądu nie przysługuje środek prawny. Jeżeli sąd uzna
  skargę za uzasadnioną, okręgowa komisja wyborcza niezwłocznie rejestruje
  listę.
                                      
                                  Art. 149.
1. W razie uzasadnionych wątpliwości co do prawdziwości danych zawartych w
  wykazie podpisów bądź wiarygodności podpisów okręgowa komisja wyborcza
  dokonuje w terminie 3 dni sprawdzenia danych bądź wiarygodności podpisów, w
  oparciu o dostępne urzędowo dokumenty, w tym rejestry wyborców i urzędowe
  rejestry mieszkańców, a w miarę potrzeby również o wyjaśnienia wyborców. O
  wszczęciu postępowania wyjaśniającego zawiadamia się niezwłocznie osobę
  zgłaszającą listę.
2. Jeżeli w wyniku przeprowadzonego postępowania ustalone zostanie, iż
  zgłoszona lista nie uzyskała poparcia ustawowo wymaganej liczby podpisów
  wyborców, okręgowa komisja wyborcza postanawia o odmowie rejestracji listy
  okręgowej. Postanowienie wraz z uzasadnieniem doręcza się niezwłocznie
  osobie zgłaszającej listę.
3. Postanowienie, o którym mowa w ust. 2, może być przez osobę zgłaszającą
  listę zaskarżone do właściwego miejscowo sądu okręgowego w terminie 3 dni
  od dnia doręczenia. Sąd okręgowy rozpatruje skargę i orzeka w sprawie
  skargi w terminie 3 dni, w postępowaniu nieprocesowym, w składzie 3
  sędziów. Od orzeczenia sądu nie przysługuje środek prawny. Jeżeli sąd uzna
  skargę za uzasadnioną, okręgowa komisja wyborcza niezwłocznie rejestruje
  listę okręgową.
                                  Art. 150.
1. Państwowa Komisja Wyborcza na podstawie protokołów rejestracji list
  okręgowych przyznaje w drodze losowania, najpóźniej w 30 dniu przed dniem
  wyborów, jednolity numer dla list tego samego komitetu wyborczego,
  zarejestrowanych więcej niż w jednym okręgu wyborczym. O terminie losowania
  zawiadamia się pełnomocników wyborczych; nieobecność pełnomocnika nie
  wstrzymuje losowania.
2. W pierwszej kolejności losowane są numery dla list tych komitetów
  wyborczych, które zarejestrowały swoje listy we wszystkich okręgach
  wyborczych. W dalszej kolejności losowane są numery dla list pozostałych
  komitetów wyborczych.
3. Państwowa Komisja Wyborcza zawiadamia niezwłocznie okręgowe komisje
  wyborcze oraz pełnomocników wyborczych o wylosowanych numerach list
  okręgowych.
                                  Art. 151.
1. Po otrzymaniu zawiadomienia, o którym mowa w art. 150 ust. 3, okręgowa
  komisja wyborcza, uwzględniając kolejność numerów list okręgowych ustaloną
  w trybie art. 150, najpóźniej w 25 dniu przed dniem wyborów przeprowadza
  losowanie numerów dla list komitetów wyborczych, które zarejestrowały listy
  wyłącznie w danym okręgu wyborczym. O terminie losowania zawiadamia się
  osoby zgłaszające listy; nieobecność osoby zgłaszającej listę nie
  wstrzymuje losowania.
2. Okręgowa komisja wyborcza zawiadamia niezwłocznie osoby zgłaszające listy
  i Państwową Komisję Wyborczą o wylosowanych numerach list okręgowych, o
  których mowa w ust. 1.
                                  Art. 152.
1. Okręgowa komisja wyborcza sporządza obwieszczenia o zarejestrowanych
  listach okręgowych, zawierające informacje o ich numerach, nazwach i
  skrótach nazw komitetów wyborczych oraz dane o kandydatach zawarte w
  zgłoszeniach list, w tym treść oświadczenia, o którym mowa w art. 6 ust. 1
  ustawy o ujawnieniu pracy lub służby w organach bezpieczeństwa państwa lub
  współpracy z nimi w latach 1944-1990 osób pełniących funkcje publiczne, w
  części określonej w art. 11 ust. 2 tej ustawy.
2. Obwieszczenie, o którym mowa w ust. 1, przesyła się dyrektorowi właściwej
  miejscowo delegatury Krajowego Biura Wyborczego, który zapewnia jego druk i
  rozplakatowanie na obszarze okręgu wyborczego najpóźniej w 10 dniu przed
  dniem wyborów. Jeden egzemplarz obwieszczenia przesyła się niezwłocznie
  Państwowej Komisji Wyborczej.
                                  Art. 153.
1. Okręgowa komisja wyborcza skreśla z zarejestrowanej listy okręgowej
  nazwisko kandydata na posła, który zmarł, utracił prawo wybieralności lub
  złożył komisji oświadczenie na piśmie o wycofaniu zgody na kandydowanie.
2. Jeżeli skreślenie nazwiska kandydata z zarejestrowanej listy nastąpiło
  wskutek śmierci kandydata i powoduje, że na liście tej pozostaje mniej
  kandydatów niż liczba posłów wybieranych w okręgu wyborczym, komisja
  zawiadamia osobę zgłaszającą  listę o możliwości zgłoszenia nowego
  kandydata. Uzupełnienia listy dokonuje się najpóźniej w 15 dniu przed dniem
  wyborów; w takim wypadku przepisu art. 142 ust. 1 nie stosuje się.
3. Jeżeli skreślenie nazwiska kandydata z listy nastąpiło z innej przyczyny
  niż śmierć kandydata lub lista nie została uzupełniona z uwzględnieniem
  terminu, o którym mowa w ust. 2, a na liście pozostaje mniej kandydatów niż
  liczba posłów wybieranych w okręgu wyborczym, komisja unieważnia
  rejestrację tej listy. Od postanowienia wydanego w tej sprawie nie
  przysługuje środek prawny.
4. W razie rozwiązania komitetu wyborczego w trybie, o którym mowa w art.
  106 ust. 3, okręgowa komisja wyborcza unieważnia rejestrację listy tego
  komitetu. Przepis ust. 3 zdanie drugie stosuje się odpowiednio.
5. O skreśleniu kandydata i postanowieniach, o których mowa w ust. 2-4,
  okręgowa komisja wyborcza zawiadamia niezwłocznie osobę zgłaszającą listę i
  Państwową Komisję Wyborczą oraz wyborców, w formie obwieszczenia.
                                      
                                  Art. 154.
1. Pełnomocnik wyborczy lub osoba przez niego upoważniona może wyznaczyć po
  jednym mężu zaufania do każdej obwodowej komisji wyborczej na obszarze
  okręgu wyborczego, w którym została zarejestrowana zgłoszona przez niego
  lista okręgowa.
2. Pełnomocnik wyborczy lub osoba przez niego upoważniona wydaje mężom
  zaufania zaświadczenie według wzoru określonego przez Państwową Komisję
  Wyborczą.
3. Funkcję męża zaufania przy Państwowej Komisji Wyborczej i okręgowej
  komisji wyborczej pełni pełnomocnik wyborczy lub osoba przez niego
  upoważniona.
                                 Rozdział 18
                             Karty do głosowania
                                      
                                  Art. 155.
Okręgowa komisja wyborcza po zarejestrowaniu list okręgowych zarządza
wydrukowanie kart do głosowania i zapewnia ich przekazanie obwodowym komisjom
wyborczym w trybie określonym przez Państwową Komisję Wyborczą.
                                      
                                  Art. 156.
Na karcie do głosowania umieszcza się oznaczenia list zarejestrowanych w
danym okręgu wyborczym, zawierające numer listy oraz nazwę lub skrót nazwy
komitetu wyborczego, w kolejności wzrastającej numerów list. Pod oznaczeniem
każdej listy podaje się nazwiska i imiona wszystkich kandydatów
zarejestrowanych na danej liście.
                                      
                                  Art. 157.
1. Na każdej karcie do głosowania zamieszcza się zwięzłą informację o
  sposobie głosowania.
2. Na karcie do głosowania drukuje się odcisk pieczęci właściwej okręgowej
  komisji wyborczej i oznacza miejsce na odcisk pieczęci obwodowej komisji
  wyborczej.
3. Karta do głosowania może być zadrukowana tylko po jednej stronie.
  Wielkość i rodzaj czcionki powinny być jednakowe dla oznaczeń wszystkich
  list i nazwisk kandydatów.
4. Wzór karty do głosowania ustala Państwowa Komisja Wyborcza.
                                  Art. 158.
1. Jeżeli po wydrukowaniu kart do głosowania okręgowa komisja wyborcza
  skreśli z listy okręgowej nazwisko kandydata z przyczyn, o których mowa w
  art. 153 ust. 1, nazwisko tego kandydata pozostawia się na wydrukowanych
  kartach do głosowania. Informację o skreśleniu oraz o warunkach
  decydujących o ważności głosu oddanego na takiej karcie podaje się do
  wiadomości publicznej w formie obwieszczenia i zapewnia jego
  rozplakatowanie w lokalach wyborczych w dniu głosowania.
2. Przepis ust. 1 stosuje się odpowiednio, jeżeli komisja unieważni
  rejestrację listy okręgowej z przyczyn, o których mowa w art. 153 ust. 3
  lub 4.
                                  Art. 159.
Sposób sporządzania i przekazania kart do głosowania dla obwodów głosowania
utworzonych na polskich statkach morskich oraz za granicą ustala Państwowa
Komisja Wyborcza, po porozumieniu odpowiednio z ministrem właściwym do spraw
gospodarki morskiej oraz ministrem właściwym do spraw zagranicznych.
                                      
                                 Rozdział 19
                 Sposób głosowania i warunki ważności głosu
                                      
                                  Art. 160.
1. Wyborca głosuje tylko na jedną listę okręgową, stawiając na karcie do
  głosowania znak "x" w kratce z lewej strony obok nazwiska jednego z
  kandydatów z tej listy, przez co wskazuje jego pierwszeństwo do uzyskania
  mandatu.
2. Za  nieważny uznaje się głos, jeżeli na karcie do głosowania postawiono
  znak "x" w kratce z lewej strony obok nazwisk dwóch lub większej liczby
  kandydatów z różnych list okręgowych albo nie postawiono tego znaku w
  kratce z lewej strony obok nazwiska żadnego kandydata z którejkolwiek z
  list, z zastrzeżeniem ust. 4.
3. Za nieważny uznaje się głos, jeżeli na karcie do głosowania znak "x"
  postawiono w kratce z lewej strony wyłącznie obok nazwiska kandydata
  umieszczonego na liście okręgowej, której rejestracja została unieważniona.
4. Jeżeli na karcie do głosowania znak "x" postawiono w kratce z lewej
  strony wyłącznie obok nazwiska kandydata z jednej tylko listy okręgowej, a
  nazwisko tego kandydata zostało z tej listy skreślone, to głos taki uznaje
  się za ważny i oddany na tę listę.
5. Jeżeli na karcie do głosowania znak "x" postawiono w kratce z lewej
  strony obok nazwisk dwóch lub większej liczby kandydatów z tej samej listy
  okręgowej, to głos taki uważa się za głos ważnie oddany na wskazaną listę
  okręgową z przyznaniem pierwszeństwa do uzyskania mandatu kandydatowi na
  posła, którego nazwisko na tej liście umieszczone jest w pierwszej
  kolejności.
                                  Art. 161.
Dopisanie na karcie do głosowania dodatkowych numerów list i nazw lub nazwisk
albo poczynienie innych dopisków nie wpływa na ważność oddanego na niej
głosu.
                                      
                                 Rozdział 20
      Ustalanie wyników głosowania i wyników wyborów w okręgu wyborczym
                                      
                                  Art. 162.
1. Ustalając wyniki głosowania w obwodzie, obwodowa komisja wyborcza
  oblicza:
   1) liczbę wyborców uprawnionych do głosowania,
   2) liczbę wyborców, którym wydano karty do głosowania,
   3) liczbę kart wyjętych z urny, w tym:
     a) liczbę kart nieważnych, o których mowa w art. 72,
     b) liczbę kart ważnych,
   4) liczbę głosów nieważnych z ważnych kart do głosowania, o których mowa w
     art. 160 ust. 2 i 3,
   5) liczbę głosów ważnych z kart ważnych oddanych łącznie na wszystkie
     listy kandydatów,
   6) liczbę głosów ważnych z kart ważnych oddanych na poszczególne listy
     kandydatów,
   7) liczbę głosów ważnych z kart ważnych oddanych na poszczególnych
     kandydatów z tych list.
2. Liczby, o których mowa w ust. 1, wymienia się w protokole głosowania w
  obwodzie.
                                      
                                  Art. 163.
Niezwłocznie po otrzymaniu protokołu głosowania w obwodzie okręgowa komisja
wyborcza dokonuje sprawdzenia prawidłowości ustalenia wyników głosowania w
obwodzie. W razie stwierdzenia nieprawidłowości w ustaleniu wyników
głosowania komisja zarządza ponowne ich ustalenie przez obwodową komisję
wyborczą i powiadamia o tym Państwową Komisję Wyborczą. Przepisy art. 70 ust.
2, art. 71, art. 72 i art. 162 stosuje się odpowiednio.
                                  Art. 164.
1. Okręgowa komisja wyborcza na podstawie protokołów, o których mowa w art.
  76 ust. 1, ustala wyniki głosowania na poszczególne listy okręgowe i
  sporządza w dwóch egzemplarzach protokół wyników głosowania w okręgu
  wyborczym.
2. Jeżeli właściwa okręgowa komisja wyborcza nie uzyska wyników głosowania w
  obwodach głosowania za granicą albo na polskich statkach morskich w ciągu
  24 godzin od zakończenia głosowania, o którym mowa w art. 59 ust. 2,
  głosowanie w tych obwodach uważa się za niebyłe. Fakt ten odnotowuje się w
  protokole wyników głosowania w okręgu wyborczym, z wymienieniem obwodów
  głosowania oraz ewentualnych przyczyn nieuzyskania z tych obwodów wyników
  głosowania.
3. W protokole wymienia się sumy liczb, o których mowa w art. 162 ust. 1.
4. Protokół podpisują wszystkie osoby wchodzące w skład komisji obecne przy
  jego sporządzaniu. Protokół opatruje się pieczęcią komisji.
5. Przy ustalaniu wyników głosowania i sporządzaniu protokołu mogą być
  obecne osoby zgłaszające listę, którym przysługuje prawo wniesienia do
  protokołu uwag z wymienieniem konkretnych zarzutów.
6. Przewodniczący okręgowej komisji wyborczej przekazuje niezwłocznie dane z
  protokołu dotyczące liczby głosów ważnych i głosów ważnych oddanych na
  każdą z list okręgowych oraz głosów ważnych oddanych na poszczególnych
  kandydatów każdej z tych list do Państwowej Komisji Wyborczej, w sposób
  przez nią ustalony, za pośrednictwem sieci telekomunikacyjnej użytku
  publicznego lub elektronicznego przesyłania danych. Mężowie zaufania mają
  prawo uczestniczyć przy przekazywaniu danych z protokołu.
7. Protokół wyników głosowania w okręgu wyborczym przewodniczący okręgowej
  komisji wyborczej przesyła niezwłocznie do Państwowej Komisji Wyborczej w
  trybie przez nią ustalonym.
8. Wzór protokołu wyników głosowania w okręgu wyborczym określi Państwowa
  Komisja Wyborcza.
                                  Art. 165.
1. Państwowa Komisja Wyborcza na podstawie danych, o których mowa w art. 164
  ust. 6, uwzględniając przepis art. 134 ust. 1, ustala wstępnie liczbę
  głosów ważnych oraz głosów ważnych oddanych na listy okręgowe
  poszczególnych komitetów wyborczych w skali kraju i listy, które spełniają
  warunki uprawniające do uczestniczenia w podziale mandatów w okręgach
  wyborczych. Informację o tym podaje się do wiadomości publicznej.
2. Po otrzymaniu protokołów wyników głosowania w okręgach wyborczych
  Państwowa Komisja Wyborcza protokolarnie ustala zbiorcze wyniki głosowania
  na listy okręgowe w skali kraju i stwierdza, uwzględniając przepis art. 134
  ust. 1, które listy spełniają warunki uprawniające do uczestniczenia w
  podziale mandatów w okręgach wyborczych, oraz zawiadamia o tym pisemnie
  okręgowe komisje wyborcze. Informację o tym podaje się do wiadomości
  publicznej.
                                  Art. 166.
1. Po otrzymaniu zawiadomienia, o którym mowa w art. 165 ust. 2, okręgowa
  komisja wyborcza dokonuje podziału mandatów pomiędzy uprawnione listy
  okręgowe w sposób następujący:
   1) liczbę głosów ważnych oddanych na każdą z tych list w okręgu wyborczym
     dzieli się kolejno przez: 1,4 (jeden i cztery dziesiąte); 3; 5; 7 i
     dalsze kolejne liczby nieparzyste aż do chwili, gdy z otrzymanych w ten
     sposób ilorazów da się uszeregować tyle kolejno największych liczb, ile
     wynosi liczba mandatów do rozdzielenia między te listy,
   2) każdej liście przyznaje się tyle mandatów, ile spośród ustalonego w
     powyższy sposób szeregu ilorazów przypada jej liczb kolejno
     największych.
2. Jeżeli kilka list uzyskało ilorazy równe ostatniej liczbie z liczb
  uszeregowanych w podany sposób, a list tych jest więcej niż mandatów do
  rozdzielenia, pierwszeństwo mają listy w kolejności ogólnej liczby oddanych
  na nie głosów. Gdyby na dwie lub więcej list oddano równą liczbę głosów, o
  pierwszeństwie rozstrzyga liczba obwodów głosowania, w których na daną
  listę oddano większą liczbę głosów.
                                  Art. 167.
1. Mandaty przypadające danej liście okręgowej uzyskują kandydaci w
  kolejności otrzymanej liczby głosów.
2. Jeżeli dwóch lub więcej kandydatów otrzymało równą liczbę głosów
  uprawniającą do uzyskania mandatu z danej listy, o pierwszeństwie
  rozstrzyga większa liczba obwodów głosowania, w których jeden z kandydatów
  uzyskał więcej głosów, a jeżeli liczba tych obwodów byłaby równa, o
  pierwszeństwie rozstrzyga losowanie przeprowadzone przez przewodniczącego
  okręgowej komisji wyborczej w obecności członków komisji oraz
  zainteresowanych osób zgłaszających listy; nieobecność osoby zgłaszającej
  listę nie wstrzymuje losowania. Przebieg losowania uwzględnia się w
  protokole wyników wyborów.
3. Tryb przeprowadzania losowania, o którym mowa w ust. 2, określi Państwowa
  Komisja Wyborcza.
                                  Art. 168.
1. Po ustaleniu wyników wyborów w okręgu wyborczym okręgowa komisja wyborcza
  sporządza, w dwóch egzemplarzach, protokół wyborów posłów w okręgu
  wyborczym.
2. W protokole wymienia się liczbę posłów wybieranych w okręgu, wykaz list
  okręgowych zarejestrowanych w tym okręgu oraz wykaz list, które uczestniczą
  w podziale mandatów w okręgu, a także liczby:
   1) wyborców uprawnionych do głosowania,
   2) wyborców, którym wydano karty do głosowania,
   3) kart wyjętych z urny, w tym:
     a) liczbę kart nieważnych,
     b) liczbę kart ważnych,
   4) głosów nieważnych,
   5) głosów ważnych oddanych na każdą z list okręgowych,
   6) mandatów przypadających każdej liście okręgowej,
   7) głosów ważnych oddanych na poszczególnych kandydatów każdej z list
     okręgowych oraz nazwiska i imiona wybranych posłów z każdej listy
     okręgowej.
3. Protokół podpisują wszystkie osoby wchodzące w skład komisji obecne przy
  jego sporządzaniu. Protokół opatruje się pieczęcią komisji.
4. Przy ustalaniu wyników wyborów i sporządzaniu protokołu mogą być obecne
  osoby zgłaszające listę, którym przysługuje prawo wniesienia do protokołu
  uwag z wymienieniem konkretnych zarzutów. Adnotację o wniesieniu uwag
  zamieszcza się w protokole.
5. Wzór protokołu wyborów posłów w okręgu wyborczym określi Państwowa
  Komisja Wyborcza.
                                  Art. 169.
Okręgowa komisja wyborcza niezwłocznie podaje do wiadomości publicznej wyniki
głosowania i wyniki wyborów w okręgu wyborczym, z uwzględnieniem danych, o
których mowa w art. 168 ust. 2.
                                      
                                  Art. 170.
1. Przewodniczący okręgowej komisji wyborczej za pośrednictwem sieci
  telekomunikacyjnej użytku publicznego lub elektronicznego przesyłania
  danych przekazuje do Państwowej Komisji Wyborczej, w trybie przez nią
  ustalonym, dane z protokołu wyborów posłów w okręgu wyborczym.
2. Protokół, o którym mowa w art. 168 ust. 1, przewodniczący komisji
  przesyła niezwłocznie w zapieczętowanej kopercie do Państwowej Komisji
  Wyborczej w trybie przez nią ustalonym. Pozostałe dokumenty z wyborów
  przechowuje dyrektor delegatury Krajowego Biura Wyborczego właściwej dla
  siedziby komisji.
                                  Art. 171.
1. Po otrzymaniu protokołów, o których mowa w art. 168 ust. 1, Państwowa
  Komisja Wyborcza dokonuje sprawdzenia prawidłowości ustalenia wyników
  wyborów posłów w okręgach wyborczych.
2. W razie stwierdzenia nieprawidłowości w ustaleniu wyników wyborów
  Państwowa Komisja Wyborcza zarządza ponowne ustalenie tych wyników.
  Przepisy art. 166-170 stosuje się odpowiednio.
                                      
                                  Art. 172.
Państwowa Komisja Wyborcza podaje do wiadomości publicznej zbiorcze wyniki
głosowania, o których mowa w art. 168 ust. 2, ustalone przez okręgową komisję
wyborczą.
                                      
                                 Rozdział 21
                     Ogłaszanie wyników wyborów do Sejmu
                                      
                                  Art. 173.
Państwowa Komisja Wyborcza ogłasza w Dzienniku Ustaw Rzeczypospolitej
Polskiej w formie obwieszczenia oraz podaje do wiadomości publicznej wyniki
wyborów do Sejmu. W obwieszczeniu zamieszcza się podstawowe informacje
zawarte w protokołach wyborów posłów w okręgach wyborczych.
                                      
                                  Art. 174.
Państwowa Komisja Wyborcza przekazuje Sądowi Apelacyjnemu w Warszawie,
niezwłocznie po ogłoszeniu wyników wyborów do Sejmu, oświadczenia lub
informacje, o których mowa w art. 144 ust. 5 pkt 3, złożone przez tych
kandydatów, którzy zostali wybrani na posłów.
                                  Art. 175.
Państwowa Komisja Wyborcza wręcza posłom zaświadczenia o wyborze.
                                      
                                  Art. 176.
Państwowa Komisja Wyborcza przesyła Marszałkowi Sejmu oraz Sądowi Najwyższemu
sprawozdanie z wyborów nie później niż 14 dnia po ogłoszeniu obwieszczenia, o
którym mowa w art. 173.
                                      
                                 Rozdział 22
            Wygaśnięcie mandatu posła i uzupełnianie składu Sejmu
                                      
                                  Art. 177.
1. Wygaśnięcie mandatu posła następuje wskutek:
   1) utraty prawa wybieralności,
   2) pozbawienia mandatu prawomocnym orzeczeniem Trybunału Stanu,
   3) zrzeczenia się mandatu,
   4) śmierci posła,
   5) zajmowania w dniu wyborów stanowiska lub funkcji, których stosownie do
     przepisów Konstytucji Rzeczypospolitej Polskiej albo ustaw nie można
     łączyć z mandatem posła, z zastrzeżeniem przepisu ust. 3,
   6) powołania w toku kadencji na stanowisko lub powierzenia funkcji,
     których stosownie do przepisów Konstytucji Rzeczypospolitej Polskiej
     albo ustaw nie można łączyć ze sprawowaniem mandatu posła,
   7) sprawowania przez posła albo powołania go na stanowisko lub funkcję:
     a) radnego rady gminy, rady powiatu lub sejmiku województwa,
     b) w zarządzie gminy, zarządzie powiatu, zarządzie województwa lub
       zarządzie związku komunalnego,
     c) w zarządzie lub w radzie regionalnej albo branżowej kasy chorych.
   8) złożenia niezgodnego z prawdą oświadczenia, o którym mowa w art. 144
     ust. 5 pkt 3.
2. Odmowa złożenia ślubowania poselskiego oznacza zrzeczenie się mandatu.
3. Wygaśnięcie mandatu posła zajmującego w dniu wyborów stanowisko lub
  funkcję, o których mowa w ust. 1 pkt 5 i pkt 7, następuje, jeżeli nie złoży
  on Marszałkowi Sejmu, w terminie 14 dni od dnia ogłoszenia przez Państwową
  Komisję Wyborczą wyników wyborów do Sejmu, oświadczenia o złożeniu
  rezygnacji z zajmowanego stanowiska lub pełnionej funkcji.
4. Wygaśnięcie mandatu posła powołanego w czasie kadencji na stanowisko lub
  funkcję, o których mowa w ust. 1 pkt 6 i 7, następuje z dniem powołania.
                                  Art. 178.
1. Wygaśnięcie mandatu posła stwierdza Marszałek Sejmu w drodze
  postanowienia.
2. Postanowienie, o którym mowa w ust. 1, ogłasza się w Dzienniku Urzędowym
  Rzeczypospolitej Polskiej "Monitor Polski".
3. Postanowienie, o którym mowa w ust. 1, doręcza się niezwłocznie
  Państwowej Komisji Wyborczej.
                                      
                                  Art. 179.
1. W razie wygaśnięcia mandatu posła Marszałek Sejmu zawiadamia, na
  podstawie informacji Państwowej Komisji Wyborczej, kolejnego kandydata z
  tej samej listy okręgowej, który w wyborach otrzymał kolejno największą
  liczbę głosów, o przysługującym mu pierwszeństwie do mandatu. Przy równej
  liczbie głosów o pierwszeństwie rozstrzyga kolejność umieszczenia kandydata
  na tej liście okręgowej.
2. Kandydat może zrzec się pierwszeństwa do obsadzenia mandatu na rzecz
  kandydata z tej samej listy, który uzyskał kolejno największą liczbę
  głosów. Oświadczenie o ustąpieniu pierwszeństwa powinno być złożone
  Marszałkowi Sejmu w terminie 7 dni od dnia doręczenia zawiadomienia, o
  którym mowa w ust. 1.
3. O obsadzeniu mandatu postanawia Marszałek Sejmu. Przepisy art. 178 ust. 2
  i 3 stosuje się odpowiednio.
4. Jeżeli obsadzenie mandatu posła w trybie określonym w ust. 1 byłoby
  niemożliwe z powodu braku kandydatów, którym mandat można przydzielić,
  Marszałek Sejmu, w drodze postanowienia, stwierdza, iż mandat ten do końca
  kadencji pozostaje nieobsadzony.
                                 Rozdział 23
          Kampania wyborcza w programach radiowych i telewizyjnych
                                      
                                  Art. 180.
1. Komitety wyborcze mają prawo prowadzenia agitacji wyborczej w programach
  radiowych i telewizyjnych, zgodnie z przepisami ustawy, w formach audycji
  wyborczych i ogłoszeń wyborczych.
2. Audycją wyborczą jest część programu radiowego lub telewizyjnego, nie
  pochodząca od nadawcy, rozpowszechniana nieodpłatnie, stanowiąca odrębną
  całość ze względu na treść lub formę, umożliwiająca wykorzystanie przez
  komitet wyborczy przysługującego mu czasu antenowego, o którym mowa w art.
  181, przeznaczonego na prowadzenie agitacji wyborczej.
3. Rozpowszechnianiem audycji wyborczych jest dokonywana przez nadawcę
  publicznego rejestracja, obejmująca przegranie na dostosowane do emisji
  nośniki, dostarczonej audycji wyborczej przygotowanej przez komitet
  wyborczy lub udostępnienie studia wraz z realizatorem w celu nagrania
  audycji wyborczej przez komitet wyborczy oraz emisja tych audycji.
4. Ogłoszeniem wyborczym jest reklama w rozumieniu art. 4 pkt 6 ustawy z
  dnia 29 grudnia 1992 r. o radiofonii i telewizji (Dz.U. z 1993 r. Nr 7,
  poz. 34, z 1995 r. Nr 66, poz. 335 i Nr 142, poz. 701, z 1996 r. Nr 106,
  poz. 496, z 1997 r. Nr 88, poz. 554 i Nr 121, poz. 770, z 1999 r. Nr 90,
  poz. 999 oraz z 2000 r. Nr 29, poz. 356 i 358 i Nr 73, poz. 852),
  przygotowana przez komitet wyborczy i przekazana do emisji w ramach
  prowadzonej agitacji wyborczej.
                                      
                                  Art. 181.
1. W okresie od 15 dnia przed dniem wyborów do dnia zakończenia kampanii
  wyborczej Telewizja Polska Spółka Akcyjna oraz Polskie Radio Spółka Akcyjna
  i spółki radiofonii regionalnej, zwane dalej "Telewizją Polską" i "Polskim
  Radiem", rozpowszechniają na własny koszt w programach ogólnokrajowych i
  regionalnych audycje wyborcze komitetów wyborczych.
2. Łączny czas rozpowszechniania audycji wyborczych wynosi:
   1) w ogólnokrajowych programach - 15 godzin w Telewizji Polskiej, w tym do
     3 godzin w TV Polonia, i 30 godzin w Polskim Radiu, w tym do 5 godzin w
     programie przeznaczonym dla zagranicy,
   2) w regionalnych programach - 10 godzin w Telewizji Polskiej i 15 godzin
     w Polskim Radiu.
3. Komitet wyborczy ma prawo do rozpowszechniania audycji wyborczych w
  programach:
   1) ogólnokrajowych - jeżeli zarejestrował swoje listy okręgowe co najmniej
     w połowie okręgów wyborczych,
   2) regionalnych - jeżeli zarejestrował listę okręgową co najmniej w jednym
     okręgu wyborczym.
4. Czas antenowy przysługujący jednemu komitetowi wyborczemu nie może być
  odstępowany innemu komitetowi.
                                      
                                  Art. 182.
1. Czas przeznaczony na rozpowszechnianie audycji wyborczych, o których mowa
  w art. 181 ust. 2 pkt 1, dzieli się równo pomiędzy uprawnione komitety
  wyborcze na podstawie informacji Państwowej Komisji Wyborczej o komitetach
  wyborczych, które zarejestrowały swoje listy okręgowe co najmniej w połowie
  okręgów wyborczych.
2. Czas przeznaczony na rozpowszechnianie audycji wyborczych, o których mowa
  w art. 181 ust. 2 pkt 2, dzieli się  pomiędzy uprawnione komitety wyborcze
  proporcjonalnie do liczby zarejestrowanych przez nie list okręgowych, na
  podstawie informacji okręgowych komisji wyborczych, właściwych dla obszaru
  objętego regionalnym programem, o zarejestrowanych listach okręgowych.
3. Krajowa Rada Radiofonii i Telewizji, po porozumieniu z Państwową Komisją
  Wyborczą, określi, w drodze rozporządzenia, tryb postępowania w sprawach
  podziału czasu rozpowszechniania audycji wyborczych, zakres rejestracji
  oraz sposób przygotowania i emisji tych audycji, a także sposób
  upowszechniania informacji o terminach emisji audycji wyborczych.
4. Krajowa Rada Radiofonii i Telewizji, po zasięgnięciu opinii zarządów
  spółek, o których mowa w art. 181 ust. 1, oraz właściwej rady programowej,
  określi, w drodze rozporządzenia:
   1) czas przeznaczony na rozpowszechnianie audycji wyborczych w każdym z
     programów ogólnokrajowych i regionalnych,
   2) ramowy podział czasu, o którym mowa w art. 181 ust. 2, w okresie od 15
     dnia przed dniem wyborów do dnia zakończenia kampanii wyborczej.
   
                                  Art. 183.
1. Kolejność rozpowszechniania w każdym dniu audycji wyborczych ustalają
  kierujący redakcjami właściwych ogólnokrajowych programów telewizyjnych, w
  tym TV Polonia, i programów regionalnych oraz programów radiowych w drodze
  losowania przeprowadzonego w obecności osób zgłaszających listy najpóźniej
  w 18 dniu przed dniem wyborów.
2. Na ustalenia dotyczące podziału czasu antenowego, o których mowa w art.
  182 ust. 1 i 2, osobie zgłaszającej listę przysługuje skarga do Państwowej
  Komisji Wyborczej. Skargę wnosi się w terminie 2 dni od dokonania
  ustalenia. Państwowa Komisja Wyborcza rozpatruje sprawę niezwłocznie i
  wydaje postanowienie. Od postanowienia Państwowej Komisji Wyborczej nie
  przysługuje środek prawny.
                                  Art. 184.
1. Audycje wyborcze komitetu wyborczego dostarczane są do Telewizji Polskiej
  lub Polskiego Radia nie później niż na 24 godziny przed dniem ich
  rozpowszechnienia.
2. Czas audycji wyborczych dostarczonych przez komitety wyborcze nie może
  przekraczać czasu ustalonego dla nich na podstawie przepisów, o których
  mowa w art. 182 ust. 3 i 4.
3. W wypadku stwierdzenia przez Telewizję Polską lub Polskie Radio, że
  dostarczone przez komitet wyborczy materiały audycji wyborczych
  przekraczają czas ustalony dla tych audycji, wzywają bezzwłocznie komitet
  wyborczy do skrócenia czasu audycji. W razie bezskutecznego wezwania
  Telewizja Polska lub Polskie Radio przerwie emisję audycji wyborczej w
  chwili, kiedy upłynął czas audycji przysługujący danemu komitetowi.
                                  Art. 185.
1. Niezależnie od czasu przyznanego na rozpowszechnianie audycji wyborczych
  każdy komitet wyborczy może, od dnia rozpoczęcia kampanii wyborczej,
  odpłatnie rozpowszechniać ogłoszenia wyborcze w programach nadawców
  radiowych i telewizyjnych.
2. Wysokość opłat pobieranych za czas rozpowszechniania ogłoszeń wyborczych
  musi być dla wszystkich komitetów wyborczych jednakowa oraz ustalana według
  cennika obowiązującego w dniu zarządzenia wyborów.
3. Do ogłoszeń wyborczych stosuje się przepisy o działalności reklamowej w
  programach telewizji i radiofonii, z tym że czasu przeznaczonego na
  rozpowszechnianie ogłoszeń wyborczych nie wlicza się do ustalonego
  odrębnymi przepisami dopuszczalnego wymiaru czasowego reklam.
                                  Art. 186.
1. Nadawcy nie ponoszą odpowiedzialności za treść rozpowszechnianych audycji
  wyborczych i ogłoszeń wyborczych.
2. Nadawcy nie mogą odmówić rozpowszechniania audycji wyborczych i ogłoszeń
  wyborczych.
                                      
                                  Dział III
  Przepisy szczególne dotyczące wyborów do Senatu Rzeczypospolitej Polskiej
                                      
                                 Rozdział 24
                                Zasady ogólne
                                      
                                  Art. 187.
Wybory do Senatu są powszechne, bezpośrednie i odbywają się w głosowaniu
tajnym.
                                  Art. 188.
Wybranym do Senatu może być obywatel polski mający prawo wybierania, który
najpóźniej w dniu wyborów kończy 30 lat.
                                      
                                  Art. 189.
Do Senatu wybiera się 100 senatorów według zasady większości.
                                      
                                  Art. 190.
W sprawach nieuregulowanych w niniejszym dziale stosuje się odpowiednio
przepisy Działu II niniejszej ustawy.
                                 Rozdział 25
                               Okręgi wyborcze
                                      
                                  Art. 191.
1. W celu przeprowadzenia wyborów do Senatu tworzy się na obszarze
  poszczególnych województw okręgi wyborcze.
2. W okręgu wyborczym wybiera się od 2 do 4 senatorów.
3. Okręg wyborczy obejmuje obszar województwa lub jego części. Granice
  okręgu wyborczego nie mogą naruszać granic okręgów wyborczych utworzonych
  dla wyborów do Sejmu.
                                  Art. 192.
1. W poszczególnych województwach wybiera się:
   1) w województwie dolnośląskim - 8 senatorów,
   2) w województwie kujawsko-pomorskim - 5 senatorów,
   3) w województwie lubelskim - 6 senatorów,
   4) w województwie lubuskim - 3 senatorów,
   5) w województwie łódzkim - 7 senatorów,
   6) w województwie małopolskim - 8 senatorów,
   7) w województwie mazowieckim - 13 senatorów,
   8) w województwie opolskim - 3 senatorów,
   9) w województwie podkarpackim - 5 senatorów,
  10) w województwie podlaskim - 3 senatorów,
  11) w województwie pomorskim - 6 senatorów,
  12) w województwie śląskim - 13 senatorów,
  13) w województwie świętokrzyskim - 3 senatorów,
  14) w województwie warmińsko-mazurskim - 4 senatorów,
  15) w województwie wielkopolskim - 9 senatorów,
  16) w województwie zachodnio-pomorskim - 4 senatorów.
2. Jeśli województwo nie jest jednym okręgiem wyborczym do Sejmu, to liczbę
  senatorów wybieranych w okręgu wyborczym ustala się, uwzględniając
  jednolitą wojewódzką normę przedstawicielstwa.
3. Jednolitą wojewódzką normę przedstawicielstwa, o której mowa w ust. 2,
  określa się, dzieląc liczbę mieszkańców województwa przez liczbę senatorów
  wybieranych w danym województwie.
4. Liczbę senatorów wybieranych w poszczególnych okręgach wyborczych, ich
  numery i granice, a także siedziby okręgowych komisji wyborczych określa
  załącznik nr 2 do ustawy.
5. Informację o okręgu wyborczym podaje się do wiadomości wyborcom danego
  okręgu wyborczego w formie obwieszczenia Państwowej Komisji Wyborczej
  najpóźniej w 52 dniu przed dniem wyborów. Druk i rozplakatowanie
  obwieszczeń zapewnia Krajowe Biuro Wyborcze.
                                 Rozdział 26
                    Szczególne zadania komisji wyborczych
                                      
                                  Art. 193.
1. Wybory do Senatu przeprowadzają:
   1) Państwowa Komisja Wyborcza,
   2) okręgowe komisje wyborcze powołane dla wyborów do Sejmu,
   3) obwodowe komisje wyborcze powołane dla wyborów do Sejmu.
2. Funkcje okręgowej komisji wyborczej, o której mowa w ust. 1 pkt 2, dla
  okręgów wyborczych w danym województwie może spełniać wskazana przez
  Państwową Komisję Wyborczą okręgowa komisja wyborcza powołana dla wyborów
  do Sejmu.
3. W wypadku wyborów uzupełniających, o których mowa w art. 215, powołuje
  się okręgową komisję wyborczą i obwodowe komisje wyborcze w trybie i na
  zasadach określonych w ustawie.
                                 Rozdział 27
                     Zgłaszanie kandydatów na senatorów
                                      
                                  Art. 194.
Do komitetów wyborczych zgłaszających kandydatów na senatorów stosuje się
odpowiednio przepisy ustawy dotyczące komitetów wyborczych, z tym że:
   1) partia polityczna, która wchodzi w skład koalicji wyborczej utworzonej
     w celu wspólnego zgłoszenia kandydatów na posłów i kandydatów na
     senatorów albo tylko w celu wspólnego zgłoszenia kandydatów na
     senatorów, nie może zgłaszać  kandydatów na senatorów samodzielnie,
   2) nazwa i skrót nazwy komitetu wyborczego wyborców utworzonego tylko w
     celu zgłoszenia kandydatów na senatorów muszą być różne od nazw i
     skrótów nazw komitetów wyborczych utworzonych w celu zgłoszenia
     kandydatów na posłów i kandydatów na senatorów albo kandydatów na
     posłów.
                                  Art. 195.
1. Komitet wyborczy może zgłosić w każdym okręgu wyborczym najwyżej tylu
  kandydatów na senatorów, ilu senatorów jest wybieranych w danym okręgu
  wyborczym.
2. Kandydować można tylko w jednym okręgu wyborczym i tylko w ramach
  zgłoszenia przez jeden komitet wyborczy.
                                  Art. 196.
1. Zgłoszenie kandydata na senatora powinno być poparte podpisami co
  najmniej 3000 wyborców.
2. Wyborca może udzielić poparcia więcej niż jednemu kandydatowi na
  senatora. Wycofanie udzielonego poparcia nie rodzi skutków prawnych.
3. Wyborca udzielający poparcia zgłoszeniu kandydata na senatora składa
  podpis obok czytelnie wpisanego swojego nazwiska i imienia, adresu
  zamieszkania i numeru ewidencyjnego PESEL.
4. Wykaz podpisów musi zawierać na każdej stronie nazwę komitetu wyborczego
  zgłaszającego kandydata, numer okręgu wyborczego, w którym kandydat jest
  zgłaszany, oraz adnotację:
 "Udzielam poparcia kandydatowi na senatora
  ............................................ (nazwisko, imię - imiona)
  zgłaszanemu przez ........................................................
  (nazwa komitetu wyborczego) w okręgu wyborczym ............................
  (numer okręgu) w wyborach do Senatu Rzeczypospolitej Polskiej zarządzonych
  na .......................... (dzień, miesiąc, rok).".
5. Poparcia dla zgłoszenia kandydata na senatora może udzielić wyłącznie
  wyborca stale zamieszkały w danym okręgu wyborczym.
                                  Art. 197.
1. Zbieranie podpisów osób popierających zgłoszenie kandydata na senatora
  może być dokonywane tylko w miejscu, czasie i w sposób, które wykluczają
  groźbę, podstęp lub stosowanie jakichkolwiek nacisków zmierzających do
  uzyskania podpisów.
2. Zabrania się zbierania podpisów osób popierających zgłoszenie kandydata
  na senatora na terenie jednostek wojskowych i innych jednostek
  organizacyjnych podległych Ministrowi Obrony Narodowej oraz oddziałów
  obrony cywilnej, a także skoszarowanych jednostek podległych ministrowi
  właściwemu do spraw wewnętrznych.
3. Zabrania się udzielania wynagrodzenia pieniężnego w zamian za zbieranie
  lub złożenie podpisu pod zgłoszeniem kandydata na senatora.
                                  Art. 198.
1. Zgłoszenia każdego kandydata na senatora dokonuje się odrębnie. Jeżeli
  komitet wyborczy dokonuje zgłoszenia więcej niż jednego kandydata na
  senatora, to zgłoszenie każdego z kandydatów musi być poparte odrębnie
  podpisami wyborców w sposób, o którym mowa w art. 196 ust. 3 i 4.
2. Do zgłoszenia kandydatów na senatorów przepisu art. 142 ust. 2 nie
  stosuje się.
                                      
                                 Rozdział 28
                             Karty do głosowania
                                      
                                  Art. 199.
Okręgowa komisja wyborcza po zarejestrowaniu kandydatów na senatorów zarządza
wydrukowanie kart do głosowania i zapewnia ich przekazanie obwodowym komisjom
wyborczym w trybie określonym przez Państwową Komisję Wyborczą.
                                      
                                  Art. 200.
Na karcie do głosowania umieszcza się w porządku alfabetycznym nazwiska i
imiona zarejestrowanych kandydatów na senatorów, z podaniem nazwy lub skrótu
nazwy komitetu wyborczego.
                                 Rozdział 29
                 Sposób głosowania i warunki ważności głosu
                                      
                                  Art. 201.
1. Wyborca głosuje na określonych kandydatów, stawiając znak "x" w kratce z
  lewej strony obok nazwisk najwyżej tylu kandydatów, ilu senatorów jest
  wybieranych w okręgu wyborczym.
2. Wyborca może głosować na mniejszą liczbę kandydatów, aniżeli wynosi
  liczba senatorów wybieranych w danym okręgu wyborczym.
                                  Art. 202.
1. Jeżeli na karcie do głosowania nie postawiono znaku "x" w kratce z lewej
  strony obok nazwiska któregokolwiek z kandydatów, to taką kartę uznaje się
  za kartę ważną z głosami nieważnymi.
2. Jeżeli na karcie do głosowania postawiono znak "x" w kratce z lewej
  strony obok nazwisk większej liczby kandydatów niż wynosi liczba
  wybieranych senatorów, to taką kartę uznaje się za kartę ważną z głosami
  nieważnymi.
3. Jeżeli na karcie do głosowania postawiono znak "x" w kratce z lewej
  strony wyłącznie przy nazwisku kandydata, którego nazwisko zostało
  skreślone, to taką kartę uznaje się za kartę ważną z głosami nieważnymi.
                                      
                                 Rozdział 30
      Ustalanie wyników głosowania i wyników wyborów w okręgu wyborczym
                                      
                                  Art. 203.
1. Ustalając wyniki głosowania w obwodzie, obwodowa komisja wyborcza
  oblicza:
   1) liczbę wyborców uprawnioną do głosowania,
   2) liczbę wyborców, którym wydano karty do głosowania,
   3) liczbę kart wyjętych z urny, w tym liczbę kart nieważnych, o których
     mowa w art. 72, i liczbę kart ważnych, w tym:
     a) liczbę kart ważnych z głosami nieważnymi, o których mowa w art. 202,
     b) liczbę kart ważnych z głosami ważnymi,
   4) liczbę głosów ważnych z kart ważnych oddanych na poszczególnych
     kandydatów na senatorów.
2. Liczby, o których mowa w ust. 1, wymienia się w protokole głosowania w
  obwodzie.
                                      
                                  Art. 204.
Niezwłocznie po otrzymaniu protokołu głosowania w obwodzie okręgowa komisja
wyborcza dokonuje sprawdzenia prawidłowości ustalenia wyników głosowania w
obwodzie. W razie stwierdzenia nieprawidłowości w ustaleniu wyników
głosowania komisja zarządza ponowne ich ustalenie przez obwodową komisję
wyborczą i powiadamia o tym Państwową Komisję Wyborczą.
                                      
                                  Art. 205.
1. Okręgowa komisja wyborcza na podstawie protokołów, o których mowa w art.
  204, ustala wyniki głosowania i wyniki wyborów oraz sporządza w dwóch
  egzemplarzach protokół wyników głosowania i wyników wyborów senatorów w
  okręgu wyborczym.
2. Jeżeli właściwa okręgowa komisja wyborcza nie uzyska wyników głosowania w
  obwodach głosowania za granicą albo na polskich statkach morskich w ciągu
  24 godzin od zakończenia głosowania, o którym mowa w art. 59 ust. 2,
  głosowanie w tych obwodach uważa się za niebyłe. Fakt ten odnotowuje się w
  protokole wyników głosowania w okręgu wyborczym, z wymienieniem obwodów
  głosowania oraz ewentualnych przyczyn nieuzyskania z tych obwodów wyników
  głosowania.
3. W protokole wymienia się sumy liczb, o których mowa w art. 203 ust. 1,
  oraz  nazwiska i imiona wybranych senatorów, z podaniem nazwy lub skrótu
  nazwy komitetu wyborczego.
4. Protokół podpisują wszystkie osoby wchodzące w skład okręgowej komisji
  wyborczej obecne przy jego sporządzaniu. Protokół opatruje się pieczęcią
  komisji.
5. Przy ustalaniu wyników głosowania i sporządzaniu protokołu mogą być
  obecne osoby zgłaszające listę, którym przysługuje prawo wniesienia do
  protokołu uwag z wymienieniem konkretnych zarzutów.
6. Przewodniczący okręgowej komisji wyborczej przekazuje niezwłocznie dane z
  protokołu, dotyczące liczby kart ważnych oraz głosów ważnych oddanych na
  poszczególnych kandydatów, do Państwowej Komisji Wyborczej, w sposób przez
  nią ustalony, za pośrednictwem sieci telekomunikacyjnej użytku publicznego
  lub elektronicznego przesyłania danych. Mężowie zaufania mają prawo
  uczestniczyć przy przekazywaniu danych z protokołu.
                                  Art. 206.
1. Za wybranych na senatorów w danym okręgu wyborczym uważa się tych
  kandydatów, którzy otrzymali kolejno najwięcej oddanych głosów ważnych.
2. Jeżeli dwóch lub więcej kandydatów otrzymało równą liczbę głosów
  uprawniającą do uzyskania mandatu i kandydatów tych jest więcej niż
  mandatów do uzyskania, o pierwszeństwie rozstrzyga większa liczba obwodów
  głosowania, w których jeden z kandydatów uzyskał więcej głosów, a jeżeli
  liczba tych obwodów byłaby równa, o pierwszeństwie rozstrzyga losowanie
  przeprowadzone przez przewodniczącego okręgowej komisji wyborczej w
  obecności członków komisji oraz zainteresowanych osób zgłaszających listy;
  nieobecność osoby zgłaszającej listę nie wstrzymuje losowania. Przebieg
  losowania uwzględnia się w protokole wyników wyborów.
3. Tryb przeprowadzania losowania, o którym mowa w ust. 2, określi Państwowa
  Komisja Wyborcza.
                                  Art. 207.
Okręgowa komisja wyborcza niezwłocznie podaje do wiadomości publicznej wyniki
głosowania i wyniki wyborów w okręgu wyborczym, z uwzględnieniem danych, o
których mowa w art. 205 ust. 3.
                                      
                                  Art. 208.
1. Protokół wyników głosowania i wyników wyborów senatorów w okręgu
  wyborczym przewodniczący okręgowej komisji wyborczej przesyła niezwłocznie
  w zapieczętowanej kopercie do Państwowej Komisji Wyborczej, w trybie przez
  nią ustalonym. Pozostałe dokumenty z wyborów przechowuje dyrektor
  delegatury Krajowego Biura Wyborczego właściwej dla siedziby komisji.
2. Po otrzymaniu protokołów, o których mowa w ust. 1, Państwowa Komisja
  Wyborcza dokonuje sprawdzenia prawidłowości ustalenia wyników wyborów w
  okręgach wyborczych.
3. W razie stwierdzenia nieprawidłowości w ustaleniu wyników wyborów
  Państwowa Komisja Wyborcza zarządza ponowne ustalenie tych wyników.
                                      
                                 Rozdział 31
                    Ogłaszanie wyników wyborów do Senatu
                                      
                                  Art. 209.
Państwowa Komisja Wyborcza ogłasza w Dzienniku Ustaw Rzeczypospolitej
Polskiej, w formie obwieszczenia, oraz podaje do wiadomości publicznej wyniki
wyborów do Senatu. W obwieszczeniu zamieszcza się, według okręgów wyborczych,
podstawowe informacje zawarte w protokołach okręgowych komisji wyborczych
oraz nazwiska i imiona wybranych senatorów.
                                      
                                  Art. 210.
Państwowa Komisja Wyborcza przekazuje Sądowi Apelacyjnemu w Warszawie,
niezwłocznie po ogłoszeniu wyników wyborów do Senatu, oświadczenia lub
informacje, o których mowa w art. 144 ust. 5 pkt 3, złożone przez tych
kandydatów, którzy zostali wybrani na senatorów.
                                  Art. 211.
Państwowa Komisja Wyborcza wręcza senatorom zaświadczenia o wyborze.
                                      
                                  Art. 212.
Państwowa Komisja Wyborcza przesyła Marszałkowi Senatu oraz Sądowi
Najwyższemu sprawozdanie z wyborów nie później niż 14 dnia po ogłoszeniu
obwieszczenia, o którym mowa w art. 209.
                                      
                                 Rozdział 32
          Wygaśnięcie mandatu senatora i uzupełnianie składu Senatu
                                      
                                  Art. 213.
1. Wygaśnięcie mandatu senatora następuje wskutek:
   1) utraty prawa wybieralności,
   2) pozbawienia mandatu prawomocnym orzeczeniem Trybunału Stanu,
   3) zrzeczenia się mandatu,
   4) śmierci senatora,
   5) zajmowania w dniu wyborów stanowiska lub funkcji, których stosownie do
     przepisów Konstytucji Rzeczypospolitej Polskiej albo ustaw, nie można
     łączyć z mandatem senatora, z zastrzeżeniem przepisu ust. 3,
   6) powołania w toku kadencji na stanowisko lub powierzenia funkcji,
     których stosownie do przepisów Konstytucji Rzeczypospolitej Polskiej
     albo ustaw nie można łączyć ze sprawowaniem mandatu senatora,
   7) sprawowania przez senatora albo powołania go na stanowisko lub funkcję:
     a) radnego rady gminy, rady powiatu lub sejmiku województwa,
     b) w zarządzie gminy, zarządzie powiatu, zarządzie województwa lub
       zarządzie związku komunalnego,
     c) w zarządzie lub w radzie regionalnej albo branżowej kasy chorych.
   8) złożenia niezgodnego z prawdą oświadczenia, o którym mowa w art. 144
     ust. 5 pkt 3 w związku z art. 190.
2. Odmowa złożenia ślubowania senatorskiego oznacza zrzeczenie się mandatu.
3. Stwierdzenie wygaśnięcia mandatu senatora zajmującego w dniu wyborów
  stanowisko lub funkcję, o których mowa w ust. 1 pkt 5 i 7, następuje,
  jeżeli nie złoży on Marszałkowi Senatu, w terminie 14 dni od dnia
  ogłoszenia przez Państwową Komisję Wyborczą wyników wyborów do Senatu,
  oświadczenia o złożeniu rezygnacji z zajmowanego stanowiska lub pełnionej
  funkcji.
4. Wygaśnięcie mandatu senatora powołanego w czasie kadencji na stanowisko
  lub funkcję, o których mowa w ust. 1 pkt 6 i 7, następuje z dniem
  powołania.
                                  Art. 214.
1. Wygaśnięcie mandatu senatora stwierdza Marszałek Senatu, w drodze
  postanowienia.
2. Postanowienie, o którym mowa w ust. 1, ogłasza się w Dzienniku Urzędowym
  Rzeczypospolitej Polskiej "Monitor Polski".
3. Postanowienie, o którym mowa w ust. 1, niezwłocznie doręcza się
  Prezydentowi Rzeczypospolitej i Państwowej Komisji Wyborczej.
                                  Art. 215.
1. W razie wygaśnięcia mandatu senatora Prezydent Rzeczypospolitej zarządza
  wybory uzupełniające do Senatu.
2. Wybory uzupełniające zarządza się i przeprowadza się w terminie 3
  miesięcy od dnia stwierdzenia wygaśnięcia mandatu senatora. Wyborów
  uzupełniających nie przeprowadza się w okresie 6 miesięcy przed dniem, w
  którym upływa termin zarządzenia wyborów do Sejmu.
3. W sprawach zarządzenia wyborów, o których mowa w ust. 1, stosuje się
  odpowiednio przepisy art. 9 ust. 2, z tym że postanowienie Prezydenta
  Rzeczypospolitej o wyborach uzupełniających Państwowa Komisja Wyborcza
  podaje niezwłocznie do wiadomości publicznej, w formie obwieszczenia, na
  obszarze okręgu wyborczego, w którym wybory mają być przeprowadzone. Druk i
  rozplakatowanie obwieszczenia zapewnia Krajowe Biuro Wyborcze.
4. Głosowanie w wyborach uzupełniających przeprowadza się tylko na
  terytorium kraju.
5. Przepisy art. 23 w sprawie zaświadczeń o prawie do głosowania mają
  zastosowanie tylko do wyborców zamieszkałych na obszarze okręgu wyborczego,
  w którym przeprowadza się wybory uzupełniające.
                                 Rozdział 33
          Kampania wyborcza w programach radiowych i telewizyjnych
                                      
                                  Art. 216.
1. Komitet wyborczy ma prawo do rozpowszechniania nieodpłatnie audycji
  wyborczych w programach Telewizji Polskiej i Polskiego Radia:
   1) ogólnokrajowych - jeżeli zarejestrował kandydatów na senatorów co
     najmniej w połowie okręgów wyborczych,
   2) regionalnych - jeżeli zarejestrował co najmniej jednego kandydata na
     senatora.
2. Łączny czas rozpowszechniania audycji wyborczych wynosi:
   1) w ogólnokrajowych programach - 5 godzin w Telewizji Polskiej i 10
     godzin w Polskim Radiu,
   2) w odpowiednim programie regionalnym - 3 godziny w Telewizji Polskiej i
     6 godzin w Polskim Radiu.
3. Czas rozpowszechniania audycji wyborczych w programach ogólnokrajowych
  dzieli się równo między wszystkie uprawnione komitety wyborcze.
4. Czas rozpowszechniania audycji wyborczych w odpowiednim programie
  regionalnym jest dzielony między uprawnione komitety wyborcze
  proporcjonalnie do liczby kandydatów na senatorów zarejestrowanych przez
  nie w okręgach wyborczych objętych zasięgiem danego programu.
5. Krajowa Rada Radiofonii i Telewizji, po porozumieniu z Państwową Komisją
  Wyborczą, określi, w drodze rozporządzenia, zasady i sposób łącznego
  prowadzenia kampanii wyborczej w programach radiowych i telewizyjnych przez
  komitety wyborcze uprawnione do rozpowszechniania audycji wyborczych w
  wyborach do Sejmu i do Senatu.
                                  Art. 217.
1. W wyborach uzupełniających przepis art. 216 ust. 1 pkt 1 nie ma
  zastosowania, a łączny czas rozpowszechniania nieodpłatnie audycji
  wyborczych w odpowiednich programach regionalnych wynosi 2 godziny w
  Telewizji Polskiej i 4 godziny w Polskim Radiu.
2. Czas, o którym mowa w ust. 1, w każdym programie regionalnym dzieli się
  równo między wszystkie uprawnione komitety wyborcze.
                                 Rozdział 34
         Szczególne zasady finansowania kampanii wyborczej do Senatu
                                      
                                  Art. 218.
1. Komitet wyborczy, który zarejestrował kandydata lub kandydatów na
  senatorów, ma prawo do dotacji z budżetu państwa na zasadach określonych w
  art. 128.
2. W wyborach uzupełniających wysokość dotacji dla komitetu wyborczego
  zgłaszającego kandydata, który uzyskał mandat, oblicza się w ten sposób, że
  ogólną kwotę dotacji przypadającą na wszystkie komitety wyborcze w ostatnio
  przeprowadzonych wyborach do Sejmu i do Senatu dzieli się przez 560 i mnoży
  przez wskaźnik przeciętnego wzrostu cen towarów i usług konsumpcyjnych.
  Wskaźnik ten oblicza Główny Urząd Statystyczny za okres od miesiąca, w
  którym przeprowadzono wybory do Sejmu i Senatu, do miesiąca, w którym
  odbyły się wybory uzupełniające.
                                  Dział IV
                    Przepisy karne i przepisy szczególne
                                      
                                 Rozdział 35
                               Przepisy karne
                                      
                                  Art. 219.
Kto podaje do wiadomości publicznej wyniki przedwyborczych badań (sondaży)
opinii publicznej dotyczących przewidywanych zachowań wyborczych i wyniku
wyborów z naruszeniem zakazu, o którym mowa w art. 86,
        podlega grzywnie od 500 000 do 1 000 000 złotych.
                                  Art. 220.
Kto:
1)  narusza zakazy określone w art. 87 albo w  art. 88 ust. 1, 2 lub 3,
2) umieszcza plakaty i hasła wyborcze bądź ustawia urządzenia ogłoszeniowe z
  naruszeniem zasad określonych w art. 90,
    podlega karze grzywny.
                                      
                                  Art. 221.
Kto organizuje w ramach prowadzonej kampanii wyborczej gry losowe lub
konkursy z naruszeniem zakazu, o którym mowa w art. 88 ust. 4,
    podlega grzywnie.
                                      
                                  Art. 222.
Kto podaje lub dostarcza, w ramach prowadzonej kampanii wyborczej, napoje
alkoholowe z naruszeniem zakazu, o którym mowa w art. 88 ust. 5,
    podlega karze grzywny.
                                  Art. 223.
Kto:
   1) pozyskuje lub wydatkuje środki komitetu wyborczego z naruszeniem
     przepisów art. 110 ust. 1, 2 lub 3,
   2) pozyskuje lub wydatkuje środki komitetu wyborczego z naruszeniem
     przepisu art. 110 ust. 4 albo limitu określonego w art. 114 ust. 1 i 2 i
     art. 236,
   3) przekazuje koalicyjnemu komitetowi wyborczemu albo komitetowi
     wyborczemu wyborców lub przyjmuje w imieniu tego komitetu środki
     finansowe lub wartości niepieniężne z naruszeniem przepisów  art. 111
     ust. 2-4,
   4) przeprowadza zbiórki publiczne wbrew zakazowi, o którym mowa w art. 112
     ust. 2,
   5) przyjmuje w imieniu komitetu wyborczego partii politycznej środki
     finansowe pochodzące z innego źródła niż z Funduszu Wyborczego tej
     partii,
           podlega grzywnie od 1 000 do 100 000 złotych.
                                      
                                  Art. 224.
Kto:
   1) narusza zasady określone w art. 113 ust. 1 dotyczące sposobu
     gromadzenia środków finansowych komitetu wyborczego,
   2) nie wprowadza zastrzeżenia do umowy rachunku bankowego zawartej przez
     niego w imieniu komitetu wyborczego, że wpłaty na komitet wyborczy mogą
     być dokonywane tylko w sposób określony w art. 113  ust. 2,
   3) dokonuje wpłat na jeden koalicyjny komitet wyborczy lub komitet
     wyborczy wyborców w wysokości przekraczającej limit określony w art. 113
     ust. 3,
           podlega karze grzywny.
                                      
                                  Art. 225.
Kto:
   1) przekazuje środki finansowe lub wartości niepieniężne na rzecz innego
     komitetu wyborczego wbrew zakazowi określonemu w art. 112 ust. 1 albo
     pozyskuje środki na rzecz komitetu wyborczego po dniu wyborów lub
     wydatkuje środki komitetu wyborczego po dniu złożenia sprawozdania
     wyborczego,
   2) dokonuje wydatków na kampanię wyborczą prowadzoną w formach i na
     zasadach właściwych dla reklamy w wysokości przekraczającej limit
     określony w art. 115,
           podlega karze grzywny.
                                      
                                  Art. 226.
1. Pełnomocnik finansowy, który nie wykonuje w terminie:
   1) obowiązku przekazania na rzecz instytucji charytatywnej nadwyżki
     środków finansowych, o której mowa w art. 116,
   2) obowiązku przedłożenia Państwowej Komisji Wyborczej sprawozdania
     wyborczego, o którym mowa w art. 120 ust. 1,
         podlega grzywnie, karze ograniczenia wolności albo pozbawienia
         wolności do lat 2.
2. Tej samej karze podlega, kto nie dopuszcza do wykonania lub utrudnia
  dopełnienie przez pełnomocnika finansowego obowiązków, o których mowa w
  ust. 1 pkt 1
  lub 2.
3. Jeżeli osoba, o której mowa w ust. 2, działa nieumyślnie,
         podlega grzywnie.
    
                                  Art. 227.
1. Kto nie dopuszcza do wykonywania i utrudnia dopełnienie przez biegłego
  rewidenta obowiązków przy sporządzaniu opinii lub raportu, o których mowa w
  art. 120
  ust. 1,
      podlega grzywnie, karze ograniczenia wolności albo pozbawienia
       wolności do lat 2.
2. Jeżeli osoba, o której mowa w ust. 1, działa nieumyślnie,
      podlega grzywnie.
                                  Art. 228.
Kto zbiera podpisy pod zgłoszeniem listy okręgowej lub pod zgłoszeniem
kandydata albo kandydatów na senatora z naruszeniem zakazów określonych w
art. 141 ust. 1, 2 lub 3 albo art. 197 ust. 1, 2 lub 3,
    podlega grzywnie od 1000 do 10000 złotych.
                                      
                                  Art. 229.
Kto:
   1) prowadzi kampanię wyborczą na rzecz kandydata na posła albo kandydata
     na senatora bez zgody komitetu wyborczego, a koszt takiego działania
     wynosi od 1000 do 50000 złotych,
         podlega grzywnie nie mniejszej niż koszt takiego działania,
   2) prowadzi działania, o których mowa w pkt 1, a ich koszt przekracza
     50000 złotych,
           podlega grzywnie nie mniejszej niż koszt takiego działania oraz
          karze ograniczenia wolności albo pozbawienia wolności do lat 2.
                                  Art. 230.
Do postępowania w sprawach, o których mowa w art. 220, art. 222, art. 224 i
art. 225, stosuje się przepisy o postępowaniu w sprawach o wykroczenia.
                                 Rozdział 36
                             Przepisy szczególne
                                      
                                  Art. 231.
Wszelkie pisma oraz postępowanie sądowe i administracyjne w sprawach
wyborczych wolne są od opłat administracyjnych i kosztów sądowych.
                                      
                                  Art. 232.
Ilekroć w ustawie mowa jest o postępowaniu nieprocesowym przed sądami,
stosuje się w nim przepisy Kodeksu postępowania cywilnego o postępowaniu
nieprocesowym.
                                  Art. 233.
1. Ilekroć w ustawie jest mowa o upływie terminu do wniesienia skargi lub
  odwołania do sądu albo organu wyborczego, należy przez to rozumieć dzień
  złożenia skargi lub odwołania w sądzie lub organowi wyborczemu.
2. Jeżeli koniec terminu wykonania czynności określonej w ustawie przypada
  na dzień ustawowo wolny od pracy, termin upływa pierwszego roboczego dnia
  po tym dniu.
3. Jeżeli ustawa nie stanowi inaczej, czynności wyborcze określone
  kalendarzem wyborczym oraz czynności, o których mowa w ust. 1, dokonywane
  są w godzinach urzędowania sądów i organów wyborczych.
                                      
                                  Art. 234.
1. W razie zbiegu terminu wyborów do Sejmu i Senatu z wyborami Prezydenta
  Rzeczypospolitej wybory Prezydenta przeprowadzają komisje wyborcze powołane
  dla wyborów do Sejmu.
2. Przepis ust. 1 stosuje się odpowiednio w razie zbiegu terminu wyborów
  uzupełniających do Senatu i wyborów Prezydenta Rzeczypospolitej.
3. W wypadkach, o których mowa w ust. 1 i 2, sporządza się oddzielnie
  protokoły głosowania w obwodach oraz protokoły głosowania i wyników
  wyborów.
                                      
                                  Art. 235.
Minister właściwy do spraw kultury i ochrony dziedzictwa narodowego na
wniosek Państwowej Komisji Wyborczej, złożony po porozumieniu z Naczelnym
Dyrektorem Archiwów Państwowych, określi, w drodze rozporządzenia, sposób
przekazywania, przechowywania i udostępniania dokumentów z wyborów do Sejmu i
do Senatu.
                                      
                                  Art. 236.
1. Minister właściwy do spraw finansów publicznych, w drodze rozporządzenia,
  podwyższy kwotę, o której mowa w art. 114 ust. 2, w wypadku wzrostu
  wskaźnika cen towarów i usług konsumpcyjnych ogółem o ponad 5%, w stopniu
  odpowiadającym wzrostowi tych cen.
2. Wskaźnik wzrostu cen, o którym mowa w ust. 1, ustala się na podstawie
  komunikatu Prezesa Głównego Urzędu Statystycznego ogłaszanego w Dzienniku
  Urzędowym Rzeczypospolitej Polskiej "Monitor Polski" do 20 dnia pierwszego
  miesiąca każdego kwartału.
                                      
                                   Dział V
            Przepisy o zmianie przepisów obowiązujących, przepisy
                    przejściowe, dostosowujące i końcowe
                                      
                                 Rozdział 37
                 Przepisy o zmianie przepisów obowiązujących
                                      
                                  Art. 237.
W ustawie z dnia 5 lipca 1990 r. - Prawo o zgromadzeniach (Dz.U. z 1990 r. Nr
51, poz. 297, z 1999 r. Nr 41, poz. 412 oraz  z 2000 r. Nr 12, poz. 136) w
art. 4:
1) w pkt 2 na końcu przecinek zastępuje się kropką,
2)  pkt 3 skreśla się.
                                      
                                  Art. 238.
W ustawie z dnia 27 czerwca 1997 r. o partiach politycznych (Dz.U. Nr 98,
poz. 604 i z 1998 r. Nr 106, poz. 668) wprowadza się następujące zmiany:
1) w art. 11 w ust. 1 wyraz "Wojewódzki" zastępuje się wyrazem "Okręgowy";
2) tytuł rozdziału 4 otrzymuje brzmienie:
    "Finanse i finansowanie partii politycznych";
3) w rozdziale 4 dodaje się art. 23a w brzmieniu:
       "Art. 23a. Źródła finansowania partii politycznych są jawne.";
4) art. 24 i 25 otrzymują brzmienie:
      "Art. 24. 1. Majątek partii politycznej powstaje ze składek
             członkowskich, darowizn, spadków, zapisów, z dochodów z majątku
             oraz z określonych ustawami dotacji i subwencji.
           2. Majątek partii politycznej może być przeznaczony tylko na cele
            statutowe lub charytatywne.
         3. Partia polityczna nie może prowadzić działalności gospodarczej.
         4. Partia polityczna może pozyskiwać dochody z majątku pochodzące
           jedynie:
           1) z oprocentowania środków zgromadzonych na rachunkach bankowych
             i lokatach,
           2) z obrotu obligacjami Skarbu Państwa i bonami skarbowymi Skarbu
             Państwa,
           3) ze zbycia należących do niej składników majątkowych,
           4) z działalności, o której mowa w art. 27.
         5. Partia polityczna może użyczać posiadane przez siebie
           nieruchomości i lokale jedynie na biura poselskie, senatorskie
           oraz biura radnych gminy, powiatu albo województwa.
         6. Partia polityczna nie może przeprowadzać zbiórek publicznych.
         7. Partia polityczna może zaciągać kredyty bankowe na cele
           statutowe.
         8. Partia polityczna może gromadzić środki finansowe jedynie na
           rachunkach  bankowych.
       Art. 25. 1. Partii politycznej mogą być przekazywane środki finansowe
              jedynie przez osoby fizyczne, z zastrzeżeniem przepisów ust. 2,
              art. 24 ust. 4 i 7, art. 28 ust. 1 oraz przepisów ustaw
              dotyczących wyborów do Sejmu Rzeczypospolitej Polskiej i do
              Senatu Rzeczypospolitej Polskiej w zakresie dotacji
              podmiotowej.
         2. Partia polityczna nie może przyjmować środków finansowych
           pochodzących od:
           1) osób fizycznych niemających miejsca zamieszkania na terenie
             Rzeczypospolitej Polskiej, z wyłączeniem obywateli polskich
             zamieszkałych za granicą,
           2) cudzoziemców mających miejsce zamieszkania na terenie
             Rzeczypospolitej Polskiej.
         3. Przepisy ust. 1 i 2 stosuje się odpowiednio do wartości
           niepieniężnych.
         4. Łączna suma wpłat od osoby fizycznej na rzecz partii
           politycznej, w tym pochodzących ze składek członkowskich, z
           wyłączeniem wpłat na Fundusz Wyborczy partii politycznej, w
           jednym roku nie może przekraczać 15-krotności najniższego
           miesięcznego wynagrodzenia za pracę pracowników obowiązującego w
           dniu poprzedzającym wpłatę.
         5. Jednorazowa wpłata kwoty przekraczającej najniższe miesięczne
           wynagrodzenie za pracę pracowników może być dokonywana na rzecz
           partii politycznej jedynie czekiem, przelewem lub kartą
           płatniczą.";
5) art. 26 skreśla się;
6) art. 27-30 otrzymują brzmienie:
    "Art. 27.   Prowadzenie  przez  partię  polityczną  działalności  własnej
          polegającej  na  sprzedaży tekstu statutu lub  programu  partii,  a
          także    przedmiotów    symbolizujących   partię    i    wydawnictw
          popularyzujących  cele  i działalność partii  politycznej  oraz  na
          wykonywaniu  odpłatnie  drobnych usług na  rzecz  osób  trzecich  z
          wykorzystaniem   posiadanego   sprzętu   biurowego   nie    stanowi
          działalności gospodarczej w rozumieniu odrębnych przepisów.
      Art. 28. 1. Partia polityczna, która:
           1) w wyborach do Sejmu samodzielnie tworząc komitet wyborczy
             otrzymała w skali kraju co najmniej 3% ważnie oddanych głosów na
             jej okręgowe listy kandydatów na posłów albo
           2) w wyborach do Sejmu weszła w skład koalicji wyborczej, której
             okręgowe listy kandydatów na posłów otrzymały w skali kraju co
             najmniej 6% ważnie oddanych głosów,
          ma prawo do otrzymywania przez okres kadencji Sejmu, w trybie i
           na zasadach określonych w niniejszej ustawie, subwencji z budżetu
           państwa na działalność statutową, zwanej dalej "subwencją".
         2. Subwencja przysługująca koalicji wyborczej partii politycznych
           dzielona jest na rzecz partii wchodzących w jej skład w
           proporcjach określonych w umowie zawiązującej koalicję wyborczą.
           Proporcje określone w tej umowie nie mogą być zmienione.
         3. Umowa zawiązująca koalicję wyborczą przedkładana jest do
           rejestracji w Państwowej Komisji Wyborczej pod rygorem
           nieważności.
         4. Jeżeli partie polityczne wchodzące w skład koalicji wyborczej
           nie określiły w umowie zawiązującej koalicję wyborczą proporcji,
           o których mowa w ust. 2, subwencja nie przysługuje.
         5. W przypadku rozwiązania się koalicji wyborczej po uzyskaniu
           prawa do subwencji, subwencja przysługuje partiom politycznym
           wchodzącym w skład koalicji wyborczej w proporcjach określonych w
           umowie zawiązującej koalicję wyborczą.
      Art. 29. 1. Wysokość rocznej subwencji dla danej partii politycznej
             albo koalicji wyborczej ustalana jest proporcjonalnie do liczby
             głosów ważnych oddanych na okręgowe listy kandydatów na posłów
             tej partii albo koalicji wyborczej według następującego wzoru:
        S = W{1} x M{1}+W{2} x M{2}+W{3} x M{3}+W{4} x M{4}+W{5} x M{5}
          gdzie:
           S      - kwota rocznej subwencji,
           W{1-5} - liczba głosów ważnych oddanych w skali kraju na okręgowe
                    listy kandydatów na posłów danej partii politycznej albo 
                    koalicji wyborczej, obliczona dla każdego wiersza poniższej
                    tabeli odrębnie,
           M{1-5} - wysokość kwoty w złotych dla kolejnych wierszy poniższej
                    tabeli:
        +--------+------------------------------+----------------+       
        |        | Głosy ważne, oddane w całym  |                |
        |        | kraju na okręgowe listy      |                |
        | Wiersz | kandydatów na posłów danej   | Wysokość kwoty |
        |        | partii politycznej albo      |      (M)       |
        |        | koalicji wyborczej           |                |
        |        +--------------+---------------+                |
        |        |   Procent    | Liczba głosów |                |
        +--------+--------------+--------------------------------+   
        |    1   | od 3% do 5%  |               |  10  złotych   |
        +--------+--------------+---------------+----------------+
        |    2   | powyżej 5%   |               |   8  złotych   |
        |        | do 10%       |               |                |
        +--------+--------------+---------------+----------------+
        |    3   | powyżej 10%  |               |   7  złotych   |
        |        | do 20%       |               |                |
        +--------+--------------+---------------+----------------+
        |    4   | powyżej 20%  |               |   4  złote     |
        |        | do 30%       |               |                |
        +--------+--------------+---------------+----------------+
        |    5   | powyżej 30%  |               |   1 złoty 50   |
        |        |              |               |      groszy    |
        +--------+--------------+---------------+----------------+
         
         2. Subwencja, w granicach kwoty ustalonej na podstawie przepisów
           ust. 1 i art. 28, jest wypłacana danej partii politycznej przez
           okres kadencji Sejmu w czterech rocznych równych częściach
           płatnych w kwartalnych ratach.
         3. Podstawę wypłacenia subwencji stanowi złożenie przez organ
           partii politycznej statutowo uprawniony do jej reprezentowania na
           zewnątrz, w terminie do 31 marca każdego roku, wniosku o
           wypłacenie subwencji na dany rok, sporządzonego na urzędowym
           formularzu i potwierdzonego przez Państwową Komisję Wyborczą w
           przedmiocie uprawnienia do subwencji oraz jej wysokości.
         4. Środki finansowe pochodzące z subwencji gromadzi się na osobnym
           subkoncie rachunku bankowego partii politycznej. Przekazania
           subwencji na wskazany przez partię polityczną rachunek bankowy
           dokonuje minister właściwy do spraw finansów publicznych.
         5. Przysługująca partii politycznej subwencja w roku, w którym
           odbyły się wybory do Sejmu,  jest wypłacana w terminie 3 miesięcy
           od dnia stwierdzenia przez właściwy organ ważności wyborów, nie
           później niż do dnia 31 marca następnego roku.
         6. Minister właściwy do spraw finansów publicznych, w drodze
           rozporządzenia, podwyższy kwoty, o których mowa w ust. 1, w
           przypadku wzrostu wskaźnika cen towarów i usług konsumpcyjnych
           ogółem o ponad 5%, w stopniu odpowiadającym wzrostowi tych cen.
           7. Wskaźnik wzrostu cen, o którym mowa w ust. 6, ustala się na
            podstawie komunikatu Prezesa Głównego Urzędu Statystycznego
            ogłaszanego w Dzienniku Urzędowym Rzeczypospolitej Polskiej
            "Monitor Polski" do 20 dnia pierwszego miesiąca każdego
            kwartału.
       Art. 30. 1. Partia polityczna tworzy Fundusz Ekspercki.
         2. Środki finansowe gromadzone w ramach Funduszu Eksperckiego mogą
           pochodzić jedynie z wpłat własnych partii politycznej.
         3. Partia polityczna, która otrzymuje subwencję, przekazuje od 5%
           do 15% subwencji na Fundusz Ekspercki.
         4. Środki finansowe zgromadzone w ramach Funduszu Eksperckiego mogą
           być wykorzystane na finansowanie ekspertyz prawnych,
           politycznych, socjologicznych i społeczno-ekonomicznych oraz
           finansowanie działalności wydawniczo-edukacyjnej, związanych z
           działalnością statutową partii politycznej.
         5. Środki finansowe Funduszu Eksperckiego gromadzi się na
           oddzielnym subkoncie rachunku  bankowego partii politycznej.";
7) w art. 31:
   a) w ust. 1 wyrazy "dotacja celowa" zastępuje się wyrazem "subwencja", a
     wyrazy "dotacji celowych" zastępuje się wyrazem "subwencji",
   b) w ust. 2 wyraz "Dotacja" zastępuje się wyrazem "Subwencja",
   c) w ust. 3 wyrazy  "dotacja celowa" zastępuje się wyrazem "subwencja";
8) art. 32-34 otrzymują brzmienie:
     "Art. 32. W razie skrócenia kadencji Sejmu prawo do subwencji
           przysługujących partiom politycznym wygasa z końcem kwartału, w
           którym zakończyła się kadencja Sejmu.
       Art. 33. 1. Wydatki związane z subwencją pokrywane są z budżetu
              państwa w części - Budżet, finanse publiczne i instytucje
              finansowe.
         2. Minister właściwy do spraw finansów publicznych określa, w
           drodze rozporządzenia:
           1) szczegółowy tryb składania wniosku, o którym mowa w art. 29
             ust. 3, oraz szczegółowe zasady wypłacania subwencji,
           2) po zasięgnięciu opinii Państwowej Komisji Wyborczej, wzór
             urzędowego formularza wniosku, o którym mowa w art. 29 ust. 3.
       Art. 34. 1. Partie polityczne sporządzają coroczną informację
              finansową
              o otrzymanej subwencji oraz o poniesionych z subwencji
              wydatkach,  zwaną dalej "informacją".
         2. Partie polityczne składają informację za rok kalendarzowy
           Państwowej Komisji Wyborczej w terminie do 31 marca następnego
           roku.
         3. Minister właściwy do spraw finansów publicznych, po zasięgnięciu
           opinii Państwowej Komisji Wyborczej, określa, w drodze
           rozporządzenia, wzór informacji i zakres zawartych w niej danych,
           tak aby umożliwiały w szczególności rzetelną weryfikację danych
           dotyczących przeznaczenia pieniędzy z subwencji, w tym z Funduszu
           Eksperckiego.
         4. Informacja składana jest wraz z załączoną opinią i raportem
           biegłego rewidenta,  którego wybiera Państwowa Komisja Wyborcza.
           Koszty sporządzenia opinii i raportu pokrywane są przez partię
           polityczną.
         5. Informację Państwowa Komisja Wyborcza ogłasza w Dzienniku
           Urzędowym Rzeczypospolitej Polskiej "Monitor Polski", w terminie
           14 dni od dnia złożenia jej Państwowej Komisji Wyborczej.";
9) dodaje się art. 34a-34c w brzmieniu:
    "Art. 34a. 1. Państwowa Komisja Wyborcza, w terminie 4 miesięcy od dnia
             złożenia informacji, przyjmuje albo, w razie stwierdzenia
             wykorzystania przez partię polityczną środków z otrzymanej
             subwencji na cele niezwiązane z działalnością statutową lub gdy
             opinia biegłego rewidenta jest negatywna, odrzuca informację.
         2. W razie zaistnienia wątpliwości co do prawidłowości lub
           rzetelności informacji Państwowa Komisja Wyborcza może zwrócić
           się do danej partii politycznej o usunięcie wad informacji lub o
           udzielenie wyjaśnień w określonym terminie.
         3. Państwowa Komisja Wyborcza, badając informację, może zlecać
           sporządzanie ekspertyz lub opinii.
         4. Państwowa Komisja Wyborcza, badając informację, może żądać od
           organów państwowych niezbędnej pomocy.
         5. W terminie 14 dni od dnia ogłoszenia informacji, o którym mowa w
           art. 34 ust. 5:
           1) partie polityczne,
           2) stowarzyszenia i fundacje, które w swoich statutach przewidują
             działania związane z analizą finansowania partii politycznych
          - mogą zgłaszać do Państwowej Komisji Wyborczej umotywowane
           pisemne zastrzeżenia co do informacji.
         6. Państwowa Komisja Wyborcza w terminie 60 dni od zgłoszenia
           zastrzeżenia, o którym mowa w ust. 5, udziela pisemnej odpowiedzi
           na zastrzeżenie.
      Art. 34b. 1. W przypadku odrzucenia informacji przez Państwową Komisję
             Wyborczą partia polityczna ma prawo, w terminie 7 dni od dnia
             doręczenia postanowienia o odrzuceniu informacji, wnieść do
             Sądu Najwyższego skargę na postanowienie Państwowej Komisji
             Wyborczej w przedmiocie odrzucenia informacji.
         2. Rozpatrzenie skargi przez Sąd Najwyższy następuje w składzie 7
           sędziów. Do rozpatrzenia skargi stosuje się przepisy Kodeksu
           postępowania cywilnego o postępowaniu nieprocesowym.
         3. Sąd Najwyższy rozpatruje skargę i wydaje w tej sprawie
           orzeczenie w terminie 60 dni od dnia doręczenia skargi. Od
           orzeczenia Sądu Najwyższego nie przysługuje środek prawy.
         4. Jeżeli Sąd Najwyższy uzna skargę, o której mowa w ust. 1, za
           zasadną, Państwowa Komisja Wyborcza niezwłocznie wydaje
           postanowienie o przyjęciu informacji.
   Art. 34c.  Partia  polityczna  traci  prawo  do  otrzymania  subwencji   w
          następnym roku kalendarzowym, jeżeli:
           1) nie złoży informacji w terminie określonym w art. 34 ust. 2
             lub
           2) informacja zostanie odrzucona przez Państwową Komisję Wyborczą
             albo
           3) Sąd Najwyższy oddalił skargę, o której mowa w art. 34b ust.
             1.";
10) w art. 35 ust. 1 i 2 otrzymują brzmienie:
   "1. Partia polityczna tworzy Fundusz Wyborczy w celu finansowania udziału
     partii politycznej w wyborach do Sejmu, Senatu, w wyborach na urząd
     Prezydenta Rzeczypospolitej Polskiej, w wyborach do samorządu
     terytorialnego, a także udziału w kampaniach referendalnych.
   2. Wydatki partii politycznej na cel, o którym mowa w ust. 1, mogą być
     dokonywane tylko za pośrednictwem Funduszu Wyborczego od dnia
     rozpoczęcia kampanii wyborczej albo referendalnej.";
11) dodaje się art. 35a w brzmieniu:
    "Art. 35a. 1. Za gospodarkę finansową Funduszu Wyborczego odpowiedzialny
             jest i prowadzi ją jego pełnomocnik finansowy.
         2. Pełnomocnikiem finansowym nie może być:
           1) kandydat na Prezydenta Rzeczypospolitej Polskiej, posła,
             senatora lub radnego,
           2) funkcjonariusz publiczny, w rozumieniu art. 115 § 13 Kodeksu
             karnego.
         3. Można być pełnomocnikiem tylko jednego Funduszu Wyborczego.";
12) w art. 36:
   a) w ust. 1 skreśla się wyrazy "ze zbiórek publicznych,",
   b) ust. 2 skreśla się,
   c) w ust. 3 wyraz "koncie" zastępuje się wyrazem "rachunku".";
13) dodaje się art. 36a i 36b w brzmieniu:
    "Art. 36a. 1. Łączna suma wpłat osoby fizycznej na Fundusz Wyborczy
             danej partii politycznej w jednym roku nie może przekraczać 15krotności
najniższego wynagrodzenia za pracę pracowników
             obowiązującego  w dniu poprzedzającym wpłatę.
         2.  Jeżeli w danym roku kalendarzowym odbywają się więcej niż jedne
           wybory lub referenda ogólnokrajowe, łączne sumy wpłat na Fundusz
           Wyborczy, o których mowa w ust. 1, ulegają zwiększeniu do 25krotności
najniższego wynagrodzenia za pracę pracowników
           obowiązującego w dniu poprzedzającym wpłatę. Przepis zdania
           pierwszego nie dotyczy wyborów uzupełniających do Senatu oraz
           wyborów uzupełniających, wyborów ponownych oraz wyborów
           przedterminowych i nowych wyborów do organów stanowiących
           jednostek samorządu terytorialnego przypadających w toku
           kadencji.
         3. Środki finansowe mogą być wpłacane na Fundusz Wyborczy jedynie
           czekiem, przelewem lub kartą płatniczą.
    Art. 36b. Wszelkie wezwania i informacje pisemne dostarczane przez partię
           polityczną, mające na celu pozyskanie środków na wybory lub
           referendum, muszą zawierać informacje o treści przepisów art. 25,
           art. 36a, art. 49c pkt 3 oraz  art. 49g pkt 2.";
14) w art. 37:
   a) w pkt 2 kropkę zastępuje się przecinkiem,
   b) dodaje się pkt 3 w brzmieniu:
     "3) w razie likwidacji partii przekazywane są na rzecz instytucji
       charytatywnej.";
15) art. 38 otrzymuje brzmienie:
      "Art. 38. 1. Partia polityczna składa Państwowej Komisji Wyborczej, nie
             później niż do 31 marca każdego roku, sprawozdanie o źródłach
             pozyskania środków finansowych, w tym o kredytach bankowych i
             warunkach ich uzyskania, przez partię polityczną i Fundusz
             Wyborczy oraz o wydatkach poniesionych ze środków Funduszu
             Wyborczego w poprzednim roku kalendarzowym, zwane dalej
             "sprawozdaniem".
         2. Minister właściwy do spraw finansów publicznych, po zasięgnięciu
           opinii Państwowej Komisji Wyborczej, określa, w drodze
           rozporządzenia, wzór sprawozdania. Wzór powinien określać w
           szczególności sposób odrębnego rozliczenia środków Funduszu
           Wyborczego partii politycznej.
         3. Do sprawozdania załącza się opinię i raport biegłego rewidenta w
           zakresie wpływów na Fundusz Wyborczy partii politycznej. Biegłego
           rewidenta wybiera Państwowa Komisja Wyborcza, a koszty
           sporządzenia opinii i raportu pokrywane są przez partię
           polityczną.
         4. Państwowa Komisja Wyborcza ogłasza sprawozdanie wraz z opinią i
           raportem, o których mowa w ust. 3, w Dzienniku Urzędowym
           Rzeczypospolitej Polskiej "Monitor Polski", w terminie 14 dni od
           dnia złożenia go Państwowej Komisji Wyborczej.";
16) dodaje się art. 38a-38d w brzmieniu:
   "Art. 38a. Państwowa Komisja Wyborcza, w terminie 4 miesięcy od dnia
           złożenia sprawozdania, przyjmuje albo, w razie stwierdzenia
           naruszenia przez partię polityczną przepisów ustawy, odrzuca
           sprawozdanie. Przepisy art. 34a ust. 2-6 stosuje się odpowiednio.
    Art. 38b. W przypadku odrzucenia sprawozdania przez Państwową Komisję
           Wyborczą partia polityczna ma prawo, w terminie 7 dni od dnia
           doręczenia postanowienia o odrzuceniu sprawozdania, wnieść do Sądu
           Najwyższego skargę na postanowienie Państwowej Komisji Wyborczej w
           przedmiocie odrzucenia sprawozdania. Przepisy art. 34b ust. 2- 4
           stosuje się odpowiednio.
      Art. 38c. 1. W przypadku niezłożenia przez partię polityczną
             sprawozdania w terminie określonym w art. 38 ust. 1 Państwowa
             Komisja Wyborcza występuje do Sądu z wnioskiem o wykreślenie
             wpisu tej partii z ewidencji.
         2. W przypadku, o którym mowa w ust. 1, Sąd po przeprowadzeniu
           rozprawy wydaje postanowienie o wykreśleniu wpisu partii
           politycznej z ewidencji.
    Art. 38d. W przypadku odrzucenia przez Państwową Komisję Wyborczą
           sprawozdania lub - w razie skargi na postanowienie o odrzuceniu
           sprawozdania - w przypadku oddalenia skargi przez Sąd Najwyższy
           partia polityczna traci prawo do otrzymania subwencji w następnych
           3 latach, w których uprawniona jest do jej otrzymywania. Przepisy
           art. 34c ust. 2 i 3 stosuje się odpowiednio.";
17) art. 39 skreśla się;
18) dodaje się art. 39a w brzmieniu:
    "Art. 39a. 1. Korzyści majątkowe przekazane albo przyjęte przez partię
             polityczną lub Fundusz Wyborczy z naruszeniem zakazów
             określonych w art. 24 ust. 3-6 i 8, art. 25, art. 35 ust. 2,
             art. 36 ust. 1 i 3 lub art. 36a podlegają przepadkowi na rzecz
             Skarbu Państwa. Jeżeli korzyść majątkowa została zużyta lub
             utracona, przepadkowi podlega jej równowartość.
           2. Sądem właściwym do orzekania w sprawach przepadku korzyści
            majątkowych, o których mowa w ust. 1, jest Sąd Okręgowy w
            Warszawie.
           3. O orzeczenie przepadku korzyści majątkowej wnosi do sądu
            Państwowa Komisja Wyborcza.
         4. Do postępowania w sprawie przepadku korzyści majątkowej stosuje
           się przepisy Kodeksu postępowania cywilnego o postępowania
           nieprocesowym.";
19) w art. 40 wyrazy " , z zastrzeżeniem art. 24 ust. 4," skreśla się;
20) dodaje się rozdział 6c w brzmieniu:
                                "Rozdział 6c
                               Przepisy karne
    Art. 49a. Kto dokonuje zbiórek publicznych wbrew zakazowi, o którym mowa
           w art. 24 ust. 6,
             podlega grzywnie.
    Art. 49b. Kto:
           1) w imieniu partii politycznej użycza posiadane przez nią
             nieruchomości lub lokale z innym przeznaczeniem niż na biura
             poselskie, senatorskie lub biura radnych gminy, powiatu albo
             województwa,
           2) narusza zasady określone w art. 24 ust. 8 dotyczące sposobu
             gromadzenia środków finansowych partii politycznej,
                podlega karze grzywny.
    Art. 49c. Kto:
           1) przeznacza majątek partii politycznej na cele inne niż
             określone w art. 24 ust. 2,
           2) w imieniu partii politycznej prowadzi działalność gospodarczą z
             naruszeniem przepisu art. 24 ust. 3,
           3) przekazuje partii politycznej albo przyjmuje w imieniu partii
             politycznej środki finansowe lub wartości niepieniężne z
             naruszeniem przepisów art. 25,
                podlega grzywnie od 1000 do 100 000 złotych.
    Art. 49d. Kto nie wykonuje lub nie dopuszcza do wykonania obowiązku
           sporządzenia i złożenia informacji, o której mowa w art. 34 ust.
           1, albo podaje w niej nieprawdziwe dane,
            podlega grzywnie, karze ograniczenia wolności albo pozbawienia
             wolności do lat 2.
      Art. 49e. 1. Kto przeznacza środki finansowe zgromadzone na Funduszu
             Wyborczym na cele inne niż określone w art. 35 ust. 1,
            podlega grzywnie od 1000 do 100 000 złotych.
    Art. 49f. Kto:
           1) wydatkuje środki partii politycznej w celu finansowania
             kampanii wyborczych albo referendalnych bez pośrednictwa
             Funduszu Wyborczego,
           2) nie wykonuje lub nie dopuszcza do wykonania obowiązku
             sporządzenia i złożenia sprawozdania, o którym mowa w art. 38,
             albo podaje w nim nieprawdziwe dane,
              podlega grzywnie, karze ograniczenia wolności albo pozbawienia
               wolności do lat 2.
    Art. 49g. Kto:
           1) narusza zasady określone w art. 36 ust. 3 dotyczące sposobu
             gromadzenia środków finansowych Funduszu Wyborczego,
           2) dokonuje wpłat na Fundusz Wyborczy w wysokości przekraczającej
             limity określone w art. 36a ust. 1 lub 2,
           3) nie wprowadza zastrzeżenia do umowy rachunku bankowego zawartej
             przez niego w imieniu Funduszu Wyborczego, że wpłaty na rzecz
             Funduszu Wyborczego mogą być dokonywane tylko w sposób określony
             w art. 36a ust. 3,
                podlega karze grzywny.
    Art. 49h. Do postępowania w sprawach, o których mowa w art. 49b oraz art.
           49g, stosuje się przepisy o postępowaniu w sprawach o
           wykroczenia.".
                                      
                                  Art. 239.
W ustawie z dnia 26 listopada 1998 r. o finansach publicznych (Dz.U. Nr 155,
poz. 1014, z 1999 r. Nr 38, poz. 360, Nr 49, poz. 485, Nr 70, poz. 778 i Nr
110, poz. 1255, z 2000 r. Nr 6, poz. 69, Nr 12, poz. 136, Nr 48, poz. 550, Nr
95, poz. 1041, Nr 119, poz. 1251 i Nr 122, poz. 1315) wprowadza się
następujące zmiany:
1) w art. 63 w ust. 1 dodaje się pkt 2a w brzmieniu:
     "2a) subwencje dla partii politycznych,";
2) w art. 69 w ust. 2 dodaje się pkt 1a w brzmieniu:
     "1a) subwencje dla partii politycznych,".
                                      
                                  Art. 240.
W ustawie z dnia 20 lipca 2000 r. o ogłaszaniu aktów normatywnych i
niektórych innych aktów prawnych (Dz.U. Nr 62, poz. 718) wprowadza się
następujące zmiany:
1) w art. 9 w  ust. 2 dodaje się pkt 2a w brzmieniu:
     "2a) skrócenia kadencji Sejmu,";
2) w art. 10 w  ust. 2 w pkt 2 i 4 skreśla się lit. b).
                                      
                                 Rozdział 38
                Przepisy przejściowe, dostosowujące i końcowe
                                      
                                  Art. 241.
1. Do posłów i do senatorów kadencji, w czasie której ustawa weszła w życie,
  przepisy art. 177-179 oraz art. 213-215 nie mają zastosowania.
2. Do posłów i senatorów, o których mowa w ust. 1, w zakresie wygaśnięcia
  mandatu posła lub senatora oraz uzupełniania składu Sejmu lub Senatu
  stosuje się przepisy dotychczasowe.
                                      
                                  Art. 242.
Przepis art. 138 ust. 3 nie ma zastosowania do pierwszych wyborów
przeprowadzonych na podstawie niniejszej ustawy.
                                  Art. 243.
Ilekroć w dotychczasowych przepisach mowa jest o przepisach ustawy z dnia 28
maja 1993 r. - Ordynacja wyborcza do Sejmu Rzeczypospolitej Polskiej (Dz. U.
Nr 45, poz. 205, z 1995 r. Nr 132, poz. 640, z 1997 r. Nr 47, poz. 297, Nr
70, poz. 443, Nr 88, poz. 554, Nr 98, poz. 604, Nr 121, poz. 770 i Nr 141,
poz. 943 oraz z 1999 r. Nr 49, poz. 483) albo ustawy z dnia 10 maja 1991 r. Ordynacja
wyborcza do Senatu Rzeczypospolitej Polskiej (Dz.U. z 1994 r. Nr
54, poz. 224 oraz z 1997 r. Nr 70, poz. 443 i Nr 98, poz. 604) rozumie się
przez to odpowiednie przepisy niniejszej ustawy.
                                      
                                  Art. 244.
1. Państwowa Komisja Wyborcza działająca w dniu wejścia w życie niniejszej
  ustawy staje się Państwową Komisją Wyborczą w rozumieniu tej ustawy.
2. Krajowe Biuro Wyborcze działające w dniu wejścia w życie niniejszej
  ustawy staje się Krajowym Biurem Wyborczym w rozumieniu niniejszej ustawy.
3. W terminie 9 miesięcy od dnia wejścia w życie ustawy Państwowa Komisja
  Wyborcza nada statut Krajowemu Biuru Wyborczemu oraz dostosuje swój
  regulamin działania do przepisów ustawy.
4. Przepis ust. 3 stosuje się odpowiednio do przepisów dotyczących
  szczegółowej organizacji wewnętrznej jednostek organizacyjnych Krajowego
  Biura Wyborczego oraz rodzajów stanowisk i zasad wynagradzania pracowników
  Krajowego Biura Wyborczego.
                                      
                                  Art. 245.
1. Traci moc, z zastrzeżeniem ust. 2:
   1) ustawa z dnia 28 maja 1993 r. - Ordynacja wyborcza do Sejmu
     Rzeczypospolitej Polskiej (Dz.U. Nr 45, poz. 205, z 1995 r. Nr 132, poz.
     640, z 1997 r. Nr 47, poz. 297, Nr 70, poz. 443, Nr 88, poz. 554, Nr 98,
     poz. 604, Nr 121, poz. 770 i Nr 141, poz. 943 oraz z 1999 r. Nr 49, poz.
     483),
    2) ustawa z dnia 10 maja 1991 r. - Ordynacja wyborcza do Senatu
     Rzeczypospolitej Polskiej (Dz.U. z 1994 r. Nr 54, poz. 224 oraz z 1997
     r. Nr 70, poz. 443 i Nr 98, poz. 604).
2. Do zmian w składzie Sejmu i Senatu wybranych w wyborach przeprowadzonych
  w dniu 21 września 1997 r. stosuje się przepisy ustaw, o których mowa w
  ust. 1.
                                      
                                  Art. 246.
Ustawa wchodzi w życie po upływie 14 dni od dnia ogłoszenia, z wyjątkiem
przepisów art. 24 ust. 3-5 ustawy, o której mowa w art. 238, w brzmieniu
nadanym niniejszą ustawą, które wchodzą w życie po upływie 9 miesięcy od dnia
ogłoszenia niniejszej ustawy.
                                   
                                   Załącznik nr 1
                                   do ustawy z dnia 12
                                   kwietnia 2001 r. Ordynacja
wyborcza do
                                   Sejmu Rzeczypospolitej
                                   Polskiej i do Senatu
                                   Rzeczypospolitej
                                   Polskiej
                 WYKAZ OKRĘGÓW WYBORCZYCH
            DO SEJMU RZECZYPOSPOLITEJ POLSKIEJ
                             
OKRĘG WYBORCZY NR 1 - część województwa dolnośląskiego
obejmująca obszary powiatów:
   bolesławiecki, głogowski, jaworski, jeleniogórski,
   kamiennogórski, legnicki, lubański, lubiński, lwówecki,
   polkowicki, zgorzelecki, złotoryjski
oraz miast na prawach powiatu:
   Jelenia Góra, Legnica.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: LEGNICA.
OKRĘG WYBORCZY NR 2 - część województwa dolnośląskiego
obejmująca obszary powiatów:
   dzierżoniowski, kłodzki, świdnicki, wałbrzyski,
   ząbkowicki
oraz miasto na prawach powiatu:
   Wałbrzych.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: WAŁBRZYCH.
OKRĘG WYBORCZY NR 3 - część województwa dolnośląskiego
obejmująca obszary powiatów:
   górowski, milicki, oleśnicki, oławski, strzeliński,
     średzki, trzebnicki, wołowski, wrocławski
oraz miasto na prawach powiatu:
   Wrocław.
Liczba posłów wybieranych w okręgu wyborczym wynosi 14.
Siedziba Okręgowej Komisji Wyborczej: WROCŁAW.
OKRĘG WYBORCZY NR 4 - część województwa kujawskopomorskiego
obejmująca obszary powiatów:
   bydgoski, inowrocławski, mogileński, nakielski,
   sępoleński, świecki, tucholski, żniński
oraz miasto na prawach powiatu:
   Bydgoszcz.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: BYDGOSZCZ.
OKRĘG WYBORCZY NR 5 - część województwa kujawskopomorskiego
obejmująca obszary powiatów:
   aleksandrowski, brodnicki, chełmiński, golubskodobrzyński,
grudziądzki, lipnowski, radziejowski,
   rypiński, toruński, wąbrzeski, włocławski
oraz miast na prawach powiatu:
   Grudziądz, Toruń, Włocławek.
Liczba posłów wybieranych w okręgu wyborczym wynosi 13.
Siedziba Okręgowej Komisji Wyborczej: TORUŃ.
OKRĘG WYBORCZY NR 6 - część województwa lubelskiego
obejmująca obszary powiatów:
   janowski, kraśnicki, lubartowski, lubelski, łęczyński,
   łukowski, opolski, puławski, rycki, świdnicki
oraz miasto na prawach powiatu:
   Lublin.
Liczba posłów wybieranych w okręgu wyborczym wynosi 15.
Siedziba Okręgowej Komisji Wyborczej: LUBLIN.
OKRĘG WYBORCZY NR 7 - część województwa lubelskiego
obejmująca obszary powiatów:
   bialskopodlaski, biłgorajski, chełmski, hrubieszowski,
   krasnostawski, parczewski, radzyński, tomaszowski,
   włodawski, zamojski
oraz miast na prawach powiatu:
   Biała Podlaska, Chełm, Zamość.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: CHEŁM.
OKRĘG WYBORCZY NR 8 - województwo lubuskie
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: ZIELONA GÓRA.
OKRĘG WYBORCZY NR 9 - część województwa łódzkiego
obejmująca obszar powiatu:
   łódzki wschodni
oraz miasto na prawach powiatu:
   Łódź.
Liczba posłów wybieranych w okręgu wyborczym wynosi 11.
Siedziba Okręgowej Komisji Wyborczej: ŁÓDŹ.
OKRĘG WYBORCZY NR 10 - część województwa łódzkiego
obejmująca obszary powiatów:
   bełchatowski, opoczyński, piotrkowski, radomszczański,
   rawski, skierniewicki, tomaszowski
oraz miast na prawach powiatu:
   Piotrków Trybunalski, Skierniewice.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: PIOTRKÓW TRYBUNALSKI.
OKRĘG WYBORCZY NR 11 - część województwa łódzkiego
obejmująca obszary powiatów:
   kutnowski, łaski, łęczycki, łowicki, pabianicki,
   pajęczański, poddębicki, sieradzki, wieluński,
   wieruszowski, zduńskowolski, zgierski.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: SIERADZ.
OKRĘG WYBORCZY NR 12 - część województwa małopolskiego
obejmująca obszary powiatów:
   chrzanowski, myślenicki, oświęcimski, suski, wadowicki.
Liczba posłów wybieranych w okręgu wyborczym wynosi 7.
Siedziba Okręgowej Komisji Wyborczej: CHRZANÓW.
OKRĘG WYBORCZY NR 13 - część województwa małopolskiego
obejmująca obszary powiatów:
   krakowski, miechowski, olkuski
oraz miasto na prawach powiatu:
   Kraków.
Liczba posłów wybieranych w okręgu wyborczym wynosi 14.
Siedziba Okręgowej Komisji Wyborczej: KRAKÓW.
OKRĘG WYBORCZY NR 14 - część województwa małopolskiego
obejmująca obszary powiatów:
   gorlicki, limanowski, nowosądecki, nowotarski,
     tatrzański
oraz miasto na prawach powiatu:
   Nowy Sącz.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: NOWY SĄCZ.
OKRĘG WYBORCZY NR 15 - część województwa małopolskiego
obejmująca obszary powiatów:
   bocheński, brzeski, dąbrowski, proszowicki, tarnowski,
     wielicki
oraz miasto na prawach powiatu:
   Tarnów.
Liczba posłów wybieranych w okręgu wyborczym wynosi 8.
Siedziba Okręgowej Komisji Wyborczej: TARNÓW.
OKRĘG WYBORCZY NR 16 - część województwa mazowieckiego
obejmująca obszary powiatów:
   ciechanowski, gostyniński, mławski, płocki, płoński,
   przasnyski, sierpecki, sochaczewski, żuromiński,
   żyrardowski
oraz miasto na prawach powiatu:
   Płock.
Liczba posłów wybieranych w okręgu wyborczym wynosi 10.
Siedziba Okręgowej Komisji Wyborczej: PŁOCK.
OKRĘG WYBORCZY NR 17 - część województwa mazowieckiego
obejmująca obszary powiatów:
   białobrzeski, grójecki, kozienicki, lipski, przysuski,
   radomski, szydłowiecki, zwoleński
oraz miasto na prawach powiatu:
   Radom.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: RADOM.
OKRĘG WYBORCZY NR 18 - część województwa mazowieckiego
obejmująca obszary powiatów:
   garwoliński, łosicki, makowski, miński, ostrołęcki,
   ostrowski, pułtuski, siedlecki, sokołowski, węgrowski,
   wyszkowski
oraz miast na prawach powiatu:
   Ostrołęka, Siedlce.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: SIEDLCE.
OKRĘG WYBORCZY NR 19 - część województwa mazowieckiego
obejmująca obszar powiatu:
   warszawski.
Liczba posłów wybieranych w okręgu wyborczym wynosi 19.
Siedziba Okręgowej Komisji Wyborczej: WARSZAWA.
OKRĘG WYBORCZY NR 20 - część województwa mazowieckiego
obejmująca obszary powiatów:
   grodziski, legionowski, nowodworski, otwocki,
   piaseczyński, pruszkowski, warszawski zachodni,
   wołomiński.
Liczba posłów wybieranych w okręgu wyborczym wynosi 10.
Siedziba Okręgowej Komisji Wyborczej: WARSZAWA.
OKRĘG WYBORCZY NR 21 - województwo opolskie
Liczba posłów wybieranych w okręgu wyborczym wynosi 13.
Siedziba Okręgowej Komisji Wyborczej: OPOLE.
OKRĘG WYBORCZY NR 22 - część województwa podkarpackiego
obejmująca obszary powiatów:
   bieszczadzki, brzozowski, jarosławski, jasielski,
   krośnieński, lubaczowski, przemyski, przeworski,
   sanocki
oraz miast na prawach powiatu:
   Krosno, Przemyśl.
Liczba posłów wybieranych w okręgu wyborczym wynosi 11.
Siedziba Okręgowej Komisji Wyborczej: KROSNO.
OKRĘG WYBORCZY NR 23 - część województwa podkarpackiego
obejmująca obszary powiatów:
   dębicki, kolbuszowski, leżajski, łańcucki, mielecki,
   niżański,
   ropczycko-sędziszowski, rzeszowski, stalowowolski,
   strzyżowski, tarnobrzeski
oraz miast na prawach powiatu:
   Rzeszów, Tarnobrzeg.
Liczba posłów wybieranych w okręgu wyborczym wynosi 14.
Siedziba Okręgowej Komisji Wyborczej: RZESZÓW.
OKRĘG WYBORCZY NR 24 - województwo podlaskie
Liczba posłów wybieranych w okręgu wyborczym wynosi 14.
Siedziba Okręgowej Komisji Wyborczej: BIAŁYSTOK.
OKRĘG WYBORCZY NR 25 - część województwa pomorskiego
obejmująca obszary powiatów:
   gdański, kwidzyński, malborski, nowodworski,
     starogardzki, tczewski
oraz miast na prawach powiatu:
   Gdańsk, Sopot.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: GDAŃSK.
OKRĘG WYBORCZY NR 26 - część województwa pomorskiego
obejmująca obszary powiatów:
   bytowski, chojnicki, człuchowski, kartuski, kościerski,
   lęborski, pucki, słupski wejherowski
oraz miast na prawach powiatu:
   Gdynia, Słupsk.
Liczba posłów wybieranych w okręgu wyborczym wynosi 14.
Siedziba Okręgowej Komisji Wyborczej: GDYNIA.
OKRĘG WYBORCZY NR 27 - część województwa śląskiego
obejmująca obszary powiatów:
   bielski, cieszyński, pszczyński, żywiecki
oraz miasto na prawach powiatu:
   Bielsko-Biała.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: BIELSKO-BIAŁA.
OKRĘG WYBORCZY NR 28 - część województwa śląskiego
obejmująca obszary powiatów:
   częstochowski, kłobucki, lubliniecki, myszkowski
oraz miasto na prawach powiatu:
   Częstochowa.
Liczba posłów wybieranych w okręgu wyborczym wynosi 8.
Siedziba Okręgowej Komisji Wyborczej: CZĘSTOCHOWA.
OKRĘG WYBORCZY NR 29 - część województwa śląskiego
obejmująca obszary powiatów:
   gliwicki, tarnogórski
oraz miast na prawach powiatu:
   Bytom, Gliwice, Zabrze.
Liczba posłów wybieranych w okręgu wyborczym wynosi 10.
Siedziba Okręgowej Komisji Wyborczej: GLIWICE.
OKRĘG WYBORCZY NR 30 - część województwa śląskiego
obejmująca obszary powiatów:
   mikołowski, raciborski, rybnicki, wodzisławski
oraz miast na prawach powiatu:
   Jastrzębie-Zdrój, Rybnik, Żory.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: RYBNIK.
OKRĘG WYBORCZY NR 31 - część województwa śląskiego
obejmująca obszar powiatu:
   tyski
oraz miast na prawach powiatu:
   Chorzów, Katowice, Mysłowice, Piekary Śląskie, Ruda
   Śląska, Siemianowice Śląskie, Świętochłowice, Tychy.
Liczba posłów wybieranych w okręgu wyborczym wynosi 13.
Siedziba Okręgowej Komisji Wyborczej: KATOWICE.
OKRĘG WYBORCZY NR 32 - część województwa śląskiego
obejmująca obszary powiatów:
   będziński, zawierciański
oraz miast na prawach powiatu:
   Dąbrowa Górnicza, Jaworzno, Sosnowiec.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: SOSNOWIEC.
OKRĘG WYBORCZY NR 33 - województwo świętokrzyskie
Liczba posłów wybieranych w okręgu wyborczym wynosi 16.
Siedziba Okręgowej Komisji Wyborczej: KIELCE.
OKRĘG WYBORCZY NR 34 - część województwa warmińskomazurskiego
obejmująca obszary powiatów:
   bartoszycki, braniewski, działdowski, elbląski,
   iławski, lidzbarski, nowomiejski, ostródzki
oraz miasto na prawach powiatu:
   Elbląg.
Liczba posłów wybieranych w okręgu wyborczym wynosi 8.
Siedziba Okręgowej Komisji Wyborczej: ELBLĄG.
OKRĘG WYBORCZY NR 35 - część województwa warmińskomazurskiego
obejmująca obszary powiatów:
   ełcki, giżycki, kętrzyński, mrągowski, nidzicki, oleckogołdapski,
olsztyński, piski, szczycieński
oraz miasto na prawach powiatu:
   Olsztyn.
Liczba posłów wybieranych w okręgu wyborczym wynosi 10.
Siedziba Okręgowej Komisji Wyborczej: OLSZTYN.
OKRĘG WYBORCZY NR 36 - część województwa wielkopolskiego
obejmująca obszary powiatów:
   gostyński, jarociński, kaliski, kępiński, kościański,
   krotoszyński, leszczyński, ostrowski, ostrzeszowski,
   pleszewski, rawicki
oraz miast na prawach powiatu:
   Kalisz, Leszno.
Liczba posłów wybieranych w okręgu wyborczym wynosi 12.
Siedziba Okręgowej Komisji Wyborczej: KALISZ.
OKRĘG WYBORCZY NR 37 - część województwa wielkopolskiego
obejmująca obszary powiatów:
   gnieźnieński, kolski, koniński, słupecki, średzki,
     śremski, turecki, wrzesiński
oraz miasto na prawach powiatu:
   Konin.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: KONIN.
OKRĘG WYBORCZY NR 38 - część województwa wielkopolskiego
obejmująca obszary powiatów:
   chodzieski, czarnkowsko-trzcianecki, grodziski,
   międzychodzki, nowotomyski, obornicki, pilski,
   szamotulski, wągrowiecki, wolsztyński, złotowski.
Liczba posłów wybieranych w okręgu wyborczym wynosi 9.
Siedziba Okręgowej Komisji Wyborczej: PIŁA.
OKRĘG WYBORCZY NR 39 - część województwa wielkopolskiego
obejmująca obszar powiatu:
   poznański
oraz miasto na prawach powiatu:
   Poznań.
Liczba posłów wybieranych w okręgu wyborczym wynosi 10.
Siedziba Okręgowej Komisji Wyborczej: POZNAŃ.
OKRĘG WYBORCZY NR 40 - część województwa
zachodniopomorskiego obejmująca obszary powiatów:
   białogardzki, choszczeński, drawski, kołobrzeski,
   koszaliński, sławieński, szczecinecki, świdwiński,
   wałecki
oraz miasto na prawach powiatu:
   Koszalin.
Liczba posłów wybieranych w okręgu wyborczym wynosi 8.
Siedziba Okręgowej Komisji Wyborczej: KOSZALIN.
OKRĘG WYBORCZY NR 41 - część województwa
zachodniopomorskiego obejmująca obszary powiatów:
   goleniowski, gryficki, gryfiński, kamieński,
   myśliborski, policki, pyrzycki, stargardzki
oraz miast na prawach powiatu:
   Szczecin, Świnoujście.
Liczba posłów wybieranych w okręgu wyborczym wynosi 13.
Siedziba Okręgowej Komisji Wyborczej: SZCZECIN.
                                   Załącznik nr 2
                                   do ustawy z dnia 12
                                   kwietnia 2001 r. Ordynacja
wyborcza do
                                   Sejmu Rzeczypospolitej
                                   Polskiej i do Senatu
                                   Rzeczypospolitej
                                   Polskiej
 
 
 
                 WYKAZ OKRĘGÓW WYBORCZYCH
            DO SENATU RZECZYPOSPOLITEJ POLSKIEJ
Województwo dolnośląskie
OKRĘG WYBORCZY NR 1 - obejmujący obszary powiatów:
   bolesławiecki, głogowski, jaworski, jeleniogórski,
   kamiennogórski, legnicki, lubański, lubiński, lwówecki,
   polkowicki, zgorzelecki, złotoryjski
oraz miast na prawach powiatu:
   Jelenia Góra, Legnica.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: LEGNICA.
OKRĘG WYBORCZY NR 2 - obejmujący obszary powiatów:
   dzierżoniowski, kłodzki, świdnicki, wałbrzyski,
   ząbkowicki
oraz miasto na prawach powiatu:
   Wałbrzych.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: WAŁBRZYCH.
OKRĘG WYBORCZY NR 3 -  obejmujący obszary powiatów:
   górowski, milicki, oleśnicki, oławski, strzeliński,
     średzki, trzebnicki, wołowski, wrocławski
oraz miasto na prawach powiatu:
   Wrocław.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: WROCŁAW.
Województwo kujawsko-pomorskie
OKRĘG WYBORCZY NR 4 - obejmujący obszary powiatów:
   bydgoski, inowrocławski, mogileński, nakielski,
     sępoleński, świecki, tucholski, żniński
oraz miasto na prawach powiatu:
   Bydgoszcz.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: BYDGOSZCZ.
OKRĘG WYBORCZY NR 5 - obejmujący obszary powiatów:
   aleksandrowski, brodnicki, chełmiński, golubskodobrzyński,
grudziądzki, lipnowski, radziejowski,
   rypiński, toruński, wąbrzeski, włocławski
oraz miast na prawach powiatu:
   Grudziądz, Toruń, Włocławek.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: TORUŃ.
 
Województwo lubelskie
OKRĘG WYBORCZY NR 6 -  obejmujący obszary powiatów:
   janowski, kraśnicki, lubartowski, lubelski, łęczyński,
   łukowski, opolski, puławski, rycki, świdnicki
oraz miasto na prawach powiatu:
   Lublin.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: LUBLIN.
OKRĘG WYBORCZY NR 7 - obejmujący obszary powiatów:
   bialskopodlaski, biłgorajski, chełmski, hrubieszowski,
   krasnostawski, parczewski, radzyński, tomaszowski,
   włodawski, zamojski
oraz miast na prawach powiatu:
   Biała Podlaska, Chełm, Zamość.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: CHEŁM.
Województwo lubuskie
OKRĘG WYBORCZY NR 8 - obejmujący obszar województwa.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: ZIELONA GÓRA.
Województwo łódzkie
OKRĘG WYBORCZY NR 9 - obejmujący obszar powiatu:
   łódzki wschodni
oraz miasto na prawach powiatu:
   Łódź.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: ŁÓDŹ.
OKRĘG WYBORCZY NR 10 - obejmujący obszary powiatów:
   bełchatowski, opoczyński, piotrkowski, radomszczański,
   rawski, skierniewicki, tomaszowski
oraz miast na prawach powiatu:
   Piotrków Trybunalski, Skierniewice.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: PIOTRKÓW TRYBUNALSKI.
OKRĘG WYBORCZY NR 11 - obejmujący obszary powiatów:
   kutnowski, łaski, łęczycki, łowicki, pabianicki,
   pajęczański, poddębicki, sieradzki, wieluński,
   wieruszowski, zduńskowolski, zgierski.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: SIERADZ.
Województwo małopolskie
OKRĘG WYBORCZY NR 12 - obejmujący obszary powiatów:
   chrzanowski, krakowski, miechowski, myślenicki,
     olkuski, oświęcimski, suski, wadowicki
oraz miasto na prawach powiatu:
   Kraków.
Liczba senatorów wybieranych w okręgu wyborczym wynosi 4.
Siedziba Okręgowej Komisji Wyborczej: KRAKÓW.
OKRĘG WYBORCZY NR 13 - obejmujący obszary powiatów:
   gorlicki, limanowski, nowosądecki, nowotarski,
   tatrzański
oraz miasto na prawach powiatu:
   Nowy Sącz.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: NOWY SĄCZ.
OKRĘG WYBORCZY NR 14 - obejmujący obszary powiatów:
   bocheński, brzeski, dąbrowski, proszowicki, tarnowski,
     wielicki
oraz miasto na prawach powiatu:
   Tarnów.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: TARNÓW.
Województwo mazowieckie
OKRĘG WYBORCZY NR 15 - obejmujący obszary powiatów:
   ciechanowski, gostyniński, mławski, płocki, płoński,
   przasnyski, sierpecki, sochaczewski, żuromiński,
   żyrardowski
oraz miasto na prawach powiatu:
   Płock.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: PŁOCK.
OKRĘG WYBORCZY NR 16 -  obejmujący obszary powiatów:
   białobrzeski, grójecki, kozienicki, lipski, przysuski,
   radomski, szydłowiecki, zwoleński
oraz miasto na prawach powiatu:
   Radom.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: RADOM.
 
OKRĘG WYBORCZY NR 17 - obejmujący obszary powiatów:
   garwoliński, łosicki, makowski, miński, ostrołęcki,
   ostrowski, pułtuski, siedlecki, sokołowski, węgrowski,
   wyszkowski
oraz miast na prawach powiatu:
   Ostrołęka, Siedlce.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: SIEDLCE.
OKRĘG WYBORCZY NR 18 - obejmujący obszar powiatu:
   warszawski.
Liczba senatorów wybieranych w okręgu wyborczym wynosi 4.
Siedziba Okręgowej Komisji Wyborczej: WARSZAWA.
OKRĘG WYBORCZY NR 19 - obejmujący obszary powiatów:
   grodziski, legionowski, nowodworski, otwocki,
   piaseczyński, pruszkowski, warszawski zachodni,
   wołomiński.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: WARSZAWA.
Województwo opolskie
OKRĘG WYBORCZY NR 20 - obejmujący obszar województwa.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: OPOLE.
 
Województwo podkarpackie
OKRĘG WYBORCZY NR 21 -  obejmujący obszary powiatów:
   bieszczadzki, brzozowski, jarosławski, jasielski,
   krośnieński, lubaczowski, przemyski, przeworski,
   sanocki
oraz miast na prawach powiatu:
   Krosno, Przemyśl.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: KROSNO.
OKRĘG WYBORCZY NR 22 -  obejmujący obszary powiatów:
   dębicki, kolbuszowski, leżajski, łańcucki, mielecki,
   niżański, ropczycko-sędziszowski, rzeszowski,
   stalowowolski, strzyżowski, tarnobrzeski
oraz miast na prawach powiatu:
   Rzeszów, Tarnobrzeg.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: RZESZÓW.
Województwo podlaskie
OKRĘG WYBORCZY NR 23 - obejmujący obszar województwa.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: BIAŁYSTOK.
Województwo pomorskie
OKRĘG WYBORCZY NR 24 - obejmujący obszary powiatów:
   gdański, kwidzyński, malborski, nowodworski, tczewski,
     starogardzki
oraz miast na prawach powiatu:
   Gdańsk, Sopot.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: GDAŃSK.
OKRĘG WYBORCZY NR 25 -  obejmujący obszary powiatów:
   bytowski, chojnicki, człuchowski, kartuski, kościerski,
   lęborski, pucki, słupski wejherowski
oraz miast na prawach powiatu:
   Gdynia, Słupsk.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: GDYNIA.
Województwo śląskie
OKRĘG WYBORCZY NR 26 - obejmujący obszary powiatów:
   bielski, cieszyński, pszczyński, żywiecki
oraz miasto na prawach powiatu:
   Bielsko-Biała.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: BIELSKO-BIAŁA.
OKRĘG WYBORCZY NR 27 - obejmujący obszary powiatów:
   częstochowski, kłobucki, lubliniecki, myszkowski
oraz miasto na prawach powiatu:
   Częstochowa.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: CZĘSTOCHOWA.
OKRĘG WYBORCZY NR 28 - obejmujący obszary powiatów:
   gliwicki, tarnogórski
oraz miast na prawach powiatu:
   Bytom, Gliwice, Zabrze.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: GLIWICE.
OKRĘG WYBORCZY NR 29 - obejmujący obszary powiatów:
   mikołowski, raciborski, rybnicki, wodzisławski
oraz miast na prawach powiatu:
   Jastrzębie-Zdrój, Rybnik, Żory.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: RYBNIK.
OKRĘG WYBORCZY NR 30 - obejmujący obszar powiatu:
   tyski
oraz miast na prawach powiatu:
   Chorzów, Katowice, Mysłowice, Piekary Śląskie, Ruda
   Śląska, Siemianowice Śląskie, Świętochłowice, Tychy.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: KATOWICE.
OKRĘG WYBORCZY NR 31 - obejmujący obszary powiatów:
   będziński, zawierciański
oraz miast na prawach powiatu:
   Dąbrowa Górnicza, Jaworzno, Sosnowiec.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: SOSNOWIEC.
Województwo świętokrzyskie
OKRĘG WYBORCZY NR 32 - obejmujący obszar województwa.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: KIELCE.
 
Województwo warmińsko-mazurskie
OKRĘG WYBORCZY NR 33 - obejmujący obszary powiatów:
   bartoszycki, braniewski, działdowski, elbląski,
   iławski, lidzbarski, nowomiejski, ostródzki
oraz miasto na prawach powiatu:
   Elbląg.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: ELBLĄG.
OKRĘG WYBORCZY NR 34 - obejmujący obszary powiatów:
   ełcki, giżycki, kętrzyński, mrągowski, nidzicki, oleckogołdapski,
olsztyński, piski, szczycieński
oraz miasto na prawach powiatu:
   Olsztyn.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: OLSZTYN.
 
Województwo wielkopolskie
OKRĘG WYBORCZY NR 35 - obejmujący obszary powiatów:
   gostyński, jarociński, kaliski, kępiński, kościański,
   krotoszyński, leszczyński, ostrowski, ostrzeszowski,
   pleszewski, rawicki
oraz miast na prawach powiatu:
   Kalisz, Leszno.
Liczba senatorów wybieranych w okręgu wyborczym wynosi 3.
Siedziba Okręgowej Komisji Wyborczej: KALISZ.
OKRĘG WYBORCZY NR 36 - obejmujący obszary powiatów:
   gnieźnieński, kolski, koniński, słupecki, średzki,
     śremski, turecki, wrzesiński
oraz miasto na prawach powiatu:
   Konin.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: KONIN.
OKRĘG WYBORCZY NR 37 - obejmujący obszary powiatów:
   chodzieski, czarnkowsko-trzcianecki, grodziski,
   międzychodzki, nowotomyski, obornicki, pilski,
   szamotulski, wągrowiecki, wolsztyński, złotowski.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: PIŁA.
OKRĘG WYBORCZY NR 38 - obejmujący obszar powiatu:
   poznański
oraz miasto na prawach powiatu:
   Poznań.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: POZNAŃ.
Województwo zachodniopomorskie
OKRĘG WYBORCZY NR 39 - obejmujący obszary powiatów:
   białogardzki, choszczeński, drawski, kołobrzeski,
   koszaliński, sławieński, szczecinecki, świdwiński,
   wałecki
oraz miasta na prawach powiatu:
   Koszalin.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: KOSZALIN.
OKRĘG WYBORCZY NR 40 - obejmujący obszary powiatów:
   goleniowski, gryficki, gryfiński, kamieński,
   myśliborski, policki, pyrzycki, stargardzki
oraz miast na prawach powiatu:
   Szczecin, Świnoujście.
Liczba senatorów wybieranych w okręgu wyborczym wynosi 2.
Siedziba Okręgowej Komisji Wyborczej: SZCZECIN.
 
                             
