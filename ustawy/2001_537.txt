



Dz.U. z 2001 r. Nr 52, poz. 537
                                       
                                       
                                       
                                       
                                    USTAWA
                            z dnia 2 marca 2001 r.
                                       
          o postępowaniu z substancjami zubożającymi warstwę ozonową
                                       
                                       
                                  Rozdział 1
                                Przepisy ogólne
                                       
                                    Art. 1.
Ustawa ma na celu ograniczanie negatywnego oddziaływania niektórych substancji
chemicznych na stratosferyczną warstwę ozonową oraz realizację zobowiązań
wynikających z Konwencji Wiedeńskiej o ochronie warstwy ozonowej, sporządzonej
w Wiedniu dnia 22 marca 1985 r. (Dz.U. z 1992 r. Nr 98, poz. 488) oraz
Protokołu Montrealskiego w sprawie substancji zubożających warstwę ozonową,
sporządzonego w Montrealu dnia 16 września 1987 r. (Dz.U. z 1992 r. Nr 98 poz.
490 i 491), zwanego dalej Protokołem Montrealskim.
                                    Art. 2.
1. Wprowadza się kontrolę postępowania z substancjami zubożającymi warstwę
  ozonową, polegającą na ustanawianiu zakazów i ograniczeń dotyczących ich
  produkcji, obrotu  i użytkowania oraz sprawowaniu nadzoru nad przestrzeganiem
  tych zakazów. Wykazy substancji zubożających warstwę ozonową stanowią
  załączniki nr 1-5 do ustawy.
2. Ustawa reguluje:
   1) produkcję substancji zubożających warstwę ozonową,
   2) obrót z zagranicą substancjami zubożającymi warstwę ozonową oraz towarami
     zawierającymi te substancje,
   3) wprowadzanie do obrotu krajowego i wykorzystywanie substancji
     zubożających warstwę ozonową w działalności gospodarczej
   oraz wprowadza sankcje za nieprzestrzeganie przepisów ustawy.
                                    Art. 3.
Ilekroć w przepisach ustawy jest mowa o:
1) substancji kontrolowanej - rozumie się przez to substancję zubożającą
  warstwę ozonową lub jej izomery, występujące samodzielnie lub w mieszaninach,
  z uwzględnieniem substancji pochodzących z odzysku, zarówno nieoczyszczonych
  jak i poddanych recyklingowi lub regeneracji, z wyłączeniem:
   a) substancji lub jej izomerów zawartych w wyrobie innym niż pojemnik do ich
     transportowania lub przechowywania,
   b) nieznacznych ilości substancji powstających w wyniku niezamierzonego bądź
     przypadkowego wytworzenia tej substancji w procesie produkcyjnym, a także
     znajdujących się w nieprzereagowanym substracie używanym do produkcji
     innych substancji, odmiennych w strukturze chemicznej, lub ilości
     powstających przy zastosowaniu substancji kontrolowanej jako czynnika
     ułatwiającego niektóre procesy chemiczne, zawartego w innych substancjach
     chemicznych jako śladowe zanieczyszczenie, oraz emitowanych podczas
     produkcji wyrobów zawierających substancje kontrolowane i obrotu nimi,
2) współczynniku ODP - rozumie się przez to potencjał niszczenia ozonu,
  określający zdolność substancji kontrolowanej do zubożania warstwy ozonowej i
  ustalony odrębnie dla każdej substancji kontrolowanej w umowach
  międzynarodowych, o których mowa w art. 1,
3) tonie ODP- rozumie się przez to iloczyn jednej tony danej substancji i
  ustalonego dla niej współczynnika ODP,
4) dozwolonych technologiach " rozumie się przez to technologie, których
  stosowanie jest dopuszczone na podstawie umów międzynarodowych, o których
  mowa w art. 1,
5) obrocie z zagranicą " rozumie się przez to przywóz z zagranicy i wywóz za
  granicę,
6) przywozie z zagranicy " rozumie się przez to wprowadzenie na polski obszar
  celny, bez względu na przeznaczenie celne, jakie w rozumieniu przepisów prawa
  celnego nadawane jest towarowi, z wyjątkiem objęcia towaru niekrajowego
  procedurą tranzytu, w ramach której przemieszczanie ma się zakończyć poza
  polskim obszarem celnym,
7) wywozie za granicę " rozumie się przez to wyprowadzenie z polskiego obszaru
  celnego, bez względu na przeznaczenie celne, jakie w rozumieniu przepisów
  prawa celnego nadawane jest towarowi,
8) zużyciu substancji kontrolowanej " rozumie się przez to wielkość produkcji
  substancji kontrolowanej powiększoną o wielkość przywozu tej substancji i
  pomniejszoną o wielkość jej wywozu,
9) odzysku substancji kontrolowanej " rozumie się przez to odzyskiwanie
  substancji kontrolowanej z maszyn, urządzeń i pojemników, a także  innych
  wyrobów w trakcie obsługi technicznej lub przed unieszkodliwieniem,
10) recyklingu substancji kontrolowanej " rozumie się przez to ponowne użycie
  odzyskanej substancji kontrolowanej po uprzednim wstępnym oczyszczeniu metodą
  filtracji lub osuszania, lub inną metodą; w przypadku czynników chłodniczych
  recykling obejmuje zazwyczaj także powtórne umieszczenie ich w urządzeniu,
11) regeneracji substancji kontrolowanej " rozumie się przez to dokładne
  oczyszczenie substancji kontrolowanej z wykorzystaniem procesów filtracji,
  osuszania, destylacji i procesów chemicznych, bądź innych procesów, w celu
  przywrócenia substancji wymaganych parametrów użytkowych,
12) substancji nieodzownego zużycia " rozumie się przez to substancję
  kontrolowaną, przy zastosowaniu której muszą zostać spełnione łącznie
  następujące warunki:
   a) jest to konieczne dla zdrowia i bezpieczeństwa ludzi lub ochrony
     dziedzictwa narodowego,
   b) niedostępne są substytuty, których użycie byłoby uzasadnione z
     technicznego i ekonomicznego punktu widzenia, a także byłoby akceptowane
     ze względu na ochronę zdrowia i środowiska,
   c) brak jest wystarczających ilości substancji pochodzących z istniejących
     zapasów lub odzysku i podjęte zostały wszelkie dostępne działania dla
     zminimalizowania emisji substancji kontrolowanej i ochrony środowiska
     przed konsekwencjami takiej emisji,
13) zabiegach kwarantannowych " rozumie się przez to działania mające na celu
  zwalczanie szkodników kwarantannowych, prowadzone przy użyciu substancji
  kontrolowanej wymienionej w załączniku nr 5 do ustawy, zapobiegające
  wprowadzaniu na terytorium Rzeczypospolitej Polskiej oraz rozprzestrzenianiu
  się szkodników kwarantannowych, przy zapewnieniu ich urzędowej kontroli, przy
  czym:
   a) za urzędową kontrolę uważa się kontrolę prowadzoną przez właściwe organy
     Inspekcji Ochrony Roślin określone w przepisach  o ochronie roślin
     uprawnych,
   b) za szkodniki kwarantannowe uważa się takie organizmy szkodliwe w
     rozumieniu przepisów o ochronie roślin uprawnych, które stwarzają
     potencjalne zagrożenie dla określonych obszarów kraju, nie występowały
     dotąd na tych obszarach, bądź występują na tych obszarach, lecz jeszcze
     nie są rozprzestrzenione, a podlegają urzędowej kontroli,
14) zabiegach przedwysyłkowych " rozumie przez to działania mające na celu
  zwalczanie organizmów szkodliwych w zakresie określonym przepisami o ochronie
  roślin uprawnych, prowadzone przy użyciu substancji kontrolowanej wymienionej
  w załączniku nr 5 do ustawy, nie będące zabiegami kwarantannowymi, które
  wykonuje się w ciągu 21 dni przed wywozem za granicę roślin, produktów
  roślinnych lub przedmiotów w rozumieniu przepisów o ochronie roślin uprawnych
  dla spełnienia urzędowych wymagań kraju przeznaczenia lub wymagań określonych
  w przepisach o ochronie roślin uprawnych,
15) zastosowaniach krytycznych - rozumie się przez to zastosowanie substancji
  kontrolowanej w sytuacji konieczności ochrony zdrowia lub życia, zapewnienia
  bezpieczeństwa ludzi oraz do celów obronnych, w sposób określony w Protokole
  Montrealskim.
                                       
                                    Art. 4.
Wprowadzane ustawą ograniczenia obrotu z zagranicą substancjami kontrolowanymi
nie dotyczą obrotu towarami zawierającymi substancje kontrolowane, dokonywanego
przez osoby fizyczne dla zaspokojenia potrzeb własnych, nie związanych z
działalnością gospodarczą.
                                    Art. 5.
1. Minister właściwy do spraw środowiska, biorąc pod uwagę postanowienia
  wynikające z umów międzynarodowych, o których mowa w art. 1, oraz wiążące
  Rzeczpospolitą Polską ustalenia Państw " Stron tych umów, ogłasza w drodze
  obwieszczenia w Dzienniku Urzędowym Rzeczypospolitej Polskiej "Monitor
  Polski" :
   1) listę państw będących stronami Protokołu Montrealskiego,
   2) listę państw będących stronami Protokołu Montrealskiego wraz z jego
     poprawkami,
   3) listę państw będących Stronami Protokołu Montrealskiego i Poprawek
     Londyńskich, uznanych za rozwijające się, które mają przyznany 10-letni
     okres opóźnienia w realizacji zaleceń Protokołu,
   4) współczynnik ODP obowiązujący dla poszczególnych substancji
     kontrolowanych,
   5) obowiązujący harmonogram redukcji zużycia poszczególnych substancji
     kontrolowanych,
   6) dozwolony w danym roku poziom zużycia poszczególnych substancji
     kontrolowanych.
2. Minister właściwy do spraw środowiska, biorąc pod uwagę postanowienia
  wynikające z umów międzynarodowych, o których mowa w art. 1 , oraz wiążące
  Rzeczpospolitą Polską ustalenia Państw " Stron tych umów, może ogłaszać w
  drodze obwieszczenia w Dzienniku Urzędowym Rzeczypospolitej Polskiej "Monitor
  Polski":
   1) listę państw niebędących stronami Protokołu Montrealskiego bądź poprawek
     do niego, które jednak spełniają wszystkie wymagania wynikające z tych
     umów,
   2) listę substancji kontrolowanych uznanych za substancje nieodzownego
     zużycia dozwolonych do produkcji lub przywozu z zagranicy w danym roku,
     wraz ze wskazaniem dozwolonej wielkości produkcji lub przywozu w danym
     roku.
                                    Art. 6.
Minister właściwy do spraw gospodarki, biorąc pod uwagę postanowienia
wynikające z umów międzynarodowych, o których mowa w art. 1, oraz wiążące
Rzeczpospolitą Polską ustalenia Państw " Stron tych umów, ogłasza w drodze
obwieszczenia w Dzienniku Urzędowym Rzeczypospolitej Polskiej "Monitor Polski":
1) listę dozwolonych technologii niszczenia substancji kontrolowanych oraz
  warunki  stosowania tych technologii,
2) wykaz prac uznawanych za prace laboratoryjne i analityczne, w których mogą
  być stosowane poszczególne substancje kontrolowane, oraz wymagania dotyczące
  wprowadzania do obrotu krajowego substancji kontrolowanych używanych do celów
  laboratoryjnych i analitycznych,
3) szczegółowy wykaz kodów taryfy celnej dla substancji kontrolowanych i
  zawierających je mieszanin.
                                  Rozdział 2
      Zakazy i ograniczenia dotyczące produkcji substancji kontrolowanych
                                       
                                    Art. 7.
1. Zakazuje się produkcji substancji kontrolowanych wymienionych w
  załącznikach nr 1-5 do ustawy, z wyjątkiem tetrachlorku węgla.
2. Nie jest uważana za produkcję substancji kontrolowanych działalność
  polegająca na odzysku zużytych substancji kontrolowanych, ich recyklingu i
  regeneracji.
                                    Art. 8.
1. Produkcja tetrachlorku węgla jest dopuszczalna po uzyskaniu pozwolenia.
2. Pozwolenie na produkcję tetrachlorku węgla może być wydane, jeżeli
  substancja ta  będzie produkowana:
   1) wyłącznie w celu eksportu do państw uznanych za rozwijające się, będących
     Stronami Protokołu Montrealskiego i Poprawek Londyńskich, które mają
     przyznany 10-letni okres opóźnienia w realizacji zaleceń Protokołu, z
     uwzględnieniem ograniczeń wielkości produkcji wynikających z tych umów,
   2) w ramach dozwolonej ilości jako substancja nieodzownego zużycia do
     wykorzystania na obszarze Rzeczypospolitej Polskiej,
   3) z przeznaczeniem do prac laboratoryjnych i analitycznych,
   4) w celu zastosowania jako substratu do produkcji innych substancji,
     odmiennych w strukturze chemicznej,
   5) w celu zastosowania jako czynnika ułatwiającego niektóre procesy
     chemiczne,
   6) jako substancja nieodzownego zużycia przeznaczona do wywozu za granicę do
     zastosowania w innym państwie będącym Stroną umów międzynarodowych, o
     których mowa w art. 1,  jeśli właściwe władze tego państwa wystąpią z taką
     prośbą.
3. Pozwolenie  na produkcję tetrachlorku węgla może być udzielone także, gdy w
  procesie wytwarzania innych substancji chemicznych produkowany jest również
  tetrachlorek węgla, a producent wykaże, że posiada możliwość zniszczenia
  całej wyprodukowanej ilości tetrachlorku węgla przy użyciu dozwolonych
  technologii. W pozwoleniu określa się wówczas termin i sposób zniszczenia
  wyprodukowanej substancji.
4. Minister właściwy do spraw gospodarki po zasięgnięciu opinii ministra
  właściwego do spraw środowiska, w drodze rozporządzenia, określi:
   1) ilości tetrachlorku węgla dozwolone do wykorzystania w celu, o którym
     mowa w ust. 2 pkt 1,
   2) listę technologii (procesów chemicznych), w których tetrachlorek węgla
     może być używany w celu określonym w ust. 2 pkt 5,
   3) wzory dokumentów służących do ewidencjonowania produkcji tetrachlorku
     węgla  oraz sposobu jego wykorzystania.
5. Minister właściwy do spraw gospodarki po zasięgnięciu opinii ministra
  właściwego do spraw środowiska, może w drodze rozporządzenia, określić:
   1) ilości tetrachlorku węgla dozwolone do wykorzystania dla celów, o których
     mowa w ust. 2 pkt  3-5,
   2) wymagania, jakie muszą być spełnione przy stosowaniu tetrachlorku węgla w
     celu, o którym mowa w ust. 2 pkt 5.
6. Wydając rozporządzenia, o których mowa w ust. 4 i 5, minister będzie brał
  pod uwagę:
   1) wiążące Rzeczpospolitą Polską ustalenia Państw " Stron umów
     międzynarodowych, o których mowa w art. 1,
   2) konieczność ograniczenia negatywnych skutków użytkowania tetrachlorku
     węgla dla warstwy ozonowej,
   3) potrzebę zapewnienia kompletnej dokumentacji dotyczącej produkcji oraz
     zakresu i sposobu użytkowania tetrachlorku węgla.
 
                                  Rozdział 3
        Zakazy dotyczące obrotu z zagranicą substancjami kontrolowanymi
                   oraz towarami zawierającymi te substancje
                                       
                                    Art. 9.
Zakazuje się obrotu substancjami kontrolowanymi:
1) wymienionymi w załącznikach nr 1, 2 i 4 do ustawy, z państwami, które nie
  są Stronami Protokołu Montrealskiego,
2) wymienionymi w załącznikach nr 2 i 4 do ustawy, z państwami, które nie są
  Stronami Poprawek Londyńskich do Protokołu Montrealskiego,
3) wymienionymi w załączniku nr 4 do ustawy, z państwami, które nie są
  Stronami Poprawek Kopenhaskich do Protokołu Montrealskiego,
4) wymienionymi w załączniku nr 5 do ustawy, z państwami, które nie są
  Stronami Poprawek Montrealskich do Protokołu Montrealskiego,
- z zastrzeżeniem art. 11.
                                   Art. 10.
Zakazuje się przywozu  z zagranicy towarów zawierających substancje
kontrolowane wymienione w załączniku nr 1 do ustawy z państw nie będących
Stronami Protokołu Montrealskiego.
                                   Art. 11.
1. Zakaz, o którym mowa w art. 9,  nie dotyczy obrotu  substancjami
  kontrolowanymi, wymienionymi w załącznikach nr 1, 2 i 4 do ustawy, z
  państwami niebędącymi Stronami Protokołu Montrealskiego oraz jego Poprawek,
  jednakże spełniającymi wszystkie wymagania wynikające z tych umów.
2. Obrót, o którym mowa w ust. 1, jest dopuszczalny po uzyskaniu pozwolenia.
                                   Art. 12.
1. Minister właściwy do spraw gospodarki po zasięgnięciu opinii ministra
  właściwego do spraw środowiska określi, w drodze rozporządzenia, szczegółową
  listę towarów zawierających substancje kontrolowane, wraz z odpowiadającymi
  im kodami taryfy celnej, podlegających zakazowi przywozu z państw niebędących
  Stronami Protokołu Montrealskiego.
2. Wydając rozporządzenie, o których mowa w ust. 1, minister będzie brał pod
  uwagę:
   1) wymagania wynikające z umów międzynarodowych, o których mowa w art. 1,
     oraz wiążące Rzeczpospolitą Polską ustalenia Państw " Stron tych umów
     międzynarodowych,
   2) konieczność wyeliminowania stosowania towarów zawierających substancje
     kontrolowane.
                                       
                                  Rozdział 4
          Ograniczenia obrotu z zagranicą substancjami kontrolowanymi
                                       
                                   Art. 13.
1. Obrót z zagranicą substancjami kontrolowanymi, wymienionymi w załącznikach
  nr 3 i 5 do ustawy, jest dopuszczalny po uzyskaniu pozwolenia.
2. Pozwolenie na obrót tymi substancjami może być wydane, jeśli substancje te
  pochodzą z odzysku lub w celu ich zastosowania:
   1) jako substratu do produkcji innych substancji odmiennych w strukturze
     chemicznej,
   2) jako czynnika ułatwiającego niektóre procesy chemiczne,
   3) do prac laboratoryjnych i analitycznych,
   4) do zabiegów kwarantannowych i przedwysyłkowych
 a w innych przypadkach tylko wówczas, gdy pozwala na to obowiązujący
  harmonogram, o którym mowa w art. 5 ust. 1 pkt 5.
                                   Art. 14.
1. Obrót substancjami kontrolowanymi, wymienionymi w załącznikach nr 1, 2 i 4
  do ustawy, z państwami będącymi Stronami Protokołu Montrealskiego oraz jego
  Poprawek, jest dopuszczalny po uzyskaniu pozwolenia.
2. Pozwolenie może być wydane, jeśli zostały spełnione łącznie warunki dla
  uznania substancji kontrolowanej za substancję nieodzownego zużycia.
3. Obrót substancjami kontrolowanymi, o których mowa w ust. 1, z państwami
  będącymi Stronami Protokołu Montrealskiego oraz jego Poprawek, jest możliwy
  na podstawie pozwolenia także wówczas, jeżeli substancje takie pochodzą z
  odzysku lub będą wywożone za granicę bądź przywożone z zagranicy w celu
  zastosowania:
   1) jako substratu do produkcji innych substancji, odmiennych w strukturze
     chemicznej,
   2) jako czynnika ułatwiającego niektóre procesy chemiczne,
   3) do prac laboratoryjnych i analitycznych.
4. Minister właściwy do spraw gospodarki po zasięgnięciu opinii ministra
  właściwego do spraw środowiska określi, w drodze rozporządzenia, listę
  technologii (procesów chemicznych), w których substancje wymienione w ust. 1
  mogą być stosowane  jako czynniki ułatwiające niektóre procesy chemiczne.
5. Minister właściwy do spraw gospodarki po zasięgnięciu opinii ministra
  właściwego do spraw środowiska może, w drodze rozporządzenia, określić:
   1) ilości substancji kontrolowanych wymienionych w ust. 1, dozwolonych do
     wykorzystania z przeznaczeniem na cele laboratoryjne i analityczne, jako
     substratu do produkcji nowych substancji, odmiennych w strukturze
     chemicznej oraz w celu zastosowania jako  czynnika ułatwiającego niektóre
     procesy chemiczne,
   2) wymagania, jakie muszą być spełnione przy stosowaniu substancji
     kontrolowanych wymienionych w ust. 1, jako czynnika ułatwiającego niektóre
     procesy chemiczne.
6. Wydając rozporządzenia, o których mowa w ust. 4 i 5, minister będzie brał
  pod uwagę:
   1) wymagania wynikające z umów międzynarodowych, o których mowa w art. 1,
     oraz wiążące Rzeczpospolitą Polską ustalenia Państw " Stron tych umów
     międzynarodowych,
   2) konieczność wyeliminowania lub ograniczenia negatywnych skutków dla
     warstwy ozonowej, wynikających ze stosowania określonej technologii, w
     której używana jest dana substancja kontrolowana.
 
                                   Art. 15.
1. Podmiot ubiegający się o wydanie pozwolenia na przywóz z zagranicy
  nieregenerowanych substancji kontrolowanych, pochodzących z odzysku, jest
  obowiązany przedstawić organowi wydającemu pozwolenie oraz organom celnym
  przy przekraczaniu granicy dokument, wystawiony przez kontrahenta
  zagranicznego, potwierdzający pochodzenie substancji z odzysku, a także
  dokument wystawiony przez podmiot, który jest na obszarze kraju uprawniony do
  regeneracji substancji kontrolowanych, zawierający zgodę tego podmiotu na
  przyjęcie wnioskowanej ilości substancji kontrolowanych do regeneracji.
2. Podmiot ubiegający się o pozwolenie na przywóz z zagranicy regenerowanych
  substancji kontrolowanych pochodzących z odzysku, jest obowiązany przedstawić
  dokument wystawiony przez kontrahenta zagranicznego, potwierdzający
  pochodzenie substancji z odzysku oraz zawierający nazwę i adres podmiotu,
  który dokonał oczyszczenia i stopień regeneracji przywożonej z zagranicy
  substancji.
3. Minister właściwy do spraw gospodarki, kierując się koniecznością
  ograniczania negatywnych skutków dla warstwy ozonowej spowodowanych
  stosowaniem substancji kontrolowanych oraz wymaganiami wynikającymi z umów
  międzynarodowych, o których mowa w art. 1, a także wiążącymi Rzeczpospolitą
  Polską ustaleniami Państw - Stron tych umów określi, w drodze rozporządzenia,
  wzory dokumentów wymaganych przy przywozie z zagranicy substancji
  kontrolowanych pochodzących z odzysku.
4. Minister właściwy do spraw gospodarki ogłosi, w drodze obwieszczenia, w
  Dzienniku Urzędowym Rzeczypospolitej Polskiej "Monitor Polski" listę
  podmiotów, które są na obszarze kraju uprawnione do regeneracji substancji
  kontrolowanych pochodzących z odzysku.
                                  Rozdział 5
  Zakazy i ograniczenia związane z wykorzystywaniem substancji kontrolowanych
                                       
                                   Art. 16.
1. Zakazuje się wprowadzania do obrotu krajowego oraz wykorzystywania w
  działalności gospodarczej substancji kontrolowanych przywiezionych z
  zagranicy lub wyprodukowanych w Polsce z naruszeniem przepisów ustawy.
2. Zakaz, o którym mowa w ust. 1, stosuje się odpowiednio do towarów
  zawierających substancje kontrolowane.
3. Minister właściwy do spraw gospodarki po zasięgnięciu opinii ministra
  właściwego do spraw środowiska może, w drodze rozporządzenia, wprowadzać
  ograniczenia w obrocie krajowym substancjami kontrolowanymi wyprodukowanymi
  lub przywiezionymi z zagranicy zgodnie z przepisami ustawy oraz w ich
  wykorzystywaniu w działalności gospodarczej.
4. Ograniczenia wprowadzane rozporządzeniem, o którym mowa w ust. 3, polegają
  w szczególności na:
   1) zakazie wykorzystywania wskazanych substancji kontrolowanych w niektórych
     zastosowaniach, w szczególności chłodnictwie, produkcji pianek,
     rolnictwie, ochronie przeciwpożarowej i produkcji rozpuszczalników i
     aerozoli,
   2) zakazie obrotu krajowego wskazanymi substancjami kontrolowanymi,
   3) zakazie obrotu krajowego substancjami kontrolowanymi zawartymi we
     wskazanych rodzajach pojemników,
   4) ustaleniu listy wyrobów, które nie mogą zawierać wskazanych substancji
     kontrolowanych.
5. Wydając rozporządzenie, o którym mowa w ust. 3, minister będzie brał pod
  uwagę:
   1) wymagania wynikające z umów międzynarodowych, o których mowa w art. 1,
     oraz wiążące Rzeczpospolitą Polską ustalenia Państw " Stron tych umów
     międzynarodowych,
   2) konieczność wyeliminowania lub ograniczenia negatywnych skutków dla
     warstwy ozonowej, wynikających z zastosowania danej substancji
     kontrolowanej.
                                       
                                   Art. 17.
1. Zabrania się testowania urządzeń lub instalacji wykorzystujących substancje
  kontrolowane, a także prowadzenia szkoleń, w wyniku których może nastąpić
  emisja do środowiska substancji kontrolowanych, określonych w załączniku nr 1
  grupa II do ustawy. Zakaz nie odnosi się do testowania wymaganego przepisami
  umów międzynarodowych, zobowiązujących do stosowania tych substancji.
2. Za bezpieczne dla środowiska postępowanie z substancjami kontrolowanymi,
  określonymi w załączniku nr 1 grupa II do ustawy, jest odpowiedzialny właś
  ciciel albo zarządzający instalacjami lub urządzeniami wykorzystującymi te
  substancje.
3. Właściciele i zarządzający instalacjami i urządzeniami wykorzystującymi
  substancje kontrolowane określone w załączniku nr 1 grupa II do ustawy są
  obowiązani do:
   1) stosowania przepisów określających szczegółowe zasady postępowania ze
     znajdującymi się w użytkowaniu substancjami kontrolowanymi, określonymi w
     załączniku nr 1 grupa II do ustawy,
   2) przedkładania wojewódzkiemu inspektorowi ochrony środowiska sprawozdań
     określających stan techniczny urządzenia lub instalacji co 6 miesięcy bądź
     w każdej sytuacji, gdy od ostatniego badania technicznego instalacji bądź
     urządzenia emisja substancji kontrolowanych określonych w załączniku nr 1
     grupa II do ustawy z instalacji lub urządzenia jest większa niż 5% ogólnej
     ich zawartości w instalacji lub urządzeniu,
   3) przedkładania wojewódzkiemu inspektorowi ochrony środowiska co 6 miesięcy
     bądź w każdej sytuacji, gdy zmianie ulegnie miejsce lub właściciel
     urządzenia lub instalacji, informacji o stanie posiadanych urządzeń lub
     instalacji i znajdujących się w nich zasobów substancji kontrolowanych,
     określonych w załączniku nr 1 grupa II do ustawy.
4. Minister właściwy do spraw środowiska  po zasięgnięciu opinii ministra
  właściwego do spraw wewnętrznych i po uzyskaniu opinii Komendanta Głównego
  Państwowej Straży Pożarnej może określić, w drodze rozporządzenia,
  szczegółowy sposób postępowania ze znajdującymi się w użytkowaniu
  substancjami kontrolowanymi, określonymi w załączniku nr 1 grupa II do
  ustawy, a także termin, od którego wprowadzanie nowych instalacji lub
  urządzeń wykorzystujących te substancje będzie zakazane, z zastrzeżeniem ust.
  5.
5. Z dniem wejścia w życie zakazu, o którym mowa w ust. 4, wprowadzanie nowych
  urządzeń czy instalacji wykorzystujących substancje kontrolowane, określone w
  załączniku nr 1 grupa II do ustawy, jest możliwe wyłącznie na podstawie
  pozwolenia ministra właściwego do spraw wewnętrznych, wydanego po uzyskaniu
  opinii Komendanta Głównego Państwowej Straży Pożarnej, po spełnieniu
  warunków, o których mowa w art. 14 ust. 2. Przepis art. 14 ust. 3 oraz art.
  15 stosuje się odpowiednio.
6. Minister właściwy do spraw wewnętrznych, po zasięgnięciu opinii ministra
  właściwego do spraw środowiska i po uzyskaniu opinii Komendanta Głównego
  Państwowej Straży Pożarnej, może określić, w drodze rozporządzenia, listę
  obszarów zagrożonych pożarem lub wybuchem, w których zastosowanie substancji
  kontrolowanych, określonych w załączniku nr 1 grupa II do ustawy, należy
  uznać za zastosowanie krytyczne i  będzie możliwe na podstawie pozwolenia.
7. Wydając rozporządzenia, o których mowa w ust. 4 i 6, minister będzie brał
  pod uwagę:
   1) wymagania wynikające z umów międzynarodowych, o których mowa w art. 1,
     oraz wiążące Rzeczpospolitą Polską ustalenia Państw " Stron tych umów
     międzynarodowych,
   2) konieczność wyeliminowania lub ograniczenia negatywnych skutków dla
     warstwy ozonowej, wynikających z użytkowania danej substancji
     kontrolowanej,
   3) konieczność zapewnienia bezpieczeństwa określonych obszarów zagrożonych
     wybuchem lub pożarem.
                                   Art. 18.
1. Wprowadzane do obrotu krajowego substancje kontrolowane oraz produkty i
  urządzenia zawierające te substancje podlegają obowiązkowi oznakowania.
2. Minister właściwy do spraw gospodarki po zasięgnięciu opinii ministra
  właściwego do spraw środowiska, uwzględniając wymagania wynikające z umów
  międzynarodowych, o których mowa w art. 1, oraz wiążące Rzeczpospolitą Polską
  ustalenia Państw " Stron tych umów określi, w drodze rozporządzenia, sposób
  oznakowania pojemników zawierających substancje kontrolowane oraz produktów i
  urządzeń, w skład których takie substancje wchodzą.
 
                                   Art. 19.
Użytkownicy urządzeń klimatyzacyjnych, chłodniczych lub innych urządzeń
wykorzystujących substancje kontrolowane, są obowiązani do stosowania takich
form użytkowania, które zapobiegają emisji substancji kontrolowanych do
środowiska. Przepis ten stosuje się odpowiednio do procesów i technologii
wykorzystujących substancje kontrolowane lub w których powstają substancje
kontrolowane.
                                   Art. 20.
1. Działalność polegającą na obsłudze technicznej i naprawie urządzeń
  chłodniczych i klimatyzacyjnych lub innych urządzeń, wykorzystujących
  substancje kontrolowane, a także odzysku zużytych substancji kontrolowanych,
  ich recyklingu i regeneracji oraz przekazywaniu do ponownego stosowania mogą
  wykonywać tylko przedsiębiorcy dysponujący odpowiednim wyposażeniem
  technicznym.
2. Prowadząc działalność, o której mowa w ust. 1, przedsiębiorca obowiązany
  jest do stosowania takich form obsługi technicznej i naprawy urządzeń, a
  także takich form odzysku, recyklingu i regeneracji oraz przekazywania do
  ponownego stosowania  substancji kontrolowanych, które zapobiegają emisji
  substancji kontrolowanych do środowiska.
3. Minister właściwy do spraw gospodarki w porozumieniu z ministrem właściwym
  do spraw środowiska określi, w drodze rozporządzenia, wymagania dotyczące
  wyposażenia technicznego, o którym mowa w ust. 1, oraz minimalne
  kwalifikacje, jakie muszą spełniać przedsiębiorcy prowadzący działalność, o
  której mowa w ust. 2 i art. 21.
                                   Art. 21.
Przepisy art. 20 ust. 2 stosuje się odpowiednio do prowadzenia działalności
polegającej na:
1) niszczeniu substancji kontrolowanych lub produktów je zawierających,
2) unieszkodliwianiu odpadów zawierających substancje kontrolowane, z
  wyjątkiem zużytych opakowań,
3) wytwarzaniu produktów przy użyciu substancji kontrolowanych.
                                   Art. 22.
1. Zakazuje się składowania urządzeń chłodniczych, klimatyzacyjnych lub
  gaśniczych zawierających substancje kontrolowane i mających charakter
  odpadów, a także wszelkich urządzeń mających charakter odpadów, zawierających
  substancje kontrolowane jako  rozpuszczalniki oraz odpadów zawierających
  substancje kontrolowane, wytworzonych w procesie demontażu wymienionych
  urządzeń. Prowadzący składowisko odpadów ma obowiązek odmówić przyjęcia na
  składowisko tego rodzaju odpadów.
2. Wytwarzający odpady zawierające substancje kontrolowane, a także ich
  odbiorcy mają, w trakcie postępowania z takimi odpadami, obowiązek dołożenia
  należytej staranności, celem zapobieżenia emisji substancji kontrolowanych do
  środowiska.
3. Wytwarzający odpady mają obowiązek odzyskać substancje kontrolowane zawarte
  w:
   1) mających charakter odpadów urządzeniach chłodniczych, klimatyzacyjnych i
     gaśniczych,
   2) mających charakter odpadów wszelkich urządzeniach zawierających
     substancje kontrolowane jako rozpuszczalniki,
   3) odpadach wytworzonych w procesie demontażu urządzeń wymienionych w pkt 1
     i 2
   celem poddania ich recyklingowi i regeneracji oraz powtórnemu użyciu lub
   unieszkodliwieniu w sposób zgodny z przepisami ustawy.
4. Sposób postępowania z odpadami zawierającymi substancje kontrolowane
  określają przepisy o odpadach, z zastrzeżeniem przepisów ust. 1-3 oraz art.
  21 pkt 2.
                                       
                                   Art. 23.
1. Obowiązek odzysku substancji kontrolowanych, określony w art. 22 ust. 3,
  stosuje się odpowiednio w czasie eksploatacji urządzeń chłodniczych,
  klimatyzacyjnych, gaśniczych, a także urządzeń zawierających rozpuszczalniki,
  w przypadku konieczności ich naprawy.
2. Minister właściwy do spraw gospodarki może, w drodze rozporządzenia, objąć
  obowiązkami określonymi w ust. 1 oraz art. 22 ust. 3 także inne urządzenia
  bądź produkty zawierające substancje kontrolowane, a także określić sposób
  postępowania z odzyskanymi substancjami kontrolowanymi.
3. Wydając rozporządzenie, o którym mowa w ust. 2, minister będzie brał pod
  uwagę:
   1) wymagania wynikające z umów międzynarodowych, o których mowa w art. 1,
     oraz wiążące Rzeczpospolitą Polską ustalenia Państw " Stron tych umów
     międzynarodowych,
   2) konieczność wyeliminowania lub ograniczenia negatywnych skutków dla
     warstwy ozonowej, wynikających z użytkowania danej substancji
     kontrolowanej.
                                       
                                  Rozdział 6
                              Wydawanie pozwoleń
                                       
                                   Art. 24.
1. Minister właściwy do spraw gospodarki na wniosek zainteresowanego podmiotu,
  w drodze decyzji, wydaje albo odmawia wydania pozwolenia na produkcję lub
  obrót z zagranicą substancją kontrolowaną lub mieszaniną zawierającą
  substancję kontrolowaną.
2. Pozwolenie wydawane jest na czas określony, nie dłuższy niż 1 rok.
3. Podmiot ubiegający się o wydanie pozwolenia, o którym mowa w ust. 1, jest
  obowiązany wykazać we wniosku o jego wydanie spełnienie wymagań, o których
  mowa w ustawie.
4. W przypadku gdy zakresem wniosku są objęte okoliczności, o których mowa w
  art. 8 ust. 2 pkt  2 lub art. 14 ust. 1 i 2, zainteresowany podmiot powinien
  nie później, niż 13 miesięcy przed dniem 1 stycznia roku, którego miałoby
  dotyczyć pozwolenie, wystąpić do ministra właściwego do spraw środowiska z
  informacją o potrzebie  produkcji lub przywozu z zagranicy substancji
  kontrolowanej lub mieszaniny zawierającej substancję kontrolowaną. Minister
  właściwy do spraw środowiska powiadamia nie później, niż do dnia 31 stycznia
  roku, którego pozwolenie ma dotyczyć, ministra właściwego do spraw gospodarki
  oraz zainteresowany podmiot o przyznaniu Rzeczpospolitej Polskiej, przez
  Strony Protokołu Montrealskiego, zgody na przywóz substancji lub mieszaniny,
  objętej wnioskiem albo o odmowie wydania takiej zgody.
5. Złożenie wniosku o wydanie pozwolenia, o którym mowa w ust. 1, powinno być
  poprzedzone uzyskaniem przez zainteresowany podmiot opinii wyspecjalizowanej
  jednostki, upoważnionej przez ministra właściwego do spraw gospodarki, w
  zakresie możliwości produkcji substancji kontrolowanej lub dokonania obrotu z
  zagranicą substancją kontrolowaną lub mieszaniną zawierającą substancję
  kontrolowaną, która ma być objęta wnioskiem, stosownie do przepisów art. 8,
  art. 11, art. 12, art. 13 ust. 2, art. 14 ust. 2-5 i art. 15.
6. O udzieleniu upoważnienia wyspecjalizowanej jednostce minister właściwy do
  spraw gospodarki ogłosi w drodze obwieszczenia w Dzienniku Urzędowym
  Rzeczypospolitej Polskiej "Monitor Polski".
7. Opinię, o której mowa w ust. 5, zainteresowany podmiot jest obowiązany
  dołączyć do wniosku o wydanie pozwolenia, o którym mowa w ust. 1.
                                   Art. 25.
1. Szczegółowe warunki i tryb wydawania pozwoleń oraz wzory wniosków, o
  których mowa w art. 24 ust. 1 i ust. 5, określi minister właściwy do spraw
  gospodarki w drodze rozporządzenia.
2. Wydając rozporządzenie, o którym mowa w ust. 1, minister będzie brał pod
  uwagę:
   1) uzyskanie informacji o wnioskodawcy dotyczącej formy prawnej jego
     działania wraz z adresem siedziby, rodzaju i zakresu wykonywanej
     działalności, numeru wpisu do rejestru przedsiębiorców, o substancjach
     kontrolowanych lub zawierających je mieszaninach, warunkach ich produkcji,
     magazynowania lub niszczenia oraz krajach pochodzenia lub przeznaczenia, a
     także o wykorzystaniu wcześniej udzielonych pozwoleń,
   2) wiążące Rzeczpospolitą Polską ustalenia Państw " Stron umów
     międzynarodowych, o których mowa w art. 1,
   3) potrzebę zapewnienia kompletnej dokumentacji zakresu i sposobu
     użytkowania substancji kontrolowanych.
 
                                   Art. 26.
W pozwoleniu, o którym mowa w art. 24, określa się dozwoloną do produkcji,
przywozu z zagranicy lub wywozu za granicę ilość substancji kontrolowanej lub
mieszaniny zawierającej taką substancję oraz dozwolony zakres użytkowania
takiej substancji lub mieszaniny. Nie narusza to przepisów określających zasady
ochrony powietrza przed zanieczyszczeniem, postępowania z substancjami
chemicznymi stwarzającymi zagrożenie dla zdrowia lub życia oraz transportu
materiałów niebezpiecznych.
                                       
                                   Art. 27.
1. Zużycie substancji kontrolowanych, określonych w załącznikach nr 3 i 5 do
  ustawy, nie może przekroczyć ogólnego dozwolonego poziomu zużycia tych
  substancji, wynikającego dla Rzeczypospolitej Polskiej z harmonogramów
  redukcji określonych ustaleniami Państw " Stron umów międzynarodowych, o
  których mowa w art. 1.
2. Do poziomu zużycia substancji kontrolowanych, określonych w załącznikach nr
  3 i 5 do ustawy, nie wlicza się ilości wyprodukowanych lub przywiezionych z
  zagranicy substancji:
   1) pochodzących z odzysku,
   2) podlegających całkowitemu zniszczeniu przy użyciu dozwolonych
     technologii,
   3) przeznaczonych jako substrat do produkcji innych substancji, odmiennych w
     strukturze chemicznej,
   4) przeznaczonych do stosowania jako czynnik ułatwiający niektóre procesy
     chemiczne,
   5) przeznaczonych do prac laboratoryjnych i analitycznych.
3. Do poziomu zużycia substancji kontrolowanej określonej w załączniku nr 5 do
  ustawy nie wlicza się również ilości przeznaczonych do zabiegów
  kwarantannowych i przedwysyłkowych.
                                       
                                   Art. 28.
1. Podmiot zamierzający ubiegać się w danym roku kalendarzowym o pozwolenie na
  przywóz z zagranicy, określonych w załącznikach nr 3 i 5 do ustawy,
  substancji kontrolowanych lub zawierających je mieszanin może, najpóźniej na
  trzy miesiące przed dniem 1 stycznia danego roku, wystąpić do ministra
  właściwego do spraw gospodarki o przyrzeczenie wydania takiego pozwolenia,
  zwanego dalej "promesą pozwolenia".
2. We wniosku o wydanie promesy pozwolenia należy określić przewidywany sposób
  wykorzystania substancji kontrolowanej oraz wnioskowaną na dany rok
  kalendarzowy ilość substancji kontrolowanej, wyrażoną w tonach ODP
  przeliczonych dla danej grupy substancji, określonych w załącznikach nr 3 i 5
  do ustawy.
3. Promesę pozwolenia wydaje się w drodze decyzji, na okres danego roku
  kalendarzowego.
4. W promesie pozwolenia określa się dla danego podmiotu całkowitą dozwoloną
  do przywozu z zagranicy, w danym roku, ilość substancji kontrolowanych,
  określonych w załącznikach nr 3 i 5 do ustawy, wyrażoną w tonach ODP
  przeliczonych dla określonej grupy czystych substancji.
5. W okresie ważności promesy pozwolenia nie można odmówić wydania pozwolenia
  na przywóz z zagranicy substancji kontrolowanej w granicach określonych w
  promesie pozwolenia, chyba że uległ zmianie stan faktyczny lub prawny istotny
  dla wydania pozwolenia.
6. Jeżeli zachodzi konieczność ograniczenia zużycia określonej substancji
  kontrolowanej  w stosunku do dotychczasowego jego poziomu, ograniczenia
  dozwolonej do przywozu z zagranicy w ramach promesy pozwolenia, ilości
  substancji kontrolowanej powinny być dokonane proporcjonalnie w stosunku do
  wszystkich podmiotów ubiegających się o wydanie promesy pozwolenia, biorąc
  pod uwagę dotychczasowy ich udział w rynku oraz zakres niezbędnych do
  wprowadzenia ograniczeń.
7. Po rozpoczęciu roku kalendarzowego wydanie pozwolenia na przywóz z
  zagranicy substancji kontrolowanej, bądź mieszaniny zawierającej tę
  substancję, w tym roku, na rzecz podmiotu nie posiadającego promesy
  pozwolenia, jest możliwe pod warunkiem, że:
   1) w ramach ilości substancji kontrolowanej dozwolonej do przywozu z
     zagranicy, wynikającej z ogłoszonego dozwolonego poziomu jej zużycia, o
     którym mowa w art. 5 ust. 1 pkt 6, istnieje ilość nie objęta wcześniej
     wydanymi promesami pozwoleń lub
   2) zmniejszono ilość substancji kontrolowanej dozwolonej do przywozu z
     zagranicy w promesie pozwolenia, wydanej na rzecz innego podmiotu, za jego
     pisemną zgodą, dołączoną do wniosku, odpowiednio równocześnie zmieniając
     tę promesę.
                                       
                                   Art. 29.
1. Jeżeli podmiot nie przestrzega warunków określonych w pozwoleniu, minister
  właściwy do spraw gospodarki wzywa go do usunięcia naruszeń, wyznaczając
  równocześnie termin ich usunięcia.
2. W przypadku bezskutecznego upływu terminu na usunięcie naruszeń, minister
  właściwy do spraw gospodarki wydaje decyzję o cofnięciu pozwolenia, o którym
  mowa w ust. 1, bez odszkodowania.
3. Cofnięcie pozwolenia, o którym mowa w ust. 1, powoduje wstrzymanie
  działalności objętej tym pozwoleniem.
                                       
                                  Rozdział 7
                   Kontrola przestrzegania przepisów ustawy
                                       
                                   Art. 30.
1. Kontrolę przestrzegania przepisów ustawy sprawują organy Inspekcji Ochrony
  Środowiska oraz, w zakresie swojej właściwości, organy celne.
2. Organy Inspekcji Ochrony Środowiska informują ministra właściwego do spraw
  gospodarki i ministra właściwego do spraw środowiska o stwierdzonych
  przypadkach naruszania przez dany podmiot przepisów ustawy lub warunków
  określonych w posiadanym przez ten podmiot pozwoleniu.
3. Organy celne niezwłocznie informują organy Inspekcji Ochrony Środowiska,
  właściwe ze względu na siedzibę danego podmiotu, o stwierdzonych przypadkach
  naruszania przez ten podmiot przepisów ustawy lub warunków określonych w
  posiadanym przez ten podmiot pozwoleniu.
                                       
                                   Art. 31.
1. Producent, importer lub eksporter substancji kontrolowanych są obowiązani
  do bieżącego prowadzenia ewidencji wyprodukowanych, przywiezionych z
  zagranicy lub wywiezionych za granicę substancji kontrolowanych.
2. Ewidencja powinna być prowadzona w sposób umożliwiający kontrolę rodzaju,
  ilości i sposobu wykorzystania albo wprowadzenia do obrotu krajowego lub
  zagranicznego wyprodukowanych, przywiezionych z zagranicy lub wywiezionych za
  granicę substancji kontrolowanych.
                                       
                                   Art. 32.
1. Ewidencję, o której mowa w art. 31 ust. 1, są obowiązane także prowadzić
  podmioty:
   1) wykorzystujące substancje kontrolowane w związku z prowadzoną
     działalnością,  w tym zajmujące się odzyskiem, recyklingiem lub
     regeneracją substancji kontrolowanych,
   2) prowadzące działalność polegającą na niszczeniu substancji kontrolowanych
     lub produktów je zawierających.
2. Ewidencja powinna być prowadzona w sposób umożliwiający kontrolę rodzaju,
  ilości i sposobu wykorzystania lub zniszczenia substancji kontrolowanych.
3. Wytwarzający odpady i odbiorca odpadów, w skład których wchodzą substancje
  kontrolowane, są obowiązani uwzględniać w ewidencji prowadzonej zgodnie z
  zasadami określonymi w przepisach o odpadach wymagania wynikające z art. 31
  ustawy.
                                       
                                   Art. 33.
1. Podmioty prowadzące ewidencję są obowiązane przekazywać dane dotyczące
  substancji kontrolowanych ministrowi właściwemu do spraw gospodarki w
  terminie 30 dni po upływie każdego kwartału oraz zbiorczo za ubiegły rok do 1
  lutego roku następnego.
2. Minister właściwy do spraw gospodarki po zasięgnięciu opinii ministra
  właściwego do spraw środowiska określi, w drodze rozporządzenia, wzory
  formularzy ewidencji substancji kontrolowanych, uwzględniając przepisy art.
  31 ust. 2 i art. 32 ust. 2, kierując się koniecznością zapewnienia
  kompleksowej informacji o użytkowanych substancjach kontrolowanych oraz
  sposobie i zakresie ich użytkowania.
                                       
                                   Art. 34.
1. Za prowadzenie produkcji lub dokonanie obrotu z zagranicą substancjami
  kontrolowanymi wbrew zakazom, wynikającym z ustawy, a także bez wymaganego
  pozwolenia albo z naruszeniem jego warunków, wojewódzki inspektor ochrony
  środowiska wymierza producentowi lub importerowi, w drodze decyzji, karę
  pieniężną.
2. Karę pieniężną wymierza się w zależności od ilości wyprodukowanych lub
  przywożonych substancji, za każdy kilogram substancji wyprodukowanej lub
  przywiezionej z zagranicy z naruszeniem zakazów wynikających z ustawy.
3. Stawka kary za jeden kilogram substancji wynosi trzykrotność stawki opłaty
  za emisję do powietrza jednego kilograma chlorowcopochodnej węglowodoru (CFC12),
ustalonej na podstawie przepisów o ochronie środowiska.
4. Termin płatności kary pieniężnej wynosi 30 dni od dnia, w którym decyzja o
  wymierzeniu kary stała się ostateczna.
5. W razie nieterminowego uiszczenia kary pieniężnej pobierane są odsetki za
  zwłokę w wysokości odsetek pobieranych za nieterminowe regulowanie zobowiązań
  podatkowych.
6. Wymierzone, a nieuiszczone w przewidzianym terminie kary pieniężne
  podlegają wraz z odsetkami  przymusowemu ściągnięciu w trybie przewidzianym w
  przepisach o postępowaniu egzekucyjnym w administracji dla należności
  pieniężnych.
7. Wymierzone, a niepobrane kary pieniężne nie są objęte postępowaniem
  układowym.
8. Wpływy z tytułu kar pieniężnych stanowią dochód Narodowego Funduszu Ochrony
  Środowiska i Gospodarki Wodnej.
9. Kary pieniężne producent lub importer wnosi na rachunek redystrybucyjny
  prowadzony przez zarząd województwa, na terenie którego ma siedzibę woje
  wódzki inspektor ochrony środowiska wymierzający karę.
10. Zarząd województwa przed przekazaniem wpływów z kar na rachunek Narodowego
  Funduszu Ochrony Środowiska i Gospodarki Wodnej pomniejsza je o 20%, a kwotę
  uzyskaną z tytułu pomniejszenia przekazuje Głównemu Inspektorowi Ochrony
  Środowiska z przeznaczeniem na usprawnienie funkcjonowania Inspekcji Ochrony
  Środowiska i na premie dla jej pracowników, o których mowa w odrębnych
  przepisach.
                                       
                                   Art. 35.
Obowiązek uiszczenia kary pieniężnej, o której mowa w art. 34, ulega
przedawnieniu z upływem 5 lat od końca roku, w którym upłynął  termin
uiszczenia kary.
                                       
                                  Rozdział 8
                                Przepisy karne
                                       
                                   Art. 36.
1. Kto nie przestrzega zakazu produkcji bądź zakazów, dotyczących obrotu z
  zagranicą substancjami kontrolowanymi lub towarami zawierającymi takie
  substancje, a także wprowadza do obrotu krajowego substancje lub towary
  pozyskane z naruszeniem tych zakazów,
 podlega grzywnie, karze ograniczenia wolności albo pozbawienia wolności do
         lat 2.
2. W wypadkach mniejszej wagi sprawca podlega grzywnie albo karze ograniczenia
  wolności.
                                       
                                   Art. 37.
1. Kto bez wymaganego pozwolenia albo wbrew jego warunkom prowadzi produkcję
  lub dokonuje obrotu substancjami kontrolowanymi z zagranicą, a także
  wykorzystuje, w prowadzonej przez siebie działalności gospodarczej,
  substancje kontrolowane pozyskane z naruszeniem zakazów, określonych
  niniejszą ustawą,     podlega grzywnie albo karze ograniczenia wolności.
2. Tej samej karze podlega ten, kto:
   1) narusza zakaz obrotu krajowego substancjami kontrolowanymi albo
     wykorzystuje je do zakazanych zastosowań,
   2) narusza zakaz testowania urządzeń lub instalacji zawierających substancje
     kontrolowane, określone w załączniku nr 1 grupa II do ustawy, albo korzys
     ta z takich urządzeń bądź instalacji mimo wprowadzonego zakazu, czego
     skutkiem jest emisja do środowiska substancji kontrolowanych, określonych
     w załączniku nr 1 grupa II do ustawy,
   3) dopuszcza do emisji do środowiska substancji kontrolowanych wskutek niedo
     pełnienia obowiązków określonych w art. 19, art. 20 ust. 2 oraz art. 22
     ust. 2,
   4) nie dopełnia określonego w art. 22 ust. 3 oraz w art. 23 ust. 1 obowiązku
     odzysku substancji kontrolowanych.
                                       
                                   Art. 38.
1. Kto, będąc obowiązany do prowadzenia ewidencji substancji kontrolowanych
  lub przekazywania wymaganych danych albo informacji, nie wykonuje tego
  obowiązku, wykonuje go nierzetelnie lub nie przestrzega obowiązujących
  terminów przekazywania informacji zawartych w ewidencji,
   podlega karze grzywny.
2. Kto narusza obowiązek umieszczenia na pojemniku bądź innym wyrobie
  wymaganych informacji lub oznakowań,
   podlega karze grzywny.
3. Kto:
   1) narusza zakaz prowadzenia szkoleń, w trakcie których mogą być emitowane
     do powietrza substancje kontrolowane określone w załączniku nr 1 grupa II
     do ustawy,
   2) narusza przepisy dotyczące obowiązków związanych z postępowaniem z
     substancjami kontrolowanymi określonymi w załączniku nr 1 grupa II do
     ustawy,
   3) nie przestrzega przepisów dotyczących zasad postępowania z substancjami
     kontrolowanymi określonymi w załączniku nr 1 grupa II do ustawy,
   4) nie przestrzega przepisów dotyczących zakazu wprowadzania nowych
     instalacji wykorzystujących substancje kontrolowane, określone w
     załączniku nr 1 grupa II do ustawy
   - podlega karze grzywny.
4. Kto narusza zakaz testowania urządzeń lub instalacji zawierających
  substancje kontrolowane, określone w załączniku nr 1 grupa II do ustawy, albo
  korzysta z takich z urządzeń bądź instalacji mimo wprowadzonego zakazu, nie
  powodując jednak emisji do środowiska substancji kontrolowanych, określonych
  w załączniku nr 1 grupa II do ustawy, podlega karze grzywny.
5. Orzekanie w sprawach, o których mowa w niniejszym artykule, następuje na
  zasadach i w trybie określonym w przepisach Kodeksu postępowania w sprawach o
  wykroczenia.
                                  Rozdział  9
                        Przepisy przejściowe i końcowe
                                       
                                   Art. 39.
1. Pozwolenia wydane na podstawie dotychczasowych przepisów obowiązują do dnia
  upływu okresu, na jaki zostały wydane.
2. Postępowania w sprawach objętych obowiązkiem uzyskania pozwolenia, wszczęte
  i niezakończone do dnia wejścia w życie ustawy, toczą się według przepisów
  dotychczasowych.
                                       
                                   Art. 40.
Ustawa wchodzi w życie z dniem 1 lipca 2002 r.
                                                                               
                               
                                       
                                       Załączniki do ustawy
                        z dnia 2 marca 2001 r. (poz. .....)
                                             Załącznik nr 1
                             
 Wykaz substancji zubożających warstwę ozonową ustalonych
                             w
           Aneksie A do Protokołu Montrealskiego
Grupa I
1. Trichlorofluorometan                   R-11   (CFC-11)
2.    Dichlorodifluorometan               R-12   (CFC-12)
3.    Trichlorotrifluoroetan              R-113 (CFC-113)
4.    Dichlorotetrafluoroetan             R-114 (CFC-114)
5.    Chloropentafluoroetan               R-115 (CFC-115)
Grupa II
1.  Bromochlorodifluorometan        halon - 1211
2.  Bromotrifluorometan             halon - 1301
3.  Dibromotetrafluoroetan          halon - 2402
                                             Załącznik nr 2
                                                           
                                                           
 Wykaz substancji zubożających warstwę ozonową ustalonych
                             w
           Aneksie B do Protokołu Montrealskiego
                             
                             
Grupa I
1.    Chlorotrifluorometan                R-13  (CFC-13)
2.    Pentachlorofluoroetan               R-111 (CFC-111)
3.    Tetrachlorodifluoroetan             R-112 (CFC-112)
4.    Heptachlorofluoropropan             R-211 (CFC-211)
5.    Heksachlorodifluoropropan           R-212 (CFC-212)
6.    Pentachlorotrifluoropropan          R-213 (CFC-213)
7.    Tetrachlorotetrafluoropropan        R-214 (CFC-214)
8.    Trichloropentafluoropropan          R-215 (CFC-215)
9.    Dichloroheksafluoropropan           R-216 (CFC-216)
10. Chloroheptafluoropropan               R-217 (CFC-217)
Grupa II
Tetrachlorek węgla
Grupa III
1,1,1 - trichloroetan
 
                                             Załącznik nr 3
                                                           
 Wykaz substancji zubożających warstwę ozonową ustalonych
                             w
      Aneksie C, Grupa I do Protokołu Montrealskiego
                             
Grupa I
 1.  Dichlorofluorometan              R-21       (HCFC-21)
 2.  Chlorodifluorometan              R-22       (HCFC-22)
 3.  Chlorofluorometan                R-31       (HCFC-31)
 4.  Tetrachlorofluoroetan            R-121      (HCFC-121)
 5.  Trichlorodifluoroetan            R-122      (HCFC-122)
 6.  Dichlorotrifluoroetan            R-123      (HCFC-123)
 7.  2,2-dichloro-1,1,1-trifluoroetan R-123      (HCFC-123)
 8.  Chlorotetrafluoroetan            R-124      (HCFC- 124)
 9.  2-chloro-1,1,1,2-tetrafluoroetan R-124      (HCFC-124)
10. Trichlorofluoroetan               R-131      (HCFC-131)
11. Dichlorodifluoroetan              R-132      (HCFC-132)
12. Chlorotrifluoroetan               R-133      (HCFC- 133)
13. Dichlorofluoroetan                R-141      (HCFC-141)
14. 1,1 -dichloro-1-fluoroetan        R-141b     (HCFC-141b)
15. Chlorodifluoroetan                R-142      (HCFC-142)
16. 1-chloro-1,1-difluoroetan         R-142      (HCFC-142b)
17. Chlorofluoroetan                  R-151      (HCFC-151)
18. Heksachlorofluoropropan            R-221     (HCFC-221)
19. Pentachlorodifluoropropan          R-222     (HCFC-222)
20. Tetrachlorotrifluoropropan         R-223     (HCFC-223)
21. Trichlorotetrafluoropropan         R-224     (HCFC-224)
22. Dichloropentafluoropropan          R-225     (HCFC-225)
23. 3,3-dichloro-1,1,1,2,2-pentafluoropropan  R-225ca  (HCFC-225ca)
24. 1,3-dichloro-1,1,2,2,3-pentafluoropropan  R-225cb  (HCFC-225cb)
25. Chloroheksafluoropropan            R-226     (HCFC-226)
26. Pentachlorofluoropropan            R-231     (HCFC-231)
27. Tetrachlorodifluoropropan          R-232     (HCFC-232)
28. Trichlorotrifluoropropan           R-233     (HCFC-233)
29. Dichlorotetrafluoropropan          R-234     (HCFC-234)
30. Chloropentafluoropropan            R-235     (HCFC-235)
31. Tetrachlorofluoropropan            R-241     (HCFC-241)
32. Trichlorodifluoropropan            R-242     (HCFC-242)
33. Dichlorotrifluoropropan            R-243     (HCFC-243)
34. Chlorotetrafluoropropan            R-244     (HCFC-244)
35. Trichlorofluoropropan              R-251     (HCFC-251)
36. Dichlorodifluoropropan            R-252      (HCFC-252)
37. Chlorotrifluoropropan             R-253      (HCFC-253)
38. Dichlorofluoropropan              R-261      (HCFC-261)
39. Chlorodifluoropropan              R-262      (HCFC-262)
40. Chlorofluoropropan                R-271      (HCFC-271)
                                                           
                                             Załącznik nr 4
                             
 Wykaz substancji zubożających warstwę ozonową ustalonych
                             w
      Aneksie C, Grupa II do Protokołu Montrealskiego
                             
Grupa II
 1. Dibromofluorometan
 2. Bromodifluorometan             (HBFC-22B1)
 3. Bromofluorometan
 4. Tetrabromofluoroetan
 5. Tribromodifluoroetan
 6. Dibromotrifluoroetan
 7. Bromotetrafluoroetan
 8. Tribromofluoroetan
 9. Dibromodifluoroetan
10. Bromotrifluoroetan
11. Dibromofluoroetan
12. Bromodifluoroetan
13. Bromofluoroetan
14. Heksabromofluoropropan
15. Pentabromodifluoropropan
16. Tetrabromotrifluoropropan
17. Tribromotetrafluoropropan
18. Dibromopentafluoropropan
19. Bromoheksafluoropropan
20. Pentabromofluoropropan
21. Tetrabromodifluoropropan
22. Tribromotrifluoropropan
23. Dibromotetrafluoropropan
24. Bromopentafluoropropan
25. Tetrabromofluoropropan
26. Tribromodifluoropropan
27. Dibromotrifluoropropan
28. Bromotetrafluoropropan
29. Tribromofluoropropan
30. Dibromodifluoropropan
31. Bromotrifluoropropan
32. Dibromofluoropropan
33. Bromodifluoropropan
34. Bromofluoropropan
                                                           
                                             Załącznik nr 5
                                                           
                                                           
                                                           
 Wykaz substancji zubożających warstwę ozonową ustalonych
                             w
           Aneksie E do Protokołu Montrealskiego
                             
                             
                             
Bromometan (bromek metylu)
 
