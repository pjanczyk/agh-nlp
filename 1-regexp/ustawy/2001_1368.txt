



Dz.U. z 2001 r. Nr 125, poz. 1368
 
 
 
                                     USTAWA
                            z dnia 6 września 2001 r.
                                        
  o zmianie ustawy o postępowaniu egzekucyjnym w administracji oraz niektórych
                                  innych ustaw
                                        
                                        
                                     Art. 1.
W ustawie  z dnia 17 czerwca 1966 r. o postępowaniu egzekucyjnym w administracji
(Dz.U. z 1991 r. Nr 36, poz. 161, z 1992 r. Nr 20, poz. 78, z 1993 r. Nr 28,
poz. 127, z 1995 r. Nr 85, poz. 426, z 1996 r. Nr 43, poz. 189 i Nr 146, poz.
680, z 1997 r. Nr 137, poz. 926 i Nr 141, poz. 943 i 944, z 1998 r. Nr 162, poz.
1126 oraz z 2000 r. Nr 114, poz. 1193, Nr 120, poz. 1268 i Nr 122, poz. 1315)
wprowadza się następujące zmiany:
1) art. 1 otrzymuje brzmienie:
     "Art. 1. Ustawa określa prowadzone przez organy egzekucyjne postępowanie i
          stosowane przez nie środki przymusu służące doprowadzeniu do
          wykonania przez zobowiązanych obowiązków, o których mowa w art. 2, a
          także sposób zabezpieczenia wykonania tych obowiązków.";
2) dodaje się art. 1a w brzmieniu:
       "Art. 1a. Ilekroć w ustawie jest mowa o:
           1) biegłym skarbowym - rozumie się przez to rzeczoznawcę w
             określonej dziedzinie, uprawnionego do wyceny majątku zobowiązanego
             i wpisanego na listę biegłych skarbowych prowadzoną przez izbę
             skarbową,
           2) czynności egzekucyjnej - rozumie się przez to wszelkie
             podejmowane przez organ egzekucyjny działania zmierzające do
             zastosowania lub zrealizowania środka egzekucyjnego,
           3) dłużniku zajętej wierzytelności - rozumie się przez to dłużnika
             zobowiązanego, jak również bank, pracodawcę, podmiot prowadzący
             działalność maklerską, trasata oraz inne podmioty realizujące, na
             wezwanie organu egzekucyjnego, zajęcie wierzytelności lub innego
             prawa majątkowego zobowiązanego,
           4) egzekutorze - rozumie się przez to pracownika organu
             egzekucyjnego wyznaczonego do dokonywania czynności egzekucyjnych,
           5) nieruchomości - rozumie się przez to również:
              a) spółdzielcze własnościowe prawo do lokalu mieszkalnego,
              b) spółdzielcze prawo do lokalu użytkowego,
              c) prawo do domu jednorodzinnego w spółdzielni mieszkaniowej, w
               tym także prawo do lokalu mieszkalnego w domu budowanym przez
               spółdzielnię mieszkaniową w celu przeniesienia jego własności na
               członka spółdzielni,
           6) opłacie komorniczej - rozumie się przez to opłatę wynoszącą 5%
             kwot przekazanych wierzycielowi przez organ egzekucyjny lub
             przekazanych wierzycielowi przez zobowiązanego w wyniku
             zastosowania środków egzekucyjnych,
           7) organie egzekucyjnym - rozumie się przez to organ uprawniony do
             stosowania w całości lub w części określonych w ustawie środków
             służących doprowadzeniu do wykonania przez zobowiązanych ich
             obowiązków o charakterze pieniężnym lub obowiązków o charakterze
             niepieniężnym oraz zabezpieczania wykonania tych obowiązków,
           8) organie rekwizycyjnym - rozumie się przez to organ egzekucyjny o
             tej samej właściwości rzeczowej co organ egzekucyjny prowadzący
             egzekucję, któremu organ egzekucyjny zlecił wykonanie czynności
             egzekucyjnych,
           9) poborcy skarbowym - rozumie się przez to pracownika organu
             egzekucyjnego wyznaczonego do dokonywania czynności egzekucyjnych w
             egzekucji obowiązku o charakterze pieniężnym,
          10) pracodawcy - rozumie się przez to podmioty wypłacające
            wynagrodzenia, o których mowa w pkt 17,
          11) składkach na ubezpieczenie społeczne - rozumie się przez to
            również składki na ubezpieczenie zdrowotne, Fundusz Pracy oraz na
            Fundusz Gwarantowanych Świadczeń Pracowniczych,
          12) środku egzekucyjnym - rozumie się przez to:
             a) w postępowaniu egzekucyjnym dotyczącym należności pieniężnych,
               egzekucję:
               - z pieniędzy,
               - z wynagrodzenia za pracę,
                  - ze świadczeń z zaopatrzenia emerytalnego oraz ubezpieczenia
                   społecznego,
               - z rachunków bankowych,
               - z innych wierzytelności pieniężnych,
                  - z praw z papierów wartościowych zapisanych na rachunku
                   papierów wartościowych oraz z wierzytelności z rachunku
                   pieniężnego,
                  - z papierów wartościowych nie zapisanych na rachunku
                   papierów wartościowych,
               - z weksla,
                  - z autorskich praw majątkowych i praw pokrewnych oraz z praw
                   własności przemysłowej,
               - z udziału w spółce z ograniczoną odpowiedzialnością,
               - z pozostałych praw majątkowych,
               - z ruchomości,
               - z nieruchomości,
             b) w postępowaniu egzekucyjnym dotyczącym obowiązków o charakterze
               niepieniężnym:
               - grzywnę w celu przymuszenia,
               - wykonanie zastępcze,
               - odebranie rzeczy ruchomej,
                  - odebranie nieruchomości, opróżnienie lokali i innych
                   pomieszczeń,
               - przymus bezpośredni,
          13) wierzycielu - rozumie się przez to podmiot uprawniony do żądania
            wykonania obowiązku lub jego zabezpieczenia w administracyjnym
            postępowaniu egzekucyjnym lub zabezpieczającym,
          14) właściwym organie jednostki samorządu terytorialnego - rozumie
            się przez to odpowiednio wójta, burmistrza (prezydenta miasta),
            starostę lub marszałka województwa,
          15) wstrzymaniu czynności egzekucyjnych - rozumie się przez to
            wstrzymanie wykonania wszystkich lub części zastosowanych środków
            egzekucyjnych, które nie powoduje uchylenia dokonanych czynności
            egzekucyjnych,
          16) wstrzymaniu postępowania egzekucyjnego - rozumie się przez to
            wstrzymanie wykonania zastosowanych środków egzekucyjnych, które
            nie powoduje uchylenia dokonanych czynności egzekucyjnych, oraz
            niepodejmowanie nowych środków egzekucyjnych,
          17) wynagrodzeniu - rozumie się przez to wynagrodzenia oraz
            niewyłączone spod egzekucji inne świadczenia pieniężne związane z
            pracą lub funkcją wykonywaną przez zobowiązanego na podstawie
            stosunku pracy oraz innej podstawie, jeżeli z tego tytułu
            zobowiązany otrzymuje okresowe świadczenia pieniężne,
          18) zajęciu egzekucyjnym - rozumie się przez to czynność organu
            egzekucyjnego, w wyniku której organ egzekucyjny nabywa prawo
            rozporządzania składnikiem majątkowym zobowiązanego w zakresie
            niezbędnym do wykonania obowiązku objętego tytułem wykonawczym,
          19) zajęciu zabezpieczającym - rozumie się przez to czynność organu
            egzekucyjnego, w wyniku której organ egzekucyjny nabywa prawo
            rozporządzania składnikiem majątkowym zobowiązanego w zakresie
            niezbędnym do zabezpieczenia wykonania przez niego obowiązku
            objętego zarządzeniem zabezpieczenia, ale która nie prowadzi do
            przymusowego wykonania obowiązku,
          20) zobowiązanym - rozumie się przez to osobę prawną albo jednostkę
            organizacyjną nieposiadającą osobowości prawnej albo osobę
            fizyczną, która nie wykonała w terminie obowiązku o charakterze
            pieniężnym lub obowiązku o charakterze niepieniężnym, a w
            postępowaniu zabezpieczającym - również osobę lub jednostkę, której
            zobowiązanie nie jest wymagalne albo jej obowiązek nie został
            ustalony lub określony, ale zachodzi obawa, że brak zabezpieczenia
            mógłby utrudnić lub udaremnić skuteczne przeprowadzenie egzekucji,
            a odrębne przepisy na to zezwalają,
          21) zwolnieniu spod egzekucji - rozumie się przez to niepodejmowanie
            lub odstąpienie od egzekucji z całości lub części składników
            majątkowych zobowiązanego.";
3) w art. 2:
   a) w § 1:
     - pkt 1 otrzymuje brzmienie:
        "1) podatki, opłaty i inne należności, do których stosuje się przepisy
          działu III ustawy z dnia 29 sierpnia 1997 r. - Ordynacja podatkowa
          (Dz.U. Nr 137, poz. 926 i Nr 160, poz. 1083, z 1998 r. Nr 106, poz.
          668, z 1999 r. Nr 11, poz. 95, z 2000 r. Nr 94, poz. 1037, Nr 116,
          poz. 1216, Nr 120, poz. 1268 i Nr 122, poz. 1315 oraz z 2001 r. Nr
          16, poz. 166 i Nr 39, poz. 459),",
     - dodaje się pkt 1a - 1d w brzmieniu:
        "1a) grzywny i kary pieniężne wymierzane przez organy administracji
           publicznej,
         1b) należności pieniężne, inne niż wymienione w pkt 1 i 2, jeżeli
           pozostają we właściwości rzeczowej organów administracji publicznej,
         1c) należności przypadające od jednostek budżetowych, wynikające z
           zastosowania wzajemnego potrącenia zobowiązań podatkowych z
           zobowiązaniami tych jednostek,
         1d) należności pieniężne przekazane do egzekucji administracyjnej na
           podstawie innych ustaw,",
   b) dodaje się § 3 w brzmieniu:
       "§ 3. Poddanie obowiązku egzekucji administracyjnej nie przesądza o
           wyłączeniu sporu co do jego istnienia lub wysokości przed sądem
           powszechnym, jeżeli z charakteru obowiązku wynika, że do rozpoznania
           takiego sporu właściwy jest ten sąd.";
4) dodaje się art. 3a w brzmieniu:
    "Art. 3a. § 1. W zakresie zobowiązań: powstałych w przypadkach określonych
             w art. 8 i 21 § 1 pkt 1 ustawy - Ordynacja podatkowa, długów
             celnych powstałych w przypadkach  określonych  w art. 209 § 1 oraz
             art. 217 § 1 Kodeksu celnego, podatków wykazanych w zgłoszeniu
             celnym, a także składek na ubezpieczenie społeczne stosuje się
             również egzekucję administracyjną, jeżeli wynikają one
             odpowiednio:
             1) z deklaracji lub zeznania złożonego przez podatnika lub
              płatnika,
           2) ze zgłoszenia celnego złożonego przez zobowiązanego,
           3) z deklaracji rozliczeniowej złożonej przez płatnika składek na
             ubezpieczenie społeczne.
       § 2. W przypadkach, o których mowa w § 1, stosuje się egzekucję
         administracyjną, jeżeli:
           1) w deklaracji, zeznaniu, zgłoszeniu celnym albo w deklaracji
             rozliczeniowej zostało zamieszczone pouczenie, że stanowią one
             podstawę do wystawienia tytułu wykonawczego,
           2) wierzyciel przed wszczęciem postępowania egzekucyjnego przesłał
             zobowiązanemu upomnienie, o którym mowa w art. 15 § 1.";
5) art. 4 otrzymuje brzmienie:
    "Art. 4. Do obowiązków, które wynikają z decyzji, postanowień lub innych
         orzeczeń niż określone w art. 3 i art. 3a, stosuje się egzekucję
         administracyjną tylko wówczas, gdy odrębne ustawy tak stanowią.";
6) w art. 5 w §1 w zdaniu wstępnym skreśla się wyrazy " , zwanym dalej
  wierzycielem,";
7) w art. 6:
   a) dodaje się § 1a w brzmieniu:
       "§ 1a.  Na bezczynność wierzyciela w podejmowaniu czynności, o których
          mowa w § 1, służy skarga podmiotowi, którego interes prawny lub
          faktyczny został naruszony w wyniku niewykonania obowiązku oraz
          organowi zainteresowanemu wykonaniem obowiązku. Postanowienie w
          sprawie skargi wydaje organ wyższego stopnia. Na postanowienie
          oddalające skargę przysługuje zażalenie.",
   b) § 2 otrzymuje brzmienie:
       "§ 2. Minister właściwy do spraw finansów publicznych określi, w drodze
          rozporządzenia, tryb postępowania wierzycieli należności pieniężnych
          przy podejmowaniu czynności, o których mowa w § 1, zapewniający
          terminowość i prawidłowość przesyłania do zobowiązanych upomnień, o
          których mowa w art. 15 § 1, a także terminowość i prawidłowość
          kierowania do organu egzekucyjnego wniosków egzekucyjnych i tytułów
          wykonawczych.";
8) art. 7 i 8 otrzymują brzmienie:
       "Art. 7. § 1. Organ egzekucyjny stosuje środki egzekucyjne przewidziane
             w ustawie.
         § 2. Organ egzekucyjny stosuje środki egzekucyjne, które prowadzą
           bezpośrednio do wykonania obowiązku, a spośród kilku takich środków
           - środki najmniej uciążliwe dla zobowiązanego.
        § 3. Stosowanie środka egzekucyjnego jest niedopuszczalne, gdy
           egzekwowany obowiązek o charakterze pieniężnym lub niepieniężnym
           został wykonany albo stał się bezprzedmiotowy.
       Art. 8. § 1. Nie podlegają egzekucji administracyjnej:
           1) przedmioty urządzenia domowego, pościel, bielizna i ubranie
             niezbędne dla zobowiązanego i będących na jego utrzymaniu członków
             rodziny, a także ubranie niezbędne do pełnienia służby lub
             wykonywania zawodu,
           2) zapasy żywności i opału, niezbędne dla zobowiązanego i będących
             na jego utrzymaniu członków rodziny na okres 30 dni,
           3) jedna krowa lub dwie kozy albo trzy owce, potrzebne do wyżywienia
             zobowiązanego i będących na jego utrzymaniu członków rodziny, wraz
             z zapasem paszy i ściółki do najbliższych zbiorów,
           4) narzędzia i inne przedmioty niezbędne do pracy zarobkowej
             wykonywanej osobiście przez zobowiązanego, z wyłączeniem środka
             transportu, oraz surowce niezbędne do tej pracy na okres 7 dni,
           5) przedmioty niezbędne do pełnienia służby przez zobowiązanego lub
             do wykonywania przez niego zawodu,
           6) pieniądze w kwocie, która w dniu zastosowania środka
             egzekucyjnego skierowanego do pieniędzy odpowiada kwocie
             najniższego wynagrodzenia za pracę określonego w odrębnych
             przepisach,
           7) wkłady oszczędnościowe złożone w bankach na zasadach i w
             wysokości określonej przepisami ustawy z dnia 29 sierpnia 1997 r.
             - Prawo bankowe (Dz.U. Nr 140, poz. 939, z 1998 r. Nr 160, poz.
             1063 i Nr 162, poz. 1118, z 1999 r. Nr 11, poz. 95 i Nr 40, poz.
             399, z 2000 r. Nr 93, poz. 1027, Nr 114, poz. 1191, Nr 116, poz.
             1216, Nr 119, poz. 1252 i Nr 122, poz. 1316 oraz z 2001 r. Nr 8,
             poz. 64),
           8) wkłady oszczędnościowe złożone w spółdzielczych kasach
             oszczędnościowo-kredytowych w wysokości określonej przepisami
             ustawy z dnia 14 grudnia 1995 r. o spółdzielczych kasach
             oszczędnościowo-kredytowych (Dz.U. z 1996 r. Nr 1, poz. 2, z 1999
             r. Nr 101, poz. 1178 oraz z 2001 r. Nr 8, poz. 64),
           9) dokumenty osobiste, po jednej obrączce zobowiązanego i jego
             współmałżonka, wykonanej z metali szlachetnych, ordery i
             odznaczenia oraz przedmioty niezbędne zobowiązanemu i członkom
             jego rodziny do nauki lub wykonywania praktyk religijnych, a także
             przedmioty codziennego użytku, które mogą być sprzedane znacznie
             poniżej ich wartości, a które dla zobowiązanego mają znaczną
             wartość użytkową,
          10) kwoty otrzymane na pokrycie wydatków służbowych, w tym kosztów
             podróży i wyjazdów,
          11) kwoty otrzymane jako stypendia,
          12) kwoty otrzymane z tytułu zasiłku stałego, zasiłku stałego
             wyrównawczego, renty socjalnej, gwarantowanego zasiłku okresowego,
             pomocy pieniężnej dla rodzin zastępczych oraz  pomocy dla uczących
             się i studiujących wychowanków placówek opiekuńczo-wychowawczych i
             rodzin zastępczych,
          13) rzeczy niezbędne ze względu na ułomność fizyczną zobowiązanego
             lub członków jego rodziny,
          14) kwoty otrzymane z tytułu obowiązkowych ubezpieczeń majątkowych,
          15) środki pochodzące z dotacji przyznanej z budżetu państwa na
             określone cele i znajdujące się na wyodrębnionym rachunku bankowym
             prowadzonym dla obsługi bankowej dotacji,
          16) rzeczy służące w kościołach i innych domach modlitwy do
             odprawiania nabożeństwa lub do wykonywania innych praktyk
             religijnych albo będące obiektami kultu religijnego, choćby były
             kosztownościami lub dziełami sztuki.
       § 2. Za przedmioty niezbędne zobowiązanemu i członkom jego rodziny, w
          rozumieniu § 1 pkt 1, nie uważa się w szczególności:
         1) mebli stylowych i stylizowanych,
         2) telewizorów do odbioru programu w kolorze, chyba że zobowiązany
           wykaże, że od roku produkcji telewizora upłynęło więcej niż 5 lat,
         3) stereofonicznych radioodbiorników,
         4) urządzeń służących do nagrywania lub odtwarzania obrazu lub
           dźwięku,
         5) komputerów i urządzeń peryferyjnych, chyba że są one niezbędne
           zobowiązanemu do pracy zarobkowej wykonywanej przez niego osobiście,
         6) futer ze skór szlachetnych,
         7) dywanów wełnianych i ze skór naturalnych,
         8) porcelany, szkła ozdobnego i kryształów,
         9) sztućców z metali szlachetnych,
        10) dzieł sztuki.";
9) dodaje się art. 8a w brzmieniu:
       "Art. 8a. § 1. Jeżeli zobowiązanym jest rolnik prowadzący gospodarstwo
             rolne, egzekucji nie podlegają również:
           1) jeden koń wraz z uprzężą, jedna krowa, dwie kozy, jeden tryk i
             dwie owce, jedna maciora oraz dziesięć sztuk drobiu,
           2)  jedna jałówka lub cieliczka w przypadku braku krowy,
           3) zapasy paszy i ściółki dla inwentarza, o którym mowa w pkt 1 i 2,
             aż do najbliższych zbiorów,
           4) jeden pług, jeden zespół bron, jeden kultywator, jeden kierat,
             jedna sieczkarnia, jeden wóz, jedne sanie robocze,
           5) zboże lub inne ziemiopłody, niezbędne do najbliższych siewów lub
             najbliższego sadzenia w gospodarstwie rolnym zobowiązanego,
           6) zwierzęta gospodarskie w drugiej połowie okresu ciąży i w okresie
             odchowu potomstwa oraz to potomstwo w okresie: źrebaki do 5
             miesięcy, cielęta do 4 miesięcy, jagnięta do 3 miesięcy, prosięta
             do 2 miesięcy i koźlęta do 5 miesięcy,
           7) zakontraktowane zwierzęta rzeźne, jeżeli ich waga nie odpowiada
             warunkom handlowym albo termin dostawy nie upłynął lub nie upływa w
             miesiącu przeprowadzenia egzekucji,
           8) jeden ciągnik na 25 ha powierzchni gruntów, nie mniej jednak niż
             jeden ciągnik na gospodarstwo rolne, wraz z urządzeniami
             towarzyszącymi niezbędnymi do uprawy, pielęgnacji, zbioru i
             transportu ziemiopłodów,
           9) jeden silnik elektryczny,
          10) podstawowe maszyny i narzędzia rolnicze w ilości niezbędnej do
             pracy w gospodarstwie rolnym zobowiązanego,
          11) podstawowy sprzęt techniczny niezbędny do zakończenia cyklu danej
             technologii produkcji w gospodarstwie specjalistycznym
             zobowiązanego,
          12) zapasy paliwa i części zamienne niezbędne do normalnej pracy
             ciągnika i maszyn rolniczych na okres do zakończenia cyklu
             produkcyjnego,
          13) nawozy oraz środki ochrony roślin w ilości niezbędnej na dany rok
             gospodarczy dla gospodarstwa rolnego zobowiązanego,
          14) stado użytkowe kur niosek w okresie pierwszych 6 miesięcy
             nośności,
          15) stado podstawowe zwierząt futerkowych oraz zwierzęta futerkowe,
             co do których hodowca zawarł umowę kontraktacyjną na dostawę skór z
             tych zwierząt,
          16) zapasy paszy i ściółki dla inwentarza, o którym mowa w pkt 6, 7,
             14 i 15, aż do najbliższych zbiorów,
          17) zapasy opału na okres 6 miesięcy,
          18) zaliczki kontraktacyjne.
        § 2. Egzekucji nie podlega ponadto nadwyżka inwentarza żywego ponad
           ilości określone w § 1, jeżeli naczelnik urzędu skarbowego, po
           uzgodnieniu z zarządem gminy, uzna ją za niezbędną do prowadzenia
           tego gospodarstwa rolnego, a dłużnik zobowiąże się do spłacenia
           egzekwowanej należności w terminie lub w ratach określonych przez
           wierzyciela. W przypadku niedotrzymania przez zobowiązanego warunków
           spłaty należności podjęte zostaną dalsze czynności egzekucyjne.
        § 3. W przypadku, o którym mowa w § 2, egzekucji nie podlega także taka
           ilość paszy, jaka jest niezbędna do utrzymania inwentarza żywego
           objętego wyłączeniem.
        § 4. Wyłącza się spod egzekucji zajęte zwierzęta gospodarskie, wpisane
           do ksiąg zwierząt zarodowych albo uznane za rozpłodniki odpowiednie
           do dalszej hodowli,  jeżeli nie mogą być sprzedane osobie, która
           wykaże, że posiada gospodarstwo rolne, w którym istnieją warunki do
           dalszej hodowli.
        § 5. Wierzytelność pieniężna, przypadająca rolnikowi z tytułu umowy
           kontraktacji, może być zajęta egzekucyjnie do wysokości 25%
           należności za dostarczony towar bez uwzględnienia ewentualnych
           potrąconych pożyczek i zaliczek kontraktacyjnych.
        § 6. Przepis § 5 stosuje się odpowiednio do świadczeń w naturze
           przypadających rolnikowi z tytułu umowy kontraktacyjnej.";
10) w art. 10 § 2 otrzymuje brzmienie:
  "§ 2. Przepis § 1 stosuje się odpowiednio do emerytur i rent otrzymywanych z
      zagranicy, po przeliczeniu ich przez dłużnika zajętej wierzytelności na
      złote według kursu banku z dnia wpłacenia do organu egzekucyjnego
      zajętych kwot.";
11) skreśla się art. 11;
12) art. 12 i 13 otrzymują brzmienie:
   "Art. 12. W przypadku, gdy w wyniku zbiegu egzekucji administracyjnej i
         egzekucji sądowej administracyjny organ egzekucyjny prowadzi obie
         egzekucje, przepisy art. 8-10 stosuje się również do należności
         podlegających egzekucji sądowej, chyba że określone w przepisach
         Kodeksu postępowania cywilnego ograniczenia egzekucji są mniejsze.
      Art. 13. § 1. Organ egzekucyjny, na wniosek zobowiązanego i ze względu na
             ważny jego interes, może zwolnić z egzekucji określone składniki
             majątkowe zobowiązanego, jeżeli zobowiązany uzyskał na to zgodę
             wierzyciela.
        § 2. Na postanowienie w sprawie zwolnienia z egzekucji składników
           majątkowych zobowiązanego służy zażalenie zobowiązanemu i
           wierzycielowi niebędącemu jednocześnie organem egzekucyjnym.";
13) w art. 14 § 4 otrzymuje brzmienie:
   "§ 4. W przypadku wątpliwości co do stosowania przepisów § 1-3 organ
       egzekucyjny zwraca się do ministra właściwego do spraw zagranicznych,
       który rozstrzyga w drodze postanowienia, czy zobowiązany korzysta z
       immunitetów i przywilejów, o których mowa w § 1.";
14) art. 15 otrzymuje brzmienie:
    "Art. 15. § 1. Egzekucja administracyjna może być wszczęta, jeżeli
             wierzyciel, po upływie terminu do wykonania przez zobowiązanego
             obowiązku, przesłał mu pisemne upomnienie, zawierające wezwanie do
             wykonania obowiązku z zagrożeniem skierowania sprawy na drogę
             postępowania egzekucyjnego, chyba że przepisy szczególne inaczej
             stanowią. Postępowanie egzekucyjne może być wszczęte dopiero po
             upływie 7 dni od dnia doręczenia tego upomnienia.
        § 2. Koszty upomnienia obciążają zobowiązanego i, z zastrzeżeniem § 3,
           są pobierane na rzecz wierzyciela. Obowiązek uiszczenia kosztów
           upomnienia przez zobowiązanego powstaje z chwilą doręczenia
           upomnienia. Koszty te podlegają ściągnięciu w trybie określonym dla
           kosztów egzekucyjnych.
        § 3. Jeżeli wierzyciel jest jednocześnie organem egzekucyjnym, koszty
           upomnienia są pobierane na rzecz komórki organizacyjnej wierzyciela,
           do której zadań należy prowadzenie egzekucji.
        § 4. Minister właściwy do spraw finansów publicznych w porozumieniu z
           ministrem właściwym do spraw łączności określi, w drodze
           rozporządzenia, wysokość kosztów upomnienia. Wysokość kosztów
           upomnienia nie może przekraczać czterokrotnej wysokości kosztów
           związanych z doręczeniem upomnienia jako przesyłki poleconej.
        § 5. Minister właściwy do spraw finansów publicznych określi, w drodze
           rozporządzenia, należności pieniężne, których egzekucja może być
           wszczęta bez uprzedniego doręczenia upomnienia. Określając
           należności, których egzekucja może być wszczęta bez uprzedniego
           doręczenia upomnienia, minister kieruje się rodzajem należności oraz
           sposobem ich powstawania.";
15) art. 17 otrzymuje brzmienie:
    "Art. 17. § 1. O ile przepisy niniejszej ustawy nie stanowią inaczej,
             rozstrzygnięcie i zajmowane przez organ egzekucyjny lub
             wierzyciela stanowisko w sprawach dotyczących postępowania
             egzekucyjnego następuje w formie postanowienia. Na postanowienie
             to służy zażalenie, jeżeli niniejsza ustawa lub Kodeks
             postępowania administracyjnego tak stanowi. Zażalenie wnosi się do
             organu odwoławczego za pośrednictwem organu egzekucyjnego w
             terminie 7 dni od dnia doręczenia lub ogłoszenia postanowienia.
         § 2. Wniesienie zażalenia nie wstrzymuje postępowania egzekucyjnego.
           Organ egzekucyjny lub organ odwoławczy może jednak w uzasadnionych
           przypadkach wstrzymać postępowanie egzekucyjne do czasu rozpatrzenia
           zażalenia.";
16) art. 19 otrzymuje brzmienie:
    "Art. 19. § 1. Z zastrzeżeniem § 2 - 8, naczelnik urzędu skarbowego jest
             organem egzekucyjnym uprawnionym do stosowania wszystkich środków
             egzekucyjnych w egzekucji administracyjnej należności pieniężnych.
        § 2. Właściwy organ gminy o statusie miasta, wymienionej w odrębnych
           przepisach oraz gminy wchodzącej w skład powiatu warszawskiego jest
           organem egzekucyjnym uprawnionym do stosowania wszystkich środków
           egzekucyjnych, z wyjątkiem egzekucji z nieruchomości, w egzekucji
           administracyjnej należności pieniężnych, dla których ustalania lub
           określania i pobierania jest właściwy ten organ.
        § 3. Przewodniczący organu orzekającego w sprawach o naruszenie
           dyscypliny finansów publicznych w pierwszej instancji jest organem
           egzekucyjnym uprawnionym do stosowania egzekucji z wynagrodzenia za
           pracę ukaranego, w egzekucji administracyjnej należności pieniężnych
           z tytułu kar pieniężnych i kosztów postępowania orzeczonych w tych
           sprawach.
        § 4. Dyrektor oddziału Zakładu Ubezpieczeń Społecznych jest organem
           egzekucyjnym uprawnionym do stosowania egzekucji z wynagrodzenia za
           pracę, ze świadczeń z ubezpieczenia społecznego, z wierzytelności
           pieniężnych oraz z rachunków bankowych, w egzekucji administracyjnej
           należności pieniężnych z tytułu składek na ubezpieczenia społeczne i
           należności pochodnych od składek oraz nienależnie pobranych
           świadczeń z ubezpieczenia społecznego lub innych świadczeń
           wypłacanych przez ten oddział, które nie mogą być potrącane z
           bieżących świadczeń.
        § 5. Dyrektor urzędu celnego jest organem egzekucyjnym uprawnionym do
           stosowania egzekucji z wynagrodzenia za pracę, z rachunków bankowych
           oraz z zajętych w celu zabezpieczenia pieniędzy, ruchomości i
           wierzytelności pieniężnych oraz innych praw majątkowych, w egzekucji
           administracyjnej należności pieniężnych z tytułu należności celnych,
           wraz z odsetkami, pobieranego na granicy podatku od towarów i usług
           i podatku akcyzowego od importu towarów, grzywien, kar pieniężnych,
           kosztów postępowania i innych należności pieniężnych orzeczonych w
           postępowaniu karnym skarbowym w zakresie spraw należących do
           właściwości organów administracji celnej.
        § 6. Organ, o którym mowa w § 5, jest również uprawniony do
           zabezpieczenia, w trybie i na zasadach określonych w dziale IV,
           należności celnych przypadających od towarów przywiezionych z
           zagranicy na polski obszar celny i dopuszczonych  na  polski  obszar
           celny z zastrzeżeniem powrotnego ich wywozu lub z innym
           zastrzeżeniem, na podstawie stwierdzenia niezastosowania się do
           dokonanego zastrzeżenia.
        § 7. Dyrektor rejonowego oddziału Wojskowej Agencji Mieszkaniowej jest
           organem egzekucyjnym uprawnionym do stosowania egzekucji z
           wynagrodzenia za pracę oraz ze świadczeń z zaopatrzenia emerytalnego
           albo z ubezpieczenia społecznego, w egzekucji administracyjnej
           należności pieniężnych z tytułu czynszów, opłat i innych świadczeń
           związanych z zajmowaniem kwater i lokali mieszkalnych, stanowiących
           zasób mieszkaniowy Wojskowej Agencji Mieszkaniowej.
        § 8. Organem egzekucyjnym w egzekucji administracyjnej należności
           pieniężnych może być ponadto inny organ w zakresie określonym
           odrębnymi ustawami.";
17) w art. 20 w §1 w pkt 2 kropkę na końcu zastępuje się przecinkiem i dodaje
  się pkt 3 i 4 w brzmieniu:
  "3) kierownik wojewódzkiej służby, inspekcji lub straży w odniesieniu do
     obowiązków wynikających z wydawanych w imieniu własnym lub wojewody
     decyzji i postanowień,
   4) kierownik powiatowej służby, inspekcji lub straży w odniesieniu do
     obowiązków wynikających z wydawanych w zakresie swojej właściwości decyzji
     i postanowień.";
18)  skreśla się art. 21;
19) art. 22 i 23 otrzymują brzmienie:
    "Art. 22. § 1. Właściwość miejscową organu egzekucyjnego w egzekucji
             należności pieniężnych z nieruchomości ustala się według miejsca
             jej położenia. Jeżeli jednak nieruchomość położona jest na
             obszarze właściwości dwóch lub większej liczby organów - egzekucję
             prowadzi organ, na którego obszarze znajduje się większa część
             nieruchomości, a jeżeli nie można w powyższy sposób ustalić
             właściwości, egzekucję z nieruchomości prowadzi organ wyznaczony
             przez ministra właściwego do spraw finansów publicznych.
         § 2. Właściwość miejscową organu egzekucyjnego w egzekucji należności
           pieniężnych z  praw majątkowych lub ruchomości ustala się według
           miejsca zamieszkania lub siedziby zobowiązanego, z zastrzeżeniem §
           3.
         § 3. Jeżeli znany przed wszczęciem egzekucji majątek zobowiązanego lub
           większa jego część nie znajduje się na terenie działania organu
           egzekucyjnego ustalonego zgodnie z § 2, właściwość miejscową ustala
           się według miejsca położenia składników tego majątku.
         § 4. Właściwość miejscową organu egzekucyjnego w egzekucji obowiązków o
           charakterze niepieniężnym ustala się według miejsca zamieszkania lub
           siedziby zobowiązanego, a w braku zamieszkania lub siedziby w kraju
           - według miejsca jego pobytu, z zastrzeżeniem § 5.
         § 5. Właściwość miejscową organu egzekucyjnego w egzekucji obowiązków o
           charakterze niepieniężnym  w sprawach o odebranie rzeczy lub
           opróżnienie budynków i pomieszczeń ustala się według miejsca
           wykonania obowiązku.
      Art. 23. § 1. Nadzór nad egzekucją administracyjną sprawują organy
             wyższego stopnia w stosunku do organów właściwych do wykonywania
             tej egzekucji.
         § 2. W przypadku braku organu wyższego stopnia w stosunku do organów
           egzekucyjnych, o których mowa w art. 19, nadzór nad egzekucją
           należności pieniężnych sprawuje właściwy miejscowo dyrektor izby
           skarbowej, z zastrzeżeniem § 3.
         § 3. W stosunku do organów egzekucyjnych będących organami samorządu
           terytorialnego nadzór nad egzekucją należności pieniężnych sprawuje
           samorządowe kolegium odwoławcze.
         § 4. Organy sprawujące nadzór są jednocześnie:
           1) organami odwoławczymi dla postanowień wydanych przez nadzorowane
             organy egzekucyjne,
           2) organami sprawującymi kontrolę przestrzegania w toku czynności
             egzekucyjnych przepisów ustawy przez wierzycieli i nadzorowane
             organy egzekucyjne.
         § 5.  Dla postanowień wydanych w pierwszej instancji przez dyrektora
           izby skarbowej organem odwoławczym jest minister właściwy do spraw
           finansów publicznych.
         § 6.  Organy sprawujące nadzór mogą, w szczególnie uzasadnionych
           przypadkach, wstrzymać, na czas określony, czynności egzekucyjne lub
           postępowanie egzekucyjne prowadzone przez nadzorowany organ, z
           zastrzeżeniem § 7.
         § 7.  Dyrektor izby skarbowej może wstrzymać czynności egzekucyjne lub
           postępowanie egzekucyjne dotyczące innych należności pieniężnych niż
           pozostających we właściwości urzędów skarbowych wyłącznie za zgodą
           wierzyciela.
         § 8.  Na postanowienie w sprawie wstrzymania czynności egzekucyjnych
           lub postępowania egzekucyjnego służy zażalenie zobowiązanemu oraz
           wierzycielowi niebędącemu jednocześnie organem egzekucyjnym.";
20) skreśla się art. 24;
21) w art. 25 § 1 otrzymuje brzmienie:
   "§ 1. Minister właściwy do spraw finansów publicznych sprawuje zwierzchni
       nadzór i kontrolę przestrzegania w toku czynności egzekucyjnych
       przepisów ustawy przez wierzycieli i organy egzekucyjne w zakresie
       egzekucji należności pieniężnych.";
22) art. 26 otrzymuje brzmienie:
   "Art. 26. § 1. Organ egzekucyjny wszczyna egzekucję administracyjną na
             wniosek wierzyciela i na podstawie wystawionego przez niego tytułu
             wykonawczego, sporządzonego według ustalonego wzoru.
         § 2. Wzór, o który m mowa w § 1, określa w drodze rozporządzenia
           minister właściwy do spraw finansów publicznych. Wzór ten zawiera
           treść określoną w art. 27, a ponadto umożliwia  elektroniczne
           przetwarzanie danych zawartych w tytule wykonawczym.
         § 3. Obowiązek  wystawienia  tytułu wykonawczego według wzoru, o którym
           mowa w § 1, spoczywa również na wierzycielu, którego należność
           pieniężna wynika z orzeczenia sądu zaopatrzonego w klauzulę
           wykonalności, z tym że w tym przypadku nie wymaga się opatrzenia
           tytułu wykonawczego pieczęcią urzędową.
         § 4. Jeżeli wierzyciel jest jednocześnie organem egzekucyjnym,
           przystępuje z urzędu do egzekucji na podstawie tytułu wykonawczego
           przez siebie wystawionego.
         § 5. Wszczęcie egzekucji administracyjnej następuje z chwilą:
           1) doręczenia zobowiązanemu odpisu tytułu wykonawczego, lub
           2) doręczenia dłużnikowi zajętej wierzytelności zawiadomienia o
             zajęciu wierzytelności lub innego prawa majątkowego, jeżeli to
             doręczenie nastąpiło przed doręczeniem zobowiązanemu odpisu tytułu
             wykonawczego.
         § 6. W przypadku przekształcenia zajęcia zabezpieczającego w zajęcie
           egzekucyjne zobowiązanemu doręcza się odpis tytułu  wykonawczego.";
23) skreśla się art. 26a;
24) art. 27 otrzymuje brzmienie:
      "Art. 27. § 1. Tytuł wykonawczy zawiera:
           1) oznaczenie wierzyciela,
           2) wskazanie imienia i nazwiska lub firmy zobowiązanego i jego
             adresu, a także określenie zatrudniającego go pracodawcy i jego
             adresu, jeżeli wierzyciel posiada taką informację,
           3) treść podlegającego egzekucji obowiązku, podstawę prawną tego
             obowiązku oraz stwierdzenie, że obowiązek jest wymagalny, a w
             przypadku egzekucji należności pieniężnej - także określenie jej
             wysokości, terminu, od którego nalicza się odsetki z tytułu
             niezapłacenia należności w terminie, oraz rodzaju i stawki tych
             odsetek,
           4) wskazanie zabezpieczenia należności pieniężnej hipoteką
             przymusową albo przez ustanowienie zastawu skarbowego lub
             rejestrowego lub zastawu nieujawnionego w żadnym rejestrze, ze
             wskazaniem terminów powstania tych zabezpieczeń,
           5) wskazanie podstawy prawnej pierwszeństwa zaspokojenia należności
             pieniężnej, jeżeli należność korzysta z tego prawa i prawo to nie
             wynika z zabezpieczenia należności pieniężnej,
           6) wskazanie podstawy prawnej prowadzenia egzekucji
             administracyjnej,
           7) datę wystawienia tytułu, podpis z podaniem imienia, nazwiska i
             stanowiska służbowego podpisującego oraz odcisk pieczęci urzędowej
             wierzyciela,
           8) pouczenie zobowiązanego o skutkach niezawiadomienia organu
             egzekucyjnego o zmianie miejsca pobytu,
           9) pouczenie zobowiązanego o przysługującym mu w terminie 7 dni
             prawie zgłoszenia do organu egzekucyjnego zarzutów w sprawie
             prowadzenia postępowania egzekucyjnego,
          10) klauzulę organu egzekucyjnego o skierowaniu tytułu do egzekucji
             administracyjnej,
          11) wskazanie środków egzekucyjnych stosowanych w egzekucji
             należności pieniężnych.
        § 2. Jeżeli tytuł wykonawczy dotyczy należności spółki nieposiadającej
           osobowości prawnej, w tytule wykonawczym podaje się również imiona i
           nazwiska oraz adresy wspólników.
        § 3. Do tytułu wykonawczego wierzyciel dołącza dowód doręczenia
           upomnienia, a jeżeli doręczenie upomnienia nie było wymagane, podaje
           w tytule wykonawczym podstawę prawną braku tego obowiązku.";
25) dodaje się art. 27a -27c w brzmieniu:
   "Art. 27a. § 1. W tytule wykonawczym wykazuje się należności pieniężne po
             zaokrągleniu do pełnych dziesiątek groszy.
        § 2. Przepis § 1 stosuje się również do odsetek z tytułu niezapłacenia w
           terminie należności pieniężnej i kosztów egzekucyjnych.
        § 3. Zaokrąglenie następuje w ten sposób, że kwoty wynoszące:
           1) mniej niż 5 groszy pomija się,
           2) 5 i więcej groszy podwyższa się do pełnych dziesiątek groszy.
        § 4. Zaokrąglenie, o którym mowa w § 1 i 2, stosuje się w każdym
           przypadku częściowej realizacji egzekwowanej należności pieniężnej,
           odsetek z tytułu niezapłacenia jej w terminie oraz kosztów
           egzekucyjnych.
        § 5. Różnice występujące w końcowym rozliczeniu kwot uzyskanych z
           egzekucji, wynikające z zaokrąglenia, traktuje się odpowiednio jako
           kwoty należne albo umorzone z mocy prawa.
  Art. 27b. Wierzyciele, którzy na mocy odrębnych przepisów nie zostali
         upoważnieni do korzystania z pieczęci urzędowej, mogą jej używać do
         oznaczania tytułów wykonawczych oraz zarządzeń zabezpieczenia.
  Art. 27c. Jeżeli egzekucja ma być prowadzona zarówno z majątku wspólnego
         zobowiązanego i jego małżonka, jak i z ich majątków osobistych, tytuł
         wykonawczy wystawia się na oboje małżonków.";
26) w art. 28 skreśla się § 2 i oznaczenie § 1;
27) dodaje się art. 28a w brzmieniu:
       "Art. 28a. W przypadku przejścia obowiązku objętego tytułem wykonawczym
              na następcę prawnego zobowiązanego, postępowanie egzekucyjne jest
              kontynuowane, a dokonane czynności egzekucyjne pozostają w mocy.
              Zastosowanie dalszych środków egzekucyjnych może jednak nastąpić
              po wystawieniu przez wierzyciela nowego tytułu wykonawczego i
              skierowaniu go do organu egzekucyjnego wraz z urzędowym
              dokumentem wykazującym przejście dochodzonego obowiązku na
              następcę prawnego.";
28) w art. 29:
   a) § 2 otrzymuje brzmienie:
     "§ 2. Jeżeli obowiązek, którego dotyczy tytuł wykonawczy, nie podlega
       egzekucji administracyjnej lub tytuł wykonawczy nie spełnia wymogów
       określonych w art. 27 § 1 i 2, organ egzekucyjny nie przystępuje do
       egzekucji zwracając tytuł wierzycielowi. Na postanowienie organu
       egzekucyjnego o zwrocie tytułu wykonawczego przysługuje wierzycielowi,
       niebędącemu jednocześnie organem egzekucyjnym, zażalenie.",
    b) skreśla się § 3;
29) art. 30 otrzymuje brzmienie:
    "Art. 30. Organ egzekucyjny w egzekucji obowiązku o charakterze
          niepieniężnym może zastosować inny środek egzekucyjny niż wskazany we
          wniosku, jeżeli jest mniej uciążliwy dla zobowiązanego, a prowadzi
          bezpośrednio do wykonania obowiązku. O powyższym organ egzekucyjny
          zawiadamia wierzyciela nie będącego jednocześnie organem
          egzekucyjnym.";
30) w art. 31:
   a) § 1 otrzymuje brzmienie:
       "§ 1. Organ egzekucyjny może zlecić organowi rekwizycyjnemu wykonanie
          czynności egzekucyjnych w zakresie składników majątku zobowiązanego
          znajdujących się na terenie działania tego organu. Organ egzekucyjny
          zlecający wykonanie czynności egzekucyjnych, sporządza odpis tytułu
          wykonawczego oznaczając cel, któremu ma służyć, i jego liczbę
          porządkową, a także określa kwotowo zakres zlecenia.",
   b) dodaje się § 1a w brzmieniu:
       "§ 1a. Organ rekwizycyjny wykonuje prawa i obowiązki organu egzekucyjnego
          w zakresie zleconych czynności egzekucyjnych.";
31) art. 32-35 otrzymują brzmienie:
    "Art. 32. Organ egzekucyjny lub egzekutor, przystępując do czynności
          egzekucyjnych, doręcza zobowiązanemu odpis tytułu wykonawczego, o ile
          nie został wcześniej doręczony.
    Art. 33. Podstawą zarzutu w sprawie prowadzenia egzekucji administracyjnej
         może być:
         1) wykonanie lub umorzenie w całości albo w części obowiązku,
           przedawnienie, wygaśnięcie albo nieistnienie obowiązku,
         2) odroczenie terminu wykonania obowiązku albo brak wymagalności
           obowiązku z innego powodu, rozłożenie na raty spłaty należności
           pieniężnej,
         3) określenie egzekwowanego obowiązku niezgodnie z treścią obowiązku
           wynikającego z orzeczenia, o którym mowa w art. 3 i 4,
         4) błąd co do osoby zobowiązanego,
         5) niewykonalność obowiązku o charakterze niepieniężnym,
         6) niedopuszczalność egzekucji administracyjnej lub zastosowanego
           środka egzekucyjnego,
         7) brak uprzedniego doręczenia zobowiązanemu upomnienia, o którym mowa
           w art. 15 § 1,
         8) zastosowanie zbyt uciążliwego środka egzekucyjnego,
         9) prowadzenie egzekucji przez niewłaściwy  organ egzekucyjny,
         10) niespełnienie wymogów określonych w art. 27.
   Art. 34. § 1. Zarzuty zgłoszone na podstawie art. 33 pkt 1-7, 9 i 10, a przy
          egzekucji obowiązków o charakterze niepieniężnym - także na podstawie
          art. 33 pkt 8, organ egzekucyjny rozpatruje po uzyskaniu stanowiska
          wierzyciela w zakresie zgłoszonych zarzutów, z tym że w zakresie
          zarzutów, o których mowa w art. 33 pkt 1-5, wypowiedź wierzyciela
          jest dla organu egzekucyjnego wiążąca.
       § 2. Na postanowienie w sprawie stanowiska wierzyciela przysługuje
          zażalenie.
       § 3. Jeżeli wierzyciel nie wyraził stanowiska w terminie 14 dni od dnia
          powiadomienia go przez organ egzekucyjny o wniesionych zarzutach,
          organ egzekucyjny wydaje postanowienie o zawieszeniu postępowania
          egzekucyjnego do czasu wydania postanowienia, o którym mowa w § 4.
       § 4. Organ egzekucyjny po otrzymaniu ostatecznego postanowienia w sprawie
          stanowiska wierzyciela wydaje postanowienie w sprawie zgłoszonych
          zarzutów, z tym że  jeżeli wierzyciel uznał zarzuty za uzasadnione o
umorzeniu postępowania egzekucyjnego albo o zastosowaniu mniej
          uciążliwego środka egzekucyjnego.
       § 5. Na postanowienie w sprawie zgłoszonych zarzutów służy zobowiązanemu
          oraz wierzycielowi niebędącemu jednocześnie organem egzekucyjnym
          zażalenie. Zażalenie na postanowienie w sprawie zarzutów podlega
          rozpatrzeniu w terminie 14 dni od dnia doręczenia organowi
          odwoławczemu.
   Art. 35. § 1. Wniesienie przez zobowiązanego zarzutu w sprawie prowadzenia
          postępowania egzekucyjnego nie wstrzymuje tego postępowania. Organ
          egzekucyjny może jednak w uzasadnionych przypadkach wstrzymać
          postępowanie egzekucyjne lub niektóre czynności egzekucyjne do czasu
          rozpatrzenia zarzutu.
        § 2. Organ nadzoru w uzasadnionych przypadkach może wstrzymać czynności
          egzekucyjne do czasu rozpatrzenia zażalenia.";
32) dodaje się art. 35a w brzmieniu:
     "Art. 35a. Jeżeli ze względu na rodzaj egzekwowanej należności
           dopuszczalne jest kwestionowanie istnienia lub wysokości tej
           należności w drodze powództwa, a zobowiązany wniesie takie powództwo
           do sądu, wierzyciel po otrzymaniu powództwa zawiadamia o tym organ
           egzekucyjny, żądając wstrzymania postępowania egzekucyjnego do czasu
           prawomocnego rozstrzygnięcia sprawy przez sąd.";
33) w art. 36:
   a) § 1 otrzymuje brzmienie:
       "§ 1. W zakresie niezbędnym do prowadzenia egzekucji organ egzekucyjny
          może żądać od uczestników postępowania informacji i wyjaśnień, jak
          również zwracać się o udzielenie informacji do organów administracji
          publicznej oraz jednostek organizacyjnych im podległych lub
          podporządkowanych, a także innych podmiotów.",
   b) dodaje się § 1a i 1b w brzmieniu:
       "§ 1a. Informacje i wyjaśnienia, o których mowa w § 1, udzielane są
           nieodpłatnie przez uczestników postępowania egzekucyjnego oraz
           organy administracji publicznej i jednostki im podległe lub przez
           nie nadzorowane.
        § 1b. Udostępnianie informacji przez organy i jednostki, o których mowa
           w § 1a, oraz dłużników zajętej wierzytelności nie narusza obowiązku
           zachowania przez nich tajemnicy określonej w odrębnych przepisach.";
34) skreśla się art. 37 i 37a;
35) w art. 38 po § 3 dodaje się § 4 w brzmieniu:
   "§ 4. Przepisy § 1-3 stosuje się odpowiednio w przypadku zgłoszenia roszczeń
       do rzeczy lub praw majątkowych zajętych w celu zabezpieczenia.";
36) art. 39 i 40 otrzymują brzmienie:
    "Art. 39. Jeżeli w egzekucji obowiązku o charakterze niepieniężnym rzecz
           lub prawo majątkowe, których wyłączenia spod egzekucji żądano,
           zostały również objęte środkiem egzekucyjnym wskazanym przez
           wierzyciela, organ egzekucyjny doręcza mu postanowienie o
           wyłączeniu. Na to postanowienie przysługuje wierzycielowi zażalenie.
           Do czasu rozstrzygnięcia zażalenia dokonane czynności egzekucyjne
           pozostają w mocy.
      Art. 40. § 1. Na postanowienie organu egzekucyjnego w sprawie odmowy
             wyłączenia spod egzekucji rzeczy lub prawa majątkowego przysługuje
             zażalenie osobie, o której mowa w art. 38 § 1.
        § 2. Na ostateczne postanowienie w sprawie odmowy wyłączenia rzeczy lub
           prawa majątkowego nie przysługuje skarga do Naczelnego Sądu
           Administracyjnego. Osobie, której żądanie wyłączenia rzeczy lub
           prawa nie zostało uwzględnione, przysługuje natomiast prawo żądania
           zwolnienia ich od zabezpieczenia lub egzekucji administracyjnej w
           trybie przepisów Kodeksu postępowania cywilnego. Osoba ta odpis
           pozwu o zwolnienie kieruje równocześnie do organu egzekucyjnego.";
37) w art. 41 § 1 otrzymuje brzmienie:
   "§ 1. Do czasu ostatecznego rozstrzygnięcia żądania w sprawie wyłączenia spod
       egzekucji rzeczy lub prawa majątkowego i w okresie 14 dni po tym
       rozstrzygnięciu oraz w okresie od dnia skierowania do organu
       egzekucyjnego pozwu, o którym mowa w art. 40 § 2, do dnia
       uprawomocnienia się orzeczenia sądu w sprawie wyłączenia spod egzekucji
       objęte żądaniem wyłączenia rzeczy nie mogą być sprzedane, a prawa
       majątkowe wykonywane.";
38) art. 44 otrzymuje brzmienie:
    "Art. 44. Żądanie wyłączenia spod egzekucji rzeczy lub prawa majątkowego
          nie może być zgłoszone, jeżeli z rzeczy lub prawa przeprowadzona
          została egzekucja przez sprzedaż rzeczy lub wykonanie prawa
          majątkowego.";
39) w art. 45 dotychczasową treść oznacza się jako § 1 oraz dodaje się § 2 i 3 w
  brzmieniu:
   "§ 2. Organ egzekucyjny i egzekutor są obowiązani odstąpić od egzekucji ze
       składnika majątkowego zobowiązanego, jeżeli okazał on dowody
       stwierdzające częściowe wykonanie obowiązku lub umorzenie należności
       pieniężnej, a wartość zajętego składnika majątkowego znacznie przekracza
       kwotę ostatecznie dochodzonej należności i zobowiązany posiada inne
       składniki majątkowe, z których egzekucja może być prowadzona.
    § 3. Organ egzekucyjny zawiadamia wierzyciela o odstąpieniu od czynności
       egzekucyjnych i na jego żądanie wydaje postanowienie w sprawie
       odstąpienia od czynności egzekucyjnych. Na postanowienie to przysługuje
       zażalenie wierzycielowi niebędącemu jednocześnie organem egzekucyjnym.";
40) art. 47 otrzymuje brzmienie:
    "Art. 47. § 1. Jeżeli cel egzekucji prowadzonej w sprawie należności
             pieniężnej lub wydania rzeczy tego wymaga, organ egzekucyjny
             zarządzi otwarcie środków transportu zobowiązanego, lokali i
             innych pomieszczeń zajmowanych przez zobowiązanego oraz schowków w
             tych środkach, lokalach i pomieszczeniach.
        § 2. Przeszukania rzeczy, środków transportu, lokali i innych
           pomieszczeń oraz schowków dokonuje komisja powołana przez organ
           egzekucyjny. Z dokonanych czynności spisuje się protokół.
           Zakończeniem czynności jest zabezpieczenie przeszukiwanego środka
           transportu, pomieszczenia lub lokalu. Protokół z dokonanych
           czynności przekazuje się niezwłocznie zobowiązanemu.
        § 3. Zarządzenie, o którym mowa w § 1, doręcza się zobowiązanemu.";
41) art. 49 otrzymuje brzmienie:
    "Art. 49. § 1. Podczas przeszukania ma prawo być obecny zobowiązany.
        § 2. Jeżeli zobowiązany lub inna obecna przy przeszukaniu osoba
           zachowuje się niewłaściwie lub przeszkadza w dokonywaniu czynności
           egzekucyjnych, egzekutor może upomnieć, a po bezskutecznym
           upomnieniu wydalić z miejsca dokonywania czynności egzekucyjnych tę
           osobę.";
42) dodaje się art. 49a i 49b w brzmieniu:
    "Art. 49a. Przeszukanie rzeczy dokonywane jest zgodnie z celem tej
           czynności, z zachowaniem umiaru i poszanowania godności osób,
           których ta czynność dotyczy, oraz bez wyrządzania niepotrzebnych
           szkód i dolegliwości.
    Art. 49b. § 1. Jeżeli podczas przeszukania egzekutor natrafi na dokument
              opatrzony klauzulą tajności, egzekutor odstępuje od jego
              egzekucji.
           § 2. Rzeczy, których posiadanie jest zabronione, przekazuje się
              właściwemu urzędowi lub instytucji.";
43) w art. 50 dodaje się § 4 w brzmieniu:
   "§ 4. Przeszukania rzeczy osoby obowiązanej do zachowania tajemnicy zawodowej
       dokonuje się w obecności przedstawiciela organizacji zawodowej, do
       której osoba ta przynależy.";
44) w art. 51 § 2 otrzymuje brzmienie:
   "§ 2. Egzekutor przywołuje co najmniej dwóch świadków, jeżeli zobowiązany nie
       może być obecny przy czynnościach egzekucyjnych na skutek wydalenia z
       miejsca dokonywania czynności egzekucyjnych lub z innych przyczyn, chyba
       że zachodzi obawa, iż wskutek upływu czasu potrzebnego na przywołanie
       świadków egzekucja będzie udaremniona.";
45) art. 53 i 54 otrzymują brzmienie:
    "Art. 53. § 1. Jeżeli przepisy ustawy nie stanowią inaczej, egzekutor
             sporządza protokół z czynności egzekucyjnych, który zawiera:
           1) oznaczenie miejsca, czasu i rodzaju czynności,
           2) imiona i nazwiska osób uczestniczących w czynności,
           3) sprawozdanie z przebiegu czynności,
           4) zgłoszone przez obecnych wnioski i oświadczenia,
           5) podpisy obecnych lub wzmiankę o przyczynie braku podpisów,
           6) podpis egzekutora.
        § 2. Odpis protokołu, o którym mowa w § 1, doręcza się niezwłocznie
           zobowiązanemu.
      Art. 54. § 1. Zobowiązanemu przysługuje skarga na czynności egzekucyjne
             organu egzekucyjnego lub egzekutora oraz skarga na przewlekłość
             postępowania egzekucyjnego.
         § 2. Na przewlekłość postępowania egzekucyjnego skarga przysługuje
           również wierzycielowi niebędącemu jednocześnie organem egzekucyjnym,
           a także podmiotowi, którego interes prawny lub faktyczny został
           naruszony w wyniku niewykonania obowiązku oraz organowi
           zainteresowanemu w wykonaniu obowiązku.
         § 3. Skargę na czynności egzekucyjne organu egzekucyjnego lub
           egzekutora oraz na przewlekłość postępowania egzekucyjnego wnosi się
           za pośrednictwem organu egzekucyjnego.
         § 4. Skargę na czynności egzekucyjne, o których mowa w § 3, wnosi się w
           terminie 14 dni od dnia dokonania zakwestionowanej czynności
           egzekucyjnej, o ile przepisy niniejszej ustawy nie stanowią inaczej.
         § 5. W sprawie skargi, o której mowa w § 1 i 2, postanowienie wydaje
           organ nadzoru. Na postanowienie o oddaleniu skargi  przysługuje
           zażalenie.
         § 6. Wniesienie skargi, o której mowa w § 1, nie wstrzymuje
           postępowania egzekucyjnego. Organ egzekucyjny lub organ nadzoru może
           jednak, w drodze postanowienia, wstrzymać w uzasadnionych
           przypadkach prowadzenie postępowania egzekucyjnego.";
46) skreśla się art. 55;
47) w art. 56 w § 1 pkt 5 otrzymuje brzmienie:
   "5) w innych przypadkach przewidzianych w ustawach.";
48) w art. 58:
   a) § 1 otrzymuje brzmienie:
       "§ 1. W przypadku zawieszenia postępowania egzekucyjnego pozostają w mocy
          dokonane czynności egzekucyjne, z tym że w okresie zawieszenia z
          przyczyn określonych w art. 56 § 1 pkt 1 i 4 mogą być dokonywane, za
          zgodą organu egzekucyjnego, wypłaty z rachunków bankowych
          zobowiązanego po przedstawieniu przez niego dokumentów świadczących o
          konieczności poniesienia danych wydatków.",
   b) § 3 otrzymuje brzmienie:
       "§ 3. Na postanowienie organu egzekucyjnego w sprawie uchylenia
          czynności egzekucyjnych przysługuje zażalenie zobowiązanemu oraz
          wierzycielowi niebędącemu jednocześnie organem egzekucyjnym.";
49) art. 59 otrzymuje brzmienie:
    "Art. 59. § 1. Postępowanie egzekucyjne umarza się:
           1) jeżeli obowiązek został wykonany przed wszczęciem postępowania,
           2) jeżeli obowiązek nie jest wymagalny, został umorzony lub wygasł z
             innego powodu albo jeżeli obowiązek nie istniał,
           3) jeżeli egzekwowany obowiązek został określony niezgodnie z
             treścią obowiązku wynikającego z decyzji organu administracyjnego,
             orzeczenia sądowego albo bezpośrednio z przepisu prawa,
           4) gdy zachodzi błąd co do osoby zobowiązanego lub gdy egzekucja nie
             może być prowadzona ze względu na osobę zobowiązanego,
           5) jeżeli obowiązek o charakterze niepieniężnym okazał się
             niewykonalny,
           6) w przypadku śmierci zobowiązanego, gdy obowiązek jest ściśle
             związany z osobą zmarłego,
           7) jeżeli egzekucja administracyjna lub zastosowany środek
             egzekucyjny są niedopuszczalne albo zobowiązanemu nie doręczono
             upomnienia, mimo iż obowiązek taki ciążył na wierzycielu,
           8) jeżeli postępowanie egzekucyjne zawieszone na żądanie wierzyciela
             nie zostało podjęte przed upływem 12 miesięcy od dnia zgłoszenia
             tego żądania,
           9) na żądanie wierzyciela,
          10) w innych przypadkach przewidzianych w ustawach.
        § 2. Postępowanie egzekucyjne może być umorzone w przypadku
           stwierdzenia, że w postępowaniu egzekucyjnym dotyczącym należności
           pieniężnej nie uzyska się kwoty przewyższającej wydatki egzekucyjne.
        § 3. W przypadkach, o których mowa w § 1 i 2, organ egzekucyjny wydaje
           postanowienie w sprawie umorzenia postępowania egzekucyjnego, chyba
           że umorzenie postępowania egzekucyjnego następuje na podstawie art.
           34 § 4.
        § 4. Postanowienie, o którym mowa w § 1, wydaje się na żądanie
           zobowiązanego albo wierzyciela niebędącego jednocześnie organem
           egzekucyjnym, z tym że w przypadku umorzenia postępowania
           egzekucyjnego dotyczącego obowiązku o charakterze niepieniężnym również
z urzędu.
        § 5. Na postanowienie w sprawie umorzenia postępowania egzekucyjnego
           przysługuje zażalenie zobowiązanemu oraz wierzycielowi niebędącemu
           jednocześnie organem egzekucyjnym.";
50) w art. 60 § 1 otrzymuje brzmienie:
   "§ 1. Umorzenie postępowania egzekucyjnego z przyczyny, o której mowa w art.
       59 § 1 pkt 1-8 i 10, powoduje uchylenie dokonanych czynności
       egzekucyjnych, jeżeli przepisy ustawy nie stanowią inaczej. Pozostają
       jednak w mocy prawa osób trzecich nabyte na skutek tych czynności.";
51) w art. 61 wyrazy "art. 59 §1 pkt 9" zastępuje się wyrazami "art. 59 §2";
52) art. 62-64 otrzymują brzmienie:
       "Art. 62.  W przypadku zbiegu egzekucji administracyjnej i egzekucji
             sądowej do tej samej nieruchomości, rzeczy albo prawa majątkowego
             lub niemajątkowego, organ egzekucyjny wstrzymuje czynności
             egzekucyjne na wniosek wierzyciela, zobowiązanego lub z urzędu i
             przekazuje akta egzekucji administracyjnej sądowi rejonowemu
             zgodnie z przepisami Kodeksu postępowania cywilnego.
      Art. 63. § 1. W przypadku zbiegu egzekucji administracyjnej do tej samej
             rzeczy albo prawa majątkowego, prowadzonej przez organy
             egzekucyjne, o których mowa w art. 19, łączne prowadzenie
             egzekucji przejmuje naczelnik urzędu skarbowego, który pierwszy
             zastosował środek egzekucyjny, a jeżeli naczelnik urzędu
             skarbowego nie dokonał takiej czynności lub nie dokonał jej jako
             pierwszy - łączne prowadzenie egzekucji przejmuje naczelnik urzędu
             skarbowego właściwy według siedziby lub miejsca zamieszkania
             zobowiązanego, z zastrzeżeniem § 2.
        § 2. Jeżeli środek egzekucyjny zastosował naczelnik urzędu skarbowego
           właściwy według miejsca położenia majątku zobowiązanego, łączne
           prowadzenie egzekucji przejmuje ten organ.
        § 3. W przypadku wystąpienia dalszych zbiegów egzekucji łączne
           prowadzenie egzekucji przejmuje naczelnik urzędu skarbowego, który
           przejął prowadzenie egzekucji zgodnie z § 1 lub 2.
      Art. 64. § 1. Organ egzekucyjny, z zastrzeżeniem § 2, w egzekucji
             należności pieniężnych pobiera za dokonane czynności egzekucyjne
             opłaty w następującej wysokości, z zastrzeżeniem art. 64d:
           1) za pobranie pieniędzy na miejscu u zobowiązanego - 5% kwoty
             pobranej należności, nie mniej jednak niż 2 zł 50 gr,
           2) za zajęcie świadczeń z ubezpieczenia społecznego - 4% kwoty
             egzekwowanej należności, nie mniej jednak niż 1 zł 40 gr,
           3) za zajęcie wynagrodzenia za pracę - 4% egzekwowanej należności,
             nie mniej jednak, niż 2 zł 50 gr,
           4) za zajęcie innych niż wymienione w pkt 2 i 3 wierzytelności
             pieniężnych lub innych praw majątkowych - 5% kwoty egzekwowanej
             należności, nie mniej jednak niż 4 zł 20 gr,
           5) za zajęcie ruchomości - 6% kwoty egzekwowanej należności, nie
             mniej jednak niż 6 zł 80 gr,
           6) za zajęcie nieruchomości - 8% kwoty egzekwowanej należności, nie
             więcej jednak niż czterdziestopięciokrotna wysokość najniższego
             wynagrodzenia za pracę określonego w odrębnych przepisach,
             obowiązującego w dniu, w którym opłata stała się należna,
           7) za odebranie zajętych ruchomości od zobowiązanego - 5% kwoty
             wartości szacunkowej tych ruchomości, nie mniej jednak niż 6 zł 80
             gr,
           8) za odebranie pomieszczeń w zajętej nieruchomości - w wysokości i
             na zasadach określonych w art. 64a  § 1 pkt 6,
           9) za ogłoszenie sprzedaży zajętych ruchomości w drodze licytacji
             lub przetargu ofert lub za czynności przygotowawcze do sprzedaży
             egzekucyjnej w inny sposób - 6 zł 80 gr,
          10) za ogłoszenie sprzedaży zajętej nieruchomości - 10 zł,
          11) za przeprowadzenie licytacji lub dokonanie sprzedaży egzekucyjnej
             w inny sposób - 5%  kwoty uzyskanej ze sprzedaży, nie mniej jednak
             niż 6 zł 80 gr,
          12) za spisanie protokołu o udaremnieniu przez zobowiązanego
             przeprowadzenia egzekucji z zajętych ruchomości lub praw
             majątkowych przez ich usunięcie, zbycie lub uszkodzenie - 10%
             wartości szacunkowej tych ruchomości, nie mniej jednak niż 13 zł 50
             gr,
          13) za wezwanie pomocy Policji, Straży Granicznej, Urzędu Ochrony
             Państwa, Żandarmerii Wojskowej lub wojskowych organów porządkowych
             - 13 zł 50 gr,
          14) za spisanie na miejscu u zobowiązanego protokołu o stanie
             majątkowym zobowiązanego - 10% kwoty egzekwowanej należności, nie
             więcej jednak niż 3 zł.
        § 2. Organ egzekucyjny pobiera opłaty za czynności egzekucyjne, jeżeli
           nie później niż po upływie 14 dni od dnia dokonania pierwszego
           zajęcia nieruchomości, rzeczy lub prawa majątkowego nadał w placówce
           pocztowej za pokwitowaniem lub doręczył zobowiązanemu odpis tytułu
           wykonawczego lub zawiadomienie o zajęciu wierzytelności lub innego
           prawa majątkowego.
        § 3. Opłaty za czynności egzekucyjne, o których mowa w § 1 pkt 1-6,
           oblicza się oddzielnie od każdego tytułu wykonawczego, który był
           podstawą dokonania czynności egzekucyjnych.
        § 4. Opłaty za zajęcia, o których mowa w § 1 pkt 2-6, pobiera się tylko
           raz w toku postępowania egzekucyjnego, chociażby takie same
           czynności były następnie ponawiane.
        § 5. Jeżeli w celu wyegzekwowania tej samej należności pieniężnej
           dokonano czynności egzekucyjnych, o których mowa w § 1 pkt 2-6,
           opłatę egzekucyjną pobiera się tylko za jedno zajęcie, za które
           należy się najwyższa opłata, nie mniej jednak niż 6 zł 80 gr.
   § 6. Organ egzekucyjny pobiera opłatę manipulacyjną z tytułu zwrotu wydatków
      za wszystkie czynności manipulacyjne związane ze stosowaniem środków
      egzekucyjnych. Opłata wynosi 1% kwoty egzekwowanych należności objętych
      każdym tytułem wykonawczym, nie mniej jednak niż 1 zł 40 gr.
   § 7. Jeżeli wysokość opłaty egzekucyjnej jest określona stosunkowo do
      egzekwowanej lub pobranej należności pieniężnej, w podstawie obliczenia
      opłaty uwzględnia się również odsetki z tytułu niezapłacenia należności w
      terminie, przypadające w dniu powstania obowiązku uiszczenia opłaty.
   § 8. Zapłata egzekwowanej należności po dokonaniu czynności egzekucyjnych nie
      zwalnia od obowiązku uiszczenia opłaty manipulacyjnej oraz opłat za
      czynności egzekucyjne i wydatków egzekucyjnych.
   § 9. Obowiązek uiszczenia opłat, o których mowa w § 1 i 6, powstaje:
     1) za pobranie pieniędzy - z chwilą pobrania,
     2) za zajęcie wierzytelności pieniężnych lub innych praw majątkowych u
       dłużnika zajętej wierzytelności - z chwilą doręczenia dłużnikowi zajętej
       wierzytelności zawiadomienia o zajęciu,
     3) za zajęcie wierzytelności pieniężnych lub innych praw majątkowych w
       inny sposób niż określony w pkt 2 - z chwilą zawiadomienia zobowiązanego
       o zajęciu,
     4) za zajęcie ruchomości - z chwilą podpisania protokołu zajęcia przez
       poborcę skarbowego,
     5) za zajęcie nieruchomości - z chwilą doręczenia zobowiązanemu wezwania,
       o którym mowa w art. 110c § 2,
     6) za odebranie zajętych ruchomości  od zobowiązanego lub odebranie
       pomieszczeń w zajętej nieruchomości - z chwilą podpisania przez poborcę
       skarbowego protokołu ich odebrania,
     7) za ogłoszenie o licytacji ruchomości lub za czynności przygotowawcze do
       sprzedaży egzekucyjnej zajętych ruchomości w inny sposób lub ogłoszenie
       sprzedaży zajętej nieruchomości - z chwilą doręczenia zobowiązanemu
       odpisu obwieszczenia o licytacji lub zawiadomienia o dokonaniu czynności
       przygotowawczych do sprzedaży w inny sposób,
     8) za przeprowadzenie licytacji lub dokonanie sprzedaży egzekucyjnej w
       inny sposób - z chwilą podpisania przez poborcę skarbowego protokołu
       sprzedaży,
     9) za spisanie protokołu o udaremnieniu egzekucji - z chwilą podpisania
       przez poborcę skarbowego tego protokołu,
    10) za wezwanie pomocy organów, o których mowa w § 1 pkt 13 - z chwilą
       przybycia funkcjonariusza na miejsce wykonywania czynności egzekucyjnej,
    11) za spisanie protokołu o stanie majątkowym zobowiązanego - z chwilą
       podpisania protokołu przez poborcę skarbowego lub innego upoważnionego
       pracownika oraz przez zobowiązanego lub świadka przywołanego do tej
       czynności.
  § 10. Obowiązek uiszczenia opłaty manipulacyjnej powstaje z chwilą doręczenia
      zobowiązanemu odpisu tytułu wykonawczego. Jeżeli pierwszą czynnością
      egzekucyjną jest zajęcie wierzytelności pieniężnej lub innego prawa
      majątkowego u dłużnika zajętej wierzytelności, obowiązek uiszczenia
      opłaty manipulacyjnej powstaje równocześnie z obowiązkiem uiszczenia
      opłaty za zajęcie.";
53) dodaje się art. 64a - 64f w brzmieniu:
   "Art. 64a. § 1. Organ egzekucyjny w egzekucji obowiązków o charakterze
             niepieniężnym pobiera opłaty za dokonane czynności egzekucyjne w
             następującej wysokości, z zastrzeżeniem art. 64d:
           1) za wydanie postanowienia o nałożeniu grzywny w celu przymuszenia
             - 10%  kwoty nałożonej grzywny, nie więcej jednak niż 68 zł; w
             przypadku wielokrotnego nakładania grzywien opłatę pobiera się
             osobno od każdego postanowienia,
           2) za wydanie postanowienia o:
               a) zastosowaniu wykonania zastępczego,
               b) wezwaniu zobowiązanego do wydania rzeczy ruchomej albo
                 dokumentu,
               c) wezwaniu zobowiązanego do wykonania obowiązku wydania
                 nieruchomości albo opróżnienia lokalu,
               d) wezwaniu zobowiązanego do wykonania obowiązku wskazanego w
                 tytule wykonawczym, z zagrożeniem zastosowania przymusu
                 bezpośredniego
               - 6 zł 80 gr,
           3) za odebranie rzeczy ruchomej -  6 zł 80 gr,
           4) za odebranie dokumentu -  4 zł 20 gr,
           5) za odebranie nieruchomości - 68 zł,
           6) za opróżnienie lokalu i innych pomieszczeń - 6 zł 80 gr od każdej
             izby; za opróżnienie pomieszczeń mieszkalnych nie pobiera się
             odrębnej opłaty od pomieszczeń pomocniczych, jak przedpokoje,
             korytarze, werandy, łazienki, spiżarnie, a za opróżnienie
             pomieszczeń gospodarczych, w szczególności garaży i stajni, pobiera
             się opłatę za każde pomieszczenie jak za izbę,
           7) za czynności dotyczące sprzedaży licytacyjnej, za spisanie
             protokołu o udaremnieniu przeprowadzenia egzekucji oraz za wezwanie
             pomocy organów, o których mowa w art. 64 § 1 pkt 13, pobiera się
             odpowiednio opłaty określone w art. 64 § 1 pkt 7, 9 i 11 - 13.
         § 2. Obowiązek uiszczenia opłat, o których mowa w § 1, powstaje:
           1) za wydanie postanowień wymienionych w pkt 1 i 2 - z chwilą
             doręczenia zobowiązanemu postanowienia,
           2) za czynności wymienione w pkt 3-6 - z chwilą podpisania przez
             egzekutora protokołu czynności egzekucyjnych,
           3) za czynności wymienione w pkt 7 - z chwilą doręczenia
             zobowiązanemu odpisu obwieszczenia o licytacji, z chwilą podpisania
             protokołu przeprowadzenia licytacji, z chwilą przybycia
             funkcjonariusza organów, o których mowa w art. 64 § 1 pkt 13, na
             miejsce wykonywania czynności egzekucyjnych lub z chwilą podpisania
             protokołu o udaremnieniu przeprowadzenia egzekucji.
    Art. 64b. Wydatkami egzekucyjnymi są koszty faktycznie poniesione przez
           organ egzekucyjny w związku z prowadzeniem egzekucji, a w
           szczególności na opłacenie:
         1) przejazdu i delegacji poborcy lub egzekutora,
         2) przewozu, załadowania, rozładowania, przechowania, utrzymania i
           dozoru zwierząt oraz ruchomości odebranych albo usuniętych z
           opróżnionych budynków, lokali i pomieszczeń,
         3) przymusowego otwarcia środków transportu, pomieszczeń i schowków,
         4) należności świadków, biegłych i rzeczoznawców,
         5) ogłoszenia w prasie,
         6) sporządzenia dokumentów,
         7) prowadzenia zarządu zajętej nieruchomości,
         8) prowizji i opłat pobieranych w związku z realizacją zajęcia przez
           dłużnika zajętej wierzytelności lub przekazywaniem dochodzonych kwot
           do organu egzekucyjnego,
         9) kosztu uzyskania informacji o majątku dłużnika,
        10) wykonania zastępczego,
        11) zastosowania przymusu bezpośredniego.
    Art. 64c. § 1. Opłaty, o których mowa w art. 64 § 1 i 6 oraz w art. 64a,
             wraz z wydatkami poniesionymi przez organ egzekucyjny stanowią
             koszty egzekucyjne. Koszty egzekucyjne, z zastrzeżeniem § 2 - 4,
             obciążają zobowiązanego.
        § 2. Jeżeli tytuł wykonawczy zawiera wady uniemożliwiające
           przeprowadzenie postępowania egzekucyjnego, które nie mogły być
           znane organowi egzekucyjnemu w chwili skierowania tego tytułu do
           egzekucji, wierzyciel nie będący jednocześnie organem egzekucyjnym
           obowiązany jest uiścić, tytułem zwrotu wydatków poniesionych przez
           organ egzekucyjny, kwotę wynoszącą 3 zł 40 gr.
        § 3. Jeżeli po pobraniu od zobowiązanego należności z tytułu kosztów
           egzekucyjnych okaże się, że wszczęcie i prowadzenie egzekucji było
           niezgodne z prawem, należności te, wraz z naliczonymi od dnia ich
           pobrania odsetkami ustawowymi, organ egzekucyjny zwraca
           zobowiązanemu, a jeżeli niezgodne z przepisami ustawy wszczęcie i
           prowadzenie egzekucji spowodował wierzyciel, obciąża nimi
           wierzyciela.
        § 4. Wierzyciel pokrywa koszty postępowania egzekucyjnego, jeżeli nie
           mogą być one ściągnięte od zobowiązanego.
        § 5. Egzekucja kosztów egzekucyjnych następuje w trybie przepisów o
           postępowaniu egzekucyjnym w administracji. Przy egzekucji kosztów
           egzekucyjnych nie pobiera się opłat za czynności egzekucyjne.
        § 6. Koszty egzekucyjne powstałe w egzekucji należności pieniężnej są
           dochodzone na podstawie tytułu wykonawczego wystawionego na tę
           należność, chyba że przepisy niniejszej ustawy  stanowią inaczej.
        § 7. Organ egzekucyjny wydaje postanowienie w sprawie kosztów
           egzekucyjnych na żądanie zobowiązanego albo z urzędu, jeżeli koszty
           te obciążają wierzyciela. Na postanowienie to przysługuje zażalenie.
        § 8. Żądanie, o którym mowa w § 7, nie podlega rozpatrzeniu, jeżeli
           zostało wniesione po upływie 14 dni od dnia doręczenia zobowiązanemu
           postanowienia o umorzeniu postępowania egzekucyjnego, a w przypadku
           zakończenia postępowania egzekucyjnego wskutek wyegzekwowania
           wykonania obowiązku - od dnia powiadomienia zobowiązanego o
           wysokości pobranych kosztów egzekucyjnych.
        § 9. Koszty egzekucyjne przypadają na rzecz tego organu, który dokonał
           czynności egzekucyjnych powodujących powstanie kosztów, z
           zastrzeżeniem § 10.
       § 10. W przypadku bezskuteczności egzekucji prowadzonej przez organy
           egzekucyjne, o których mowa w art. 19 § 3 - 5 i 7, i przejęcia
           dalszego postępowania egzekucyjnego przez naczelnika urzędu
           skarbowego, opłaty za czynności egzekucyjne przypadają w całości na
           rzecz komórki organizacyjnej urzędu skarbowego prowadzącej egzekucję
           administracyjną.
      Art. 64d. § 1. Kwoty opłat za czynności egzekucyjne ulegają podwyższaniu
             w stopniu odpowiadającym wzrostowi cen towarów i usług
             konsumpcyjnych wynikającemu ze wskaźnika cen towarów i usług
             konsumpcyjnych ogółem ogłaszanego przez Prezesa Głównego Urzędu
             Statystycznego w formie komunikatu w Dzienniku Urzędowym
             Rzeczypospolitej Polskiej "Monitor Polski", z uwzględnieniem
             zaokrąglenia, o którym mowa w art. 27a.
         § 2. Podwyższanie kwot opłat za czynności egzekucyjne następuje z
           ostatnim dniem kwartału następującego po kwartale, w którym wzrost
           cen towarów i usług konsumpcyjnych, liczony od dnia 1 stycznia 2002
           roku przekroczył 20% lub wielokrotność tej wielkości.
         § 3. Minister właściwy do spraw finansów publicznych ogłasza, w drodze
           obwieszczenia, podwyższone kwoty opłat za czynności egzekucyjne w
           Dzienniku Urzędowym Rzeczypospolitej Polskiej "Monitor Polski".
         § 4.Przepisy § 1-3 stosuje się również do innych należności lub
           wartości określonych w ustawie kwotowo.
    Art. 64e. § 1. Organ egzekucyjny może umorzyć w całości lub w części
             przypadające na jego rzecz koszty egzekucyjne.
          § 2. Koszty egzekucyjne mogą być umorzone, jeżeli:
             1) stwierdzono nieściągalność od zobowiązanego dochodzonego
               obowiązku lub gdy zobowiązany wykaże, że nie jest w stanie
               ponieść kosztów egzekucyjnych bez znacznego uszczerbku dla
               swojej sytuacji finansowej,
             2) za umorzeniem przemawia ważny interes publiczny,
             3) ściągnięcie tylko kosztów egzekucyjnych spowodowałoby
               niewspółmierne wydatki egzekucyjne.
          § 3. Koszty egzekucyjne powstałe w egzekucji należności pieniężnych
             mogą być umorzone w przypadkach określonych w § 2 pkt 1, jeżeli
             obciążenie wierzyciela obowiązkiem uiszczenia tych kosztów byłoby
             gospodarczo nieuzasadnione.
          § 4. W przypadku częściowego umorzenia kosztów egzekucyjnych umarza
             się przede wszystkim opłaty za czynności egzekucyjne.
          § 5. Na postanowienie w sprawie umorzenia kosztów egzekucyjnych służy
             zażalenie zobowiązanemu i wierzycielowi niebędącemu jednocześnie
             organem egzekucyjnym.
    Art. 64f. Organ egzekucyjny, ze względu na ważny interes zobowiązanego,
           może rozłożyć na raty zapłatę przypadających na jego rzecz kosztów
           egzekucyjnych. Na postanowienie w sprawie rozłożenia na raty spłaty
           kosztów egzekucyjnych przysługuje zażalenie.";
54) art. 65 i 66 otrzymują brzmienie:
   "Art. 65. Minister właściwy do spraw finansów publicznych określi, w drodze
          rozporządzenia, sposób ustalania i dokumentowania wydatków
          egzekucyjnych, w szczególności sposób ustalania i rozliczania
          wydatków wspólnych, poniesionych w związku z egzekucją u dwu lub
          więcej zobowiązanych oraz przypadki, w których wydatki ustala się w
          formie zryczałtowanej. Określając sposób ustalania i dokumentowania
          wydatków egzekucyjnych minister uwzględnia rodzaj wydatków oraz ich
          udział w prowadzonych egzekucjach.
    Art. 66.  § 1. Wierzyciel ponosi wydatki związane z przekazaniem mu
             egzekwowanej należności lub przedmiotu.
          § 2. Wydatki, o których mowa w § 1, organ egzekucyjny pokrywa z
             wyegzekwowanych kwot.
          § 3. Wierzyciel, na rzecz którego organ egzekucyjny dokonał czynności
             egzekucyjnych, jest obowiązany, z zastrzeżeniem § 4, do uiszczenia
             opłaty komorniczej.
          § 4. Nie pobiera się opłaty komorniczej od kwot wpłaconych po
             wystąpieniu wierzyciela z żądaniem zawieszenia albo umorzenia
             postępowania egzekucyjnego, a także od należności, których
             wierzycielem jest organ będący jednocześnie organem egzekucyjnym,
             również i wtedy, gdy na jego zlecenie część czynności
             egzekucyjnych wykonał organ rekwizycyjny.
          § 5. Opłata komornicza  przypada na rzecz tego organu, który dokonał
             ściągnięcia należności pieniężnej lub zastosował środki
             egzekucyjne, w wyniku których należność została zapłacona.
          § 6. Do opłaty komorniczej stosuje się odpowiednio § 2.
          § 7. Jeżeli wierzyciel uchyla się od uiszczenia opłaty komorniczej,
             opłata ta, w części, w jakiej nie została potrącona przez organ
             egzekucyjny, podlega przymusowemu ściągnięciu w trybie egzekucji
             administracyjnej, po uprzednim doręczeniu upomnienia z zagrożeniem
             egzekucją, a następnie wystawieniu tytułu wykonawczego.
          § 8. Państwowe jednostki budżetowe, których należności dochodzone w
             trybie egzekucyjnym stanowią dochód budżetu państwa, z
             zastrzeżeniem § 4, są upoważnione do przeznaczania odpowiedniej
             części uzyskanych z egzekucji wpływów na pokrycie opłaty
             komorniczej i wydatków, o których mowa w § 1.";
55) w dziale II rozdział 1 otrzymuje brzmienie:
                                   "Rozdział 1
                                 Przepisy ogólne
      Art. 67. § 1. Z zastrzeżeniem art. 68 § 1, podstawę zastosowania środków
             egzekucyjnych, o których mowa w art. 1a pkt 12 lit. a), stanowi
             zawiadomienie o zajęciu prawa majątkowego zobowiązanego u dłużnika
             zajętej wierzytelności albo protokół zajęcia prawa majątkowego
             albo protokół zajęcia i odbioru ruchomości albo protokół odbioru
             dokumentu, sporządzone według wzoru określonego w drodze
             rozporządzenia przez ministra właściwego do spraw finansów
             publicznych. Określając wzór minister uwzględni uwarunkowania
             wynikające z elektronicznego przetwarzania danych zawartych w tym
             zawiadomieniu lub protokołach.
        § 2. Zawiadomienie o zajęciu prawa majątkowego zobowiązanego u dłużnika
           zajętej wierzytelności zawiera:
           1) oznaczenie zobowiązanego, wierzyciela i  organu egzekucyjnego,
           2) oznaczenie dłużnika zajętej wierzytelności,
           3) określenie stosowanego środka egzekucyjnego,
           4) numer tytułu wykonawczego stanowiącego podstawę do zajęcia,
           5) kwotę należności, okres za który należność została ustalona lub
             określona, termin płatności należności, rodzaj i stopę odsetek z
             tytułu niezapłacenia należności w terminie oraz kwotę odsetek
             naliczonych do dnia wystawienia zawiadomienia,
           6) kwotę należnych kosztów egzekucyjnych,
           7) wezwanie dłużnika zajętej wierzytelności do realizacji zajęcia
             lub powiadomienia organu egzekucyjnego o przeszkodzie w realizacji
             zajęcia,
           8) pouczenie zobowiązanego i dłużnika zajętej wierzytelności o
             skutkach zajęcia,
           9) datę wystawienia zawiadomienia, podpis z podaniem imienia,
             nazwiska i stanowiska służbowego podpisującego oraz odcisk pieczęci
             organu egzekucyjnego.
        § 3. Do protokołu zajęcia prawa majątkowego stosuje się odpowiednio § 4.
        § 4. Protokół zajęcia i odbioru ruchomości zawiera treść określoną w  §
           2 pkt 1, 4 - 6 i 9 oraz w art. 53 § 1 pkt 5, a ponadto:
           1) wyszczególnienie zajętych ruchomości z podaniem ich ilości,
             rodzaju jednostki miary i wartości szacunkowej ruchomości, jeżeli
             jej oszacowanie nie zostało zastrzeżone dla biegłego skarbowego,
           2) adnotację, które z zajętych ruchomości mogą być sprzedane
             bezpośrednio po zajęciu, a także które ruchomości poborca
             pozostawia pod dozorem zobowiązanego lub osoby zastępującej
             zobowiązanego a które odbiera,
           3) pouczenie zobowiązanego o skutkach zajęcia ruchomości i
             przysługującym mu prawie zaskarżenia w postaci zgłoszenia zarzutów,
           4) pouczenie dozorcy o skutkach przyjęcia ruchomości pod dozór.
        § 5. Protokół odebrania dokumentu zawiera treść określoną w  § 2 pkt 1,
           4 - 6 i 9 i § 4 pkt 3  oraz w art. 53 § 1 pkt 1, 2 i 4 - 6, a
           ponadto;
           1) oznaczenie lub opis odebranego dokumentu,
           2) wartość szacunkową prawa majątkowego związanego z tym dokumentem.
    Art. 67a. § 1. Organ egzekucyjny może z mocy samego zajęcia wierzytelności
             lub innego prawa majątkowego albo ruchomości wykonywać wszelkie
             prawa zobowiązanego w zakresie niezbędnym do prowadzenia
             egzekucji.
         § 2. Zobowiązany udziela organowi egzekucyjnemu wszelkich wyjaśnień,
             potrzebnych do dochodzenia należności pieniężnej.
    Art. 67b. O ile dalsze przepisy nie stanowią inaczej, organ egzekucyjny
          zwraca się do biegłego skarbowego o oszacowanie wartości zajętej
          ruchomości lub prawa majątkowego.
    Art. 67c. § 1. Uprawnienia do oszacowania wartości ruchomości lub prawa
              majątkowego zobowiązanego mogą być nadane osobie, która :
           1) korzysta w pełni z praw publicznych,
           2) posiada:
               a) dyplom ukończenia wyższej, średniej lub zasadniczej szkoły o
                 profilu technicznym lub artystycznym lub dyplom mistrza, w
                 zawodzie lub kierunku odpowiadającym rodzajowi majątku,
                 którego wartość podlega oszacowaniu,
               b) opinię właściwego stowarzyszenia, organizacji zawodowej,
                 szkoły wyższej lub innej instytucji stwierdzającej posiadanie
                 przez tę osobę teoretycznych i praktycznych wiadomości w danej
                 gałęzi techniki, sztuki, rzemiosła, a także innych
                 umiejętności niezbędnych do oszacowania wartości majątku,
          § 2. Z wnioskiem o nadanie uprawnień do szacowania wartości majątku
             zobowiązanego kandydat na biegłego skarbowego występuje do
             dyrektora izby skarbowej.
          § 3. Do wniosku, o którym mowa w § 2, dołącza się:
           1) uwierzytelniony odpis dokumentu oraz opinię, o których mowa w § 1
             pkt 2,
           2) informację określającą zakres uprawnień, o które kandydat się
             ubiega,
           3) dokumenty stwierdzające tożsamość kandydata oraz jego
             niekaralność,
           4) opinię zakładu pracy, jeżeli kandydat jest pracownikiem.
          § 4. Na postanowienie dyrektora izby skarbowej, odmawiające dokonania
             wpisu na listę biegłych skarbowych, przysługuje zażalenie.
          § 5. Podstawę do podjęcia czynności biegłego skarbowego stanowi wpis
             kandydata na listę prowadzoną przez izbę skarbową.
          § 6. W prowadzonej przez izbę skarbową liście biegłych skarbowych
             uwzględnia się:
           1) imię i nazwisko biegłego skarbowego i jego adres zamieszkania,
           2) zakres przyznanych uprawnień,
           3) termin wpisania na listę,
           4) wzór uwierzytelnionego podpisu biegłego skarbowego,
          § 7. Lista biegłych skarbowych jest prowadzona według wzoru
             określonego przez ministra właściwego do spraw finansów
             publicznych, dostosowanego do techniki informatycznej.
          § 8. Lista biegłych skarbowych jest dostępna dla zainteresowanych w
             siedzibie odpowiedniej izby skarbowej.
          § 9. W styczniu każdego roku izba skarbowa przekazuje ministrowi
             właściwemu do spraw finansów publicznych listę biegłych
             skarbowych, a także zawiadamia niezwłocznie o każdym przypadku
             wpisania lub wykreślenia z listy biegłego skarbowego.
         § 10. Skreślenie z listy biegłych skarbowych następuje:
           1) na własną prośbę,
           2) w przypadku:
               a) pozbawienia praw publicznych lub utraty innych warunków do
                 pełnienia tej funkcji albo stwierdzenia, że z chwilą dokonania
                 wpisu na listę biegły skarbowy warunkom tym nie odpowiadał i
                 nadal nie odpowiada,
               b) śmierci biegłego skarbowego,
               c) stwierdzenia nienależytego wykonywania funkcji biegłego
                 skarbowego.
         § 11. Na postanowienie dyrektora izby skarbowej w sprawie skreślenia
             biegłego skarbowego z listy biegłych skarbowych przysługuje
             zażalenie.
         § 12. Biegły skarbowy może odmówić dokonania szacunku wartości majątku
             zobowiązanego znajdującego się na terenie działania izby
             skarbowej, na listę której został wpisany, tylko z ważnych
             przyczyn.
         § 13. Biegły skarbowy wydając opinię używa tytułu biegłego skarbowego z
             oznaczeniem izby skarbowej, na listę której został wpisany.
         § 14. Biegły skarbowy jest obowiązany niezwłocznie zawiadomić izbę
             skarbową o:
           1) każdej zmianie swojego adresu,
           2) zamierzonej przerwie w wykonywaniu czynności biegłego skarbowego
             przez okres dłuższy niż 3 miesiące.
         § 15. Biegłemu skarbowemu za oszacowanie wartości ruchomości lub prawa
             majątkowego zobowiązanego przysługuje wynagrodzenie zgodne z
             zakresem wykonanej pracy w wysokości określonej przez ministra
             właściwego do spraw finansów publicznych w drodze rozporządzenia.
             Określając wysokość wynagrodzenia minister uwzględnia rodzaj i
             czas pracy oraz wysokość poniesionych przez biegłego skarbowego
             wydatków związanych z oszacowaniem wartości ruchomości lub prawa
             majątkowego.
   Art. 67d. § 1. Organ egzekucyjny zawiadamia zobowiązanego o wyznaczonym
             terminie oszacowania wartości ruchomości lub prawa majątkowego
             przez biegłego skarbowego i przesyła zobowiązanemu odpis protokołu
             oszacowania.
         § 2. Jeżeli zobowiązany nie zgadza się z oszacowaniem przez biegłego
           skarbowego wartości ruchomości lub prawa majątkowego,  może wystąpić
           do organu egzekucyjnego z wnioskiem o dokonanie tego oszacowania
           przez biegłego sądowego.
         § 3. Jeżeli wartość zajętej ruchomości lub prawa majątkowego oszacowana
           przez biegłego sądowego nie różni się co najmniej o 25% od wartości
           oszacowanej przez biegłego skarbowego, koszty oszacowania przez
           biegłego sądowego ponosi zobowiązany.
         § 4. Wniesienie przez zobowiązanego wniosku, o którym mowa w § 2,
           wstrzymuje sprzedaż zajętych rzeczy.
      Art. 68. § 1. Jeżeli zobowiązany na wezwanie poborcy skarbowego płaci
             dochodzoną należność pieniężną, poborca wystawia pokwitowanie
             odbioru pieniędzy. Pokwitowanie to wywiera ten sam skutek prawny
             co pokwitowanie wierzyciela. Za pokwitowaną należność pieniężną
             organ egzekucyjny ponosi odpowiedzialność wobec wierzyciela.
         § 2. Do czynności egzekucyjnych, o których mowa w § 1, nie stosuje się
           przepisów art. 53.
         § 3. W przypadku odebrania pieniędzy w wyniku przeszukania pomieszczeń
           i schowków, środków transportu oraz odzieży, teczek, waliz i
           podobnych przedmiotów stosuje się odpowiednio przepis § 1.
    Art. 68a. Wpłata dokonana przez dłużnika zajętej wierzytelności do organu
          egzekucyjnego wywiera ten sam skutek, co wpłata dokonana przez
          zobowiązanego do rąk wierzyciela.
      Art. 68b. § 1. Stwierdzenie nabycia w postępowaniu egzekucyjnym praw
             własności lub innych praw albo ruchomości następuje w drodze
             postanowienia.
         § 2. Postanowienie, o którym mowa w § 1, organ egzekucyjny wydaje na
           żądanie nabywcy, a jeżeli do wykonywania praw lub dysponowania
           ruchomościami niezbędne jest posiadanie dowodu nabycia - z urzędu.
    Art. 68c. Nabycie w drodze egzekucji papierów wartościowych wystawionych za
          granicą oraz kuponów od takich papierów, a także udziałów i akcji w
          spółkach lub przedsiębiorstwach mających siedzibę za granicą,
          jednostek uczestnictwa w funduszach inwestycyjnych i powierniczych
          mających siedzibę za granicą oraz innych praw o podobnym charakterze,
          nie wymaga zezwolenia dewizowego określonego w odrębnych przepisach.
    Art. 68d. Prawa majątkowe i ruchomości nabyte w postępowaniu egzekucyjnym
          są wolne od obciążeń.
      Art. 69. § 1. Gdy zobowiązanym do uiszczenia należności pieniężnej jest
             państwowa jednostka budżetowa, wierzyciel w celu otrzymania tej
             należności składa tytuł wykonawczy bezpośrednio tej państwowej
             jednostce, z której działalnością wiąże się egzekwowana należność.
             Jednostka ta jest obowiązana bezzwłocznie należność uiścić. Jeżeli
             należność nie zostanie uiszczona w terminie 7 dni od dnia złożenia
             tytułu wykonawczego, jednostka nadrzędna zobowiązanego, na wniosek
             wierzyciela, zarządza pokrycie należności ze środków
             zobowiązanego.
         § 2. W zakresie zarządzenia, o którym mowa w § 1, jednostce nadrzędnej
           przysługują uprawnienia jednostki budżetowej do dysponowania
           środkami zgromadzonymi na jej rachunku.
         § 3. Przepis § 1 nie ma zastosowania do należności z tytułu składek na
           ubezpieczenie społeczne, zobowiązań podatkowych oraz należności, o
           których mowa w art. 2 § 1 pkt 1c.
      Art. 70. § 1. Dłużnik zajętej wierzytelności jest obowiązany do
             naliczenia odsetek z tytułu niezapłacenia należności w terminie,
             należnych od następnego dnia po dniu wystawienia przez organ
             egzekucyjny zawiadomienia o zajęciu wierzytelności lub prawa
             majątkowego do dnia przekazania organowi egzekucyjnemu środków
             pieniężnych uzyskanych z zajęcia, z zastrzeżeniem § 2.
         § 2. Jeżeli dłużnik zajętej wierzytelności przekazuje organowi
           egzekucyjnemu środki pieniężne za pośrednictwem rachunku bankowego,
           nalicza odsetki, o których mowa w § 1, do dnia obciążenia rachunku
           bankowego zobowiązanego przekazywaną kwotą.
         § 3. Organ egzekucyjny w okresie realizacji zajęcia jest obowiązany
           powiadamiać dłużnika zajętej wierzytelności o każdorazowej zmianie
           stawki odsetek z tytułu niezapłacenia należności w terminie.
         § 4. Dłużnik zajętej wierzytelności nie odpowiada za nieprawidłowe
           obliczenie odsetek, jeżeli organ egzekucyjny nie powiadomił go w
           porę o zmianie, o której mowa w § 3.
         § 5. Przepisy § 1 - 4 stosuje się do dłużników zajętej wierzytelności
           obowiązanych do prowadzenia ksiąg podatkowych w rozumieniu Ordynacji
           podatkowej.
      Art. 70a. § 1. Jeżeli rzecz lub prawo majątkowe, do których skierowano
             egzekucję zostały obciążone hipoteką lub zastawem, organ
             egzekucyjny ustala kolejność zaspokojenia dochodzonej należności
             pieniężnej. W przypadku stwierdzenia, że przed dochodzoną
             należnością pieniężną podlegają zaspokojeniu inne wierzytelności
             zabezpieczone hipoteką lub zastawem, organ egzekucyjny wydaje
             postanowienie w sprawie wstrzymania czynności egzekucyjnych
             podjętych w stosunku do zajętych rzeczy lub praw majątkowych.
         § 2. Jeżeli hipoteki lub zastawy ustanowione dla zabezpieczenia
           wierzytelności podlegających zaspokojeniu przed dochodzoną
           należnością pieniężną wygasną bez przeniesienia własności zajętych
           rzeczy lub praw majątkowych, organ egzekucyjny podejmuje wstrzymane
           czynności egzekucyjne.
      Art. 70b. § 1. Jeżeli dłużnikowi zajętej wierzytelności jest wiadome, że
             zajęta wierzytelność lub inne prawo majątkowe obciążone zostały
             zastawem rejestrowym, wstrzymuje realizację zajęcia, z
             zastrzeżeniem § 2, i powiadamia o tym niezwłocznie organ
             egzekucyjny.
         § 2. Jeżeli należności pieniężnej dochodzonej przez organ egzekucyjny
           przysługuje wcześniejsza kolejność zaspokojenia niż wierzytelności
           zabezpieczonej zastawem rejestrowym, organ egzekucyjny powiadamia o
           tym dłużnika zajętej wierzytelności, który niezwłocznie podejmuje
           wstrzymaną realizację zajęcia.
      Art. 71. § 1. Jeżeli egzekucja administracyjna należności pieniężnych
             staje się bezskuteczna, organ egzekucyjny lub wierzyciel może
             zwrócić się do sądu o nakazanie zobowiązanemu wyjawienia majątku,
             zgodnie z przepisami Kodeksu postępowania cywilnego.
         § 2. O nakazanie wyjawienia przez zobowiązanego majątku można zwrócić
           się także przed wszczęciem egzekucji administracyjnej lub w toku tej
           egzekucji, jeżeli zachodzi uzasadnione przypuszczenie, że
           egzekwowana należność pieniężna nie będzie mogła być zaspokojona ze
           znanego majątku zobowiązanego ani też z jego wynagrodzenia za pracę
           lub z przypadających mu okresowo świadczeń za okres 6 miesięcy.
         § 3. Podstawą żądania nakazania wyjawienia przez zobowiązanego majątku
           jest tytuł wykonawczy, o którym mowa w art. 27, albo zarządzenie
           zabezpieczenia wydane na podstawie przepisów działu IV.
      Art. 71a. § 1. Organy egzekucyjne uprawnione są do przeprowadzania u
             dłużników zajętej wierzytelności, z wyłączeniem banków, kontroli
             prawidłowości realizacji zastosowanego środka egzekucyjnego, z
             zastrzeżeniem § 2.
         § 2. Jeżeli środek egzekucyjny zastosowany został przez organ
           egzekucyjny, o którym mowa w art. 19 § 3 - 5 i 7-8, kontrolę
           prawidłowości realizacji zastosowanego środka egzekucyjnego
           przeprowadza, z urzędu lub na wniosek tego organu, naczelnik urzędu
           skarbowego.
         § 3. Udostępnienie organowi egzekucyjnemu dokumentów i informacji
           niezbędnych do przeprowadzenia kontroli prawidłowości realizacji
           zastosowanego środka egzekucyjnego nie narusza obowiązku zachowania
           przez dłużników zajętej wierzytelności tajemnicy określonej w
           odrębnych przepisach.
         § 4. Czynności kontrolnych dokonuje się w obecności dłużnika zajętej
           wierzytelności lub osoby odpowiedzialnej za realizację zajęcia.
         § 5. Osoba dokonująca czynności kontrolnych obowiązana jest okazać
           pisemne upoważnienie naczelnika urzędu skarbowego do dokonywania
           tych czynności.
         § 6. Kopię protokołu z czynności kontrolnych doręcza się dłużnikowi
           zajętej wierzytelności lub osobie odpowiedzialnej za realizację
           zajęcia.
         § 7. Jeżeli dłużnik zajętej wierzytelności nie zgadza się z ustaleniami
           zawartymi w protokole, może zgłosić niezwłocznie do protokołu
           odpowiednie wyjaśnienia lub zastrzeżenia albo w terminie 14 dni od
           dnia jego doręczenia przedłożyć je w formie pisemnej.
         § 8. Przepisy § 1 - 7 stosuje się odpowiednio do zobowiązanego.
         § 9. Jeżeli w wyniku kontroli stwierdzono, że dłużnik zajętej
           wierzytelności bezpodstawnie uchyla się od przekazania zajętej
           wierzytelności albo części wierzytelności organowi egzekucyjnemu,
           organ ten wydaje postanowienie, w którym określa wysokość
           nieprzekazanej kwoty. Na postanowienie w sprawie wysokości
           nieprzekazanej kwoty przysługuje zażalenie.
    Art. 71b. Jeżeli dłużnik zajętej wierzytelności bezpodstawnie uchyla się od
           przekazania zajętej wierzytelności albo części wierzytelności
           organowi egzekucyjnemu, zajęta wierzytelność albo część
           wierzytelności może być ściągnięta od dłużnika zajętej
           wierzytelności w trybie egzekucji administracyjnej. Podstawą
           wystawienia tytułu wykonawczego jest postanowienie, o którym mowa w
           art. 71a § 9. Tytuł wykonawczy wystawia organ egzekucyjny, który
           dokonał u dłużnika zajętej wierzytelności zajęcia wierzytelności.";
56) art. 72 - 73 otrzymują brzmienie:
    "Art. 72. § 1. Organ egzekucyjny dokonuje zajęcia wynagrodzenia za pracę
             przez przesłanie do pracodawcy zobowiązanego zawiadomienia o
             zajęciu tej części jego wynagrodzenia, która nie jest zwolniona
             spod egzekucji, na pokrycie egzekwowanych należności pieniężnych
             wraz z odsetkami z tytułu niezapłacenia należności w terminie i
             kosztami egzekucyjnymi. Organ egzekucyjny  jednocześnie wzywa
             pracodawcę, aby nie wypłacał zajętej części wynagrodzenia
             zobowiązanemu, lecz przekazał ją organowi egzekucyjnemu aż do
             pełnego pokrycia egzekwowanych należności pieniężnych.
         § 2. Zajęcie wynagrodzenia za pracę jest dokonane z chwilą doręczenia
           pracodawcy zawiadomienia o zajęciu, o którym mowa w § 1. Zajęcie to
           zachowuje moc również w przypadku zmiany stosunku pracy lub
           zlecenia, nawiązania nowego stosunku pracy lub zlecenia z tym samym
           pracodawcą, a także w przypadku przejęcia pracodawcy przez innego
           pracodawcę.
         § 3. W stosunku do egzekwowanej należności pieniężnej nieważne są
           rozporządzenia wynagrodzeniem przekraczające część wolną od zajęcia,
           dokonane po jego zajęciu, a także przed tym zajęciem, jeżeli są
           wymagalne po zajęciu.
         § 4. Jednocześnie z przesłaniem zawiadomienia, o którym mowa w § 1,
           organ egzekucyjny:
           1) zawiadamia zobowiązanego o zajęciu jego wynagrodzenia za pracę,
             doręczając mu odpis tytułu wykonawczego, o ile nie został wcześniej
             doręczony, i odpis wezwania przesłanego do pracodawcy, pouczając
             ponadto zobowiązanego, że nie może odbierać wynagrodzenia poza
             częścią wolną od zajęcia ani  rozporządzać nim w żaden inny sposób,
           2) wzywa pracodawcę, aby:
               a)  w terminie 7 dni od dnia doręczenia zawiadomienia złożył za
                 okres 3 miesięcy poprzedzających zajęcie, za każdy miesiąc
                 oddzielnie, zestawienie otrzymanego w tym czasie wynagrodzenia
                 zobowiązanego z wyszczególnieniem wszystkich jego składników,
               b) składał, w przypadku zaistnienia przeszkód do wypłacenia
                 wynagrodzenia za pracę, oświadczenie o rodzaju tych przeszkód,
                 a w szczególności podał, czy inne osoby roszczą sobie prawa do
                 zajętego wynagrodzenia, czy i w jakim sądzie toczy się sprawa
                 o to wynagrodzenie oraz czy i o jakie roszczenia została
                 skierowana do tego wynagrodzenia egzekucja przez innych
                 wierzycieli,
           3) poucza pracodawcę o określonych w art. 71b, art. 168c i art. 168e
             skutkach niestosowania się do wezwań, o których mowa w pkt 1 i 2.
    Art. 73. Jeżeli wynagrodzenie za pracę zostało uprzednio zajęte przez inny
         organ egzekucyjny, pracodawca niezwłocznie zawiadamia o tym właściwe
         organy egzekucyjne.";
57) skreśla się art. 74;
58) art. 75 otrzymuje brzmienie:
      "Art. 75. § 1. Jeżeli w czasie prowadzenia egzekucji z wynagrodzenia za
             pracę zobowiązany przestał pracować u pracodawcy, u którego
             dokonano zajęcia wynagrodzenia, pracodawca ten niezwłocznie
             zawiadamia o tym organ egzekucyjny oraz we wzmiance o zajęciu
             wynagrodzenia w wydanym zobowiązanemu świadectwie pracy wskazuje
             organ egzekucyjny, numer sprawy egzekucyjnej i wysokość
             potrąconych już kwot.
         § 2. Jeżeli nowe miejsce pracy zobowiązanego jest znane dotychczasowemu
           pracodawcy, pracodawca ten przesyła niezwłocznie dokumenty dotyczące
           zajęcia wynagrodzenia zobowiązanego nowemu pracodawcy i zawiadamia o
           tym organ egzekucyjny. Doręczenie tych dokumentów nowemu pracodawcy
           ma skutki prawne zajęcia wynagrodzenia zobowiązanego u tego
           pracodawcy.
         § 3. Nowy pracodawca, któremu zobowiązany przedstawił świadectwo pracy
           ze wzmianką o zajęciu wynagrodzenia, zawiadamia niezwłocznie o
           zatrudnieniu dawnego pracodawcę oraz organ egzekucyjny.";
59) skreśla się art. 76-78;
60) art. 79 - 82 otrzymują brzmienie:
      "Art. 79. § 1. Organ egzekucyjny dokonuje zajęcia świadczeń z
             zaopatrzenia emerytalnego oraz z ubezpieczenia społecznego
             zobowiązanego, zwanych dalej "świadczeniami", przez przesłanie do
             właściwego do spraw wypłaty zobowiązanemu świadczeń organu
             rentowego zawiadomienia o zajęciu tej części przysługujących
             zobowiązanemu świadczeń, która nie jest zwolniona spod egzekucji,
             na pokrycie egzekwowanych należności pieniężnych wraz z odsetkami
             z tytułu niezapłacenia należności w terminie i kosztami
             egzekucyjnymi. Organ egzekucyjny jednocześnie wzywa organ rentowy,
             aby nie wypłacał zajętej części świadczenia zobowiązanemu, lecz
             przekazał ją organowi egzekucyjnemu aż do pełnego pokrycia
             egzekwowanych należności pieniężnych.
         § 2. Zajęcie świadczeń jest dokonane z chwilą doręczenia organowi
           rentowemu zawiadomienia o zajęciu. Zajęcie to zachowuje moc również
           w przypadku zmiany organu rentowego właściwego do wypłaty świadczeń.
         § 3. W stosunku do egzekwowanej należności pieniężnej nieważne są
           rozporządzenia świadczeniami przekraczające część wolną od zajęcia,
           dokonane po ich zajęciu, a także przed tym zajęciem, jeżeli są
           wymagalne po zajęciu.
         § 4. Jednocześnie z przesłaniem zawiadomienia, o którym mowa w § 1,
           organ egzekucyjny:
           1) zawiadamia zobowiązanego o zajęciu przysługujących mu świadczeń,
             doręczając mu odpis tytułu wykonawczego, o ile nie został wcześniej
             doręczony, i odpis zawiadomienia przesłanego do organu rentowego,
             pouczając ponadto zobowiązanego, że nie może odbierać świadczeń
             poza częścią wolną od zajęcia, ani rozporządzać nimi w żaden inny
             sposób,
           2) wzywa organ rentowy, aby:
               a) w terminie 7 dni od dnia doręczenia zawiadomienia podał
                 wysokość przysługujących zobowiązanemu miesięcznych świadczeń
                 i zawiadamiał o każdej zmianie ich wysokości,
               b) składał, w przypadku zaistnienia przeszkód do wypłacenia
                 świadczeń, oświadczenie o rodzaju tych przeszkód, a w
                 szczególności podał, czy inne osoby roszczą sobie prawa do
                 zajętych świadczeń, czy i w jakim sądzie toczy się sprawa o te
                 świadczenia oraz czy i o jakie roszczenia została skierowana
                 do tych świadczeń egzekucja przez innych wierzycieli,
          3) poucza organ rentowy o określonych w art. 71b, art. 168c i art.
            168e skutkach niestosowania się do wezwań, o których mowa w pkt 1 i
            2.
         § 5. Przy egzekucji ze świadczeń stosuje się odpowiednio przepisy art.
           73 i 75.
      Art. 80. § 1. Organ egzekucyjny dokonuje zajęcia wierzytelności z
             rachunku bankowego przez przesłanie do banku, a jeżeli bank
             posiada oddziały - do właściwego oddziału, zawiadomienia o zajęciu
             wierzytelności pieniężnej zobowiązanego z rachunku bankowego do
             wysokości egzekwowanej należności pieniężnej wraz z odsetkami z
             tytułu niezapłacenia w terminie dochodzonej wierzytelności oraz
             kosztami egzekucyjnymi. Organ egzekucyjny jednocześnie wzywa bank,
             aby bez zgody organu egzekucyjnego nie dokonywał wypłat z rachunku
             bankowego do wysokości zajętej wierzytelności, lecz bezzwłocznie
             przekazał zajętą kwotę organowi egzekucyjnemu na pokrycie
             egzekwowanej należności albo zawiadomił organ egzekucyjny, w
             terminie 7 dni od dnia doręczenia wezwania, o przeszkodzie w
             dokonaniu wpłaty.
         § 2. Zajęcie wierzytelności z rachunku bankowego zobowiązanego jest
           dokonane z chwilą doręczenia bankowi zawiadomienia o zajęciu, o
           którym mowa w § 1, i obejmuje również kwoty, które nie były na
           rachunku bankowym w chwili zajęcia, a zostały wpłacone na ten
           rachunek po dokonaniu zajęcia.
         § 3. Jednocześnie z przesłaniem zawiadomienia, o którym mowa w § 1,
           organ egzekucyjny zawiadamia zobowiązanego o zajęciu jego
           wierzytelności z rachunku bankowego, doręczając mu odpis tytułu
           wykonawczego, o ile nie został wcześniej doręczony, i odpis
           zawiadomienia skierowanego do banku o zakazie wypłaty zajętej kwoty
           z rachunku bankowego bez zgody organu egzekucyjnego.
      Art. 81. § 1. Zajęcie wierzytelności jest skuteczne w odniesieniu do
             rachunków bankowych zobowiązanego prowadzonych przez bank,
             niezależnie od tego, czy organ egzekucyjny wskazał w
             zawiadomieniu, o którym mowa w art. 80 § 1, numery tych rachunków.
         § 2. Jeżeli zobowiązanym jest jednostka budżetowa, zajęciu podlega
           wyłącznie rachunek wydatków.
         § 3. Jeżeli wierzytelności z innych rodzajów rachunków bankowych
           zobowiązanego niż lokata terminowa, nie pokrywają dochodzonej
           należności, bank realizuje zajęcie wierzytelności z rachunku tej
           lokaty  w ostatniej kolejności.
         § 4. Wynikający z zajęcia wierzytelności z rachunku bankowego zakaz
           wypłat z tego rachunku bez zgody organu egzekucyjnego nie dotyczy
           wypłat na bieżące wynagrodzenia za pracę oraz na zasądzone alimenty
           i renty o charakterze alimentacyjnym zasądzone tytułem
           odszkodowania. Wypłata na wynagrodzenia za pracę może nastąpić po
           złożeniu bankowi odpisu listy płac lub innego wiarygodnego dowodu, a
           wypłata alimentów lub renty o charakterze alimentacyjnym - tytułu
           stwierdzającego obowiązek zobowiązanego do płacenia alimentów lub
           renty. Bank dokonuje wypłat alimentów lub renty do rąk osoby
           uprawnionej do tych świadczeń.
         § 5. Przepis § 4 stosuje się również do podatku dochodowego od osób
           fizycznych oraz składek na ubezpieczenie społeczne, należnych od
           dokonywanych wypłat na bieżące wynagrodzenia.
    Art. 82. W przypadku zbiegu kilku egzekucji administracyjnych lub zbiegu
          egzekucji administracyjnej i sądowej do tej samej wierzytelności z
          rachunku bankowego zobowiązanego, jeżeli kwoty znajdujące się na
          rachunku bankowym nie wystarczają na pokrycie wszystkich
          egzekwowanych należności, bank obowiązany jest wstrzymać wypłaty z
          tego rachunku do wysokości należności pieniężnych, na rzecz których
          zajęcie nastąpiło, oraz niezwłocznie zawiadomić o tym właściwe organy
          egzekucyjne. Przepisy art. 81 § 4-5 stosuje się odpowiednio.";
61) skreśla się art. 83;
62) art. 84-86 otrzymują brzmienie:
      "Art. 84. § 1. Jeżeli przed zajęciem wierzytelności z rachunku bankowego
             zobowiązanego w trybie art. 80 zostanie ujawniony dokument
             potwierdzający posiadanie rachunku bankowego, zwany dalej "dokumentem",
organ egzekucyjny dokonuje zajęcia wierzytelności z
             rachunku bankowego związanego z tym dokumentem przez wpisanie jej
             do protokołu zajęcia.
         § 2. W protokole, o którym mowa w § 1, organ egzekucyjny podaje
           wysokość egzekwowanej należności pieniężnej wraz z odsetkami z
           tytułu niezapłacenia należności w terminie i kosztami egzekucyjnymi.
         § 3. Zajęcie wierzytelności z rachunku bankowego związanego  z
           dokumentem jest skuteczne wobec zobowiązanego z chwilą podpisania
           przez poborcę skarbowego protokołu zajęcia, o którym mowa w § 1.
         § 4. Organ egzekucyjny zawiadamia niezwłocznie zobowiązanego o zajęciu
           jego wierzytelności w części, w jakiej nie została zwolniona spod
           egzekucji, doręczając mu odpis tytułu wykonawczego oraz odpis
           protokołu zajęcia wierzytelności z rachunku bankowego związanego z
           dokumentem. Jednocześnie organ egzekucyjny poucza zobowiązanego, że
           nie może realizować zajętej wierzytelności poza częścią wolną od
           egzekucji, ani rozporządzać nią w żaden inny sposób.
         § 5. Niezależnie od zawiadomienia, o którym mowa w § 4, organ
           egzekucyjny przesyła do banku zawiadomienie o zajęciu wierzytelności
           pieniężnej z rachunku bankowego. Przepisy art. 80 stosuje się
           odpowiednio.
      Art. 85 § 1. Jeżeli dokument jest tego rodzaju, że bez jego okazania
             zobowiązany nie może realizować wierzytelności z rachunku
             bankowego, organ egzekucyjny dokonuje zajęcia wierzytelności z
             rachunku bankowego związanego z tym dokumentem przez jego odbiór.
         § 2. Organ egzekucyjny potwierdza odbiór dokumentu protokołem odbioru
           dokumentu. Przepisy art. 84 § 2 - 4 stosuje się odpowiednio.
         § 3.  Niezależnie od zajęcia, o którym mowa w § 1, organ egzekucyjny
           przesyła do banku zawiadomienie o zajęciu wierzytelności pieniężnej
           z rachunku bankowego. Przepisy art. 80 stosuje się odpowiednio.
      Art. 86 § 1. Organ egzekucyjny poucza wierzyciela, żeby w terminie 14 dni
             od dnia zajęcia, o którym mowa w art. 85 § 1, wystąpił do sądu o
             umorzenie dokumentu i zawiadomił o tym właściwy oddział banku
             przez doręczenie mu w tym samym terminie odpisu złożonego do sądu
             wniosku w sprawie wszczęcia postępowania o umorzenie dokumentu.
         § 2. W przypadku nieotrzymania zawiadomienia o wszczęciu postępowania o
           umorzenie dokumentu właściwy oddział banku, po upływie 21 dni od
           dnia doręczenia zawiadomienia o zajęciu wierzytelności z rachunku
           bankowego, odwołuje wstrzymanie wypłat z tego rachunku, o czym
           zawiadamia posiadacza rachunku.
         § 3. Sąd rozpatruje wniosek o umorzenie dokumentu na zasadach i w
           trybie przewidzianych w przepisach o umarzaniu utraconych
           dokumentów. W postępowaniu w sprawie umorzenia dokumentu nie mogą
           być zgłaszane zarzuty dotyczące zasadności roszczenia wierzyciela.
           Koszty postępowania obciążają właściciela dokumentu. Sąd przesyła
           właściwemu oddziałowi banku wypis prawomocnego postanowienia w
           sprawie umorzenia dokumentu.
         § 4. W przypadku umorzenia dokumentu, właściwy oddział banku wystawia
           w jego miejsce nowy, aktualny dokument, który wydaje właścicielowi.
           W przypadku nieuwzględnienia wniosku o umorzenie dokumentu, właściwy
           oddział banku niezwłocznie odwołuje wstrzy-manie wypłat z rachunku
           bankowego i zawiadamia o tym właściciela.";
63) dodaje się art. 86a w brzmieniu:
      "Art. 86a. § 1. Wskutek zajęcia wierzytelności z rachunku bankowego, bank
             wstrzymuje wszelkie wypłaty z zajętego rachunku i niezwłocznie
             zawiadamia o zajęciu wierzytelności z rachunku bankowego inne
             oddziały banku, inne banki, placówki pocztowe i inne podmioty
             uprawnione do dokonywania wypłat zobowiązanemu z zajętego
             rachunku. Zajęcie nie dotyczy kwot wolnych od egzekucji.
         § 2. Inne banki, placówki pocztowe i inne podmioty uprawnione do
           dokonywania wypłat, o których mowa w § 1, po zawiadomieniu ich o
           zajęciu, ponoszą względem wierzyciela odpowiedzialność za dokonane
           wypłaty.
         § 3. Minister właściwy do spraw finansów publicznych w porozumieniu z
           ministrem właściwym do spraw łączności i Ministrem Sprawiedliwości
           określi, w drodze rozporządzenia, tryb zawiadamiania oddziałów
           banków, placówek pocztowych i innych podmiotów uprawnionych do
           dokonywania wypłat z zajętego rachunku w postępowaniu egzekucyjnym w
           administracji, zapewniający prawidłowe orzekanie o ich
           odpowiedzialności za dokonane wypłaty.";
64) art. 87 otrzymuje brzmienie:
    "Art. 87. Przepisy dotyczące egzekucji z rachunków bankowych i
          wierzytelności z rachunku bankowego związanego z dokumentem stosuje
          się odpowiednio w egzekucji z wkładów oszczędnościowych gromadzonych
          w spółdzielczych kasach oszczędnościowo-kredytowych.";
65) w dziale II rozdział 5 otrzymuje brzmienie:
                                   "Rozdział 5
     Egzekucja z innych wierzytelności pieniężnych i innych praw majątkowych
            Oddział 1. Egzekucja z innych wierzytelności pieniężnych
                                        
      Art. 89. § 1. Organ egzekucyjny dokonuje zajęcia wierzytelności
             pieniężnej innej, niż określona w art. 72-85, przez przesłanie do
             dłużnika zobowiązanego zawiadomienia o zajęciu wierzytelności
             pieniężnej zobowiązanego i jednocześnie wzywa dłużnika zajętej
             wierzytelności, aby należnej od niego kwoty do wysokości
             egzekwowanej należności wraz z odsetkami z tytułu niezapłacenia
             należności w terminie i kosztami egzekucyjnymi bez zgody organu
             egzekucyjnego nie uiszczał zobowiązanemu, lecz należną kwotę
             przekazał organowi egzekucyjnemu na pokrycie należności.
         § 2. Zajęcie wierzytelności jest dokonane z chwilą doręczenia
           dłużnikowi zajętej wierzytelności zawiadomienia o zajęciu, o którym
           mowa w § 1. Zajęcie wierzytelności z tytułu dostaw, robót i usług
           dotyczy również wierzytelności, które nie istniały w chwili zajęcia,
           a powstaną po dokonaniu zajęcia z tytułu tych dostaw, robót i usług.
         § 3. Jednocześnie z przesłaniem zawiadomienia, o którym mowa w § 1,
           organ egzekucyjny:
          1)  wzywa dłużnika zajętej wierzytelności, aby w terminie 7 dni od
            dnia doręczenia zawiadomienia złożył oświadczenie dotyczące tego,
            czy:
               a) uznaje zajętą wierzytelność zobowiązanego,
               b) przekaże organowi egzekucyjnemu z zajętej wierzytelności
                 kwoty na pokrycie należności lub z jakiego powodu odmawia tego
                 przekazania,
               c) - i w jakim sądzie lub przed jakim organem toczy się albo
                 toczyła się sprawa o zajętą wierzytelność,
          2)  zawiadamia zobowiązanego, że nie wolno mu zajętej kwoty odebrać
            ani też rozporządzać nią lub ustanowionym dla niej zabezpieczeniem,
          3) doręcza zobowiązanemu odpis tytułu wykonawczego, o ile nie został
            wcześniej doręczony, a także odpis wniosku, o którym mowa w art. 90
            § 1.
      Art. 90. § 1. Jeżeli organowi egzekucyjnemu jest wiadomo, że zajęta
             wierzytelność jest zabezpieczona przez wpis w księdze wieczystej
             lub przez złożenie dokumentu do zbioru dokumentów, przesyła on do
             sądu wniosek o dokonanie w księdze wieczystej wpisu o zajęciu
             wierzytelności lub o złożenie tego wniosku do zbioru dokumentów.
             Do wniosku organu egzekucyjnego dołącza się odpis tytułu
             wykonawczego.
         § 2. Jeżeli zajęta wierzytelność należy się zobowiązanemu od organów
           będących jednocześnie jednostkami budżetowymi lub zakładami
           budżetowymi albo od funduszy pozostających w ich zarządzie, za
           dłużnika zajętej wierzytelności uważa się organ właściwy do wydania
           polecenia wypłaty.
    Art. 91. Jeżeli dłużnik zajętej wierzytelności uchyla się od przekazania
         zajętej kwoty organowi egzekucyjnemu, mimo że wierzytelność została
         przez niego uznana i jest wymagalna, stosuje się odpowiednio przepisy
         art. 71b.
    Art. 92. W egzekucji z kwot będących przedmiotem krajowych przekazów
         pocztowych stosuje się odpowiednio przepisy dotyczące egzekucji z
         innych wierzytelności pieniężnych. Za wierzyciela zajętej
         wierzytelności uważa się w tym przypadku adresata przekazu, a za
         dłużnika zajętej wierzytelności - placówkę pocztową, która obowiązana
         jest wypłacić kwotę przekazu adresatowi.
                                        
  Oddział 2. Egzekucja z praw z papierów wartościowych zapisanych na rachunkach
      papierów wartościowych oraz z wierzytelności z rachunków pieniężnych
      Art. 93. § 1. Organ egzekucyjny dokonuje zajęcia praw z papierów
             wartościowych zapisanych na rachunku papierów wartościowych oraz
             wierzytelności z rachunku pieniężnego zobowiązanego przez
             przesłanie do podmiotu prowadzącego rachunki papierów
             wartościowych lub rachunki pieniężne, zwanego dalej "prowadzącym
             rachunki", zawiadomienia o zajęciu praw z papierów wartościowych
             oraz wierzytelności z rachunku pieniężnego zobowiązanego do
             wysokości dochodzonych należności, o których mowa w § 2.
         § 2. Organ egzekucyjny wzywa prowadzącego rachunki, aby przekazał
           organowi egzekucyjnemu z rachunku pieniężnego zobowiązanego środki
           do wysokości egzekwowanej należności wraz z odsetkami z tytułu
           niezapłacenia należności w terminie i kosztami egzekucyjnymi, a
           jeżeli środki na rachunku pieniężnym nie są wystarczające do
           pokrycia egzekwowanych kwot, aby dokonał na żądanie organu
           egzekucyjnego sprzedaży zajętych papierów wartościowych i uzyskaną
           ze sprzedaży kwotę wpłacił organowi egzekucyjnemu, albo zawiadomił
           ten organ w terminie 7 dni od dnia doręczenia zawiadomienia o
           przeszkodzie w dokonaniu realizacji zajęcia, w tym również o
           nieprowadzeniu rachunku pieniężnego lub rachunku papierów
           wartościowych zobowiązanego.
         § 3. Zajęcie praw z papierów wartościowych i wierzytelności z rachunku
           pieniężnego jest dokonane z chwilą doręczenia prowadzącemu rachunki
           zawiadomienia o zajęciu tych praw i obejmuje również prawa i
           wierzytelności, które nie zostały zapisane lub nie znajdowały się na
           rachunkach zobowiązanego w chwili zajęcia.
         § 4. Zajęcie praw z papierów wartościowych oraz wierzytelności z
           rachunku pieniężnego jest skuteczne także wtedy, gdy zawiadomienie,
           o którym mowa w § 1, zawiera tylko imię i nazwisko lub firmę oraz
           adres zobowiązanego.
         § 5. Jednocześnie z przesłaniem zawiadomienia, o którym mowa w § 1,
           organ egzekucyjny:
          1) zawiadamia zobowiązanego o zajęciu jego praw z papierów
            wartościowych i wierzytelności z rachunku pieniężnego, doręczając
            mu odpis tytułu wykonawczego, o ile nie został wcześniej doręczony,
            i odpis zawiadomienia skierowanego do prowadzącego rachunki o
            zajęciu praw z papierów wartościowych i wierzytelności z rachunku
            pieniężnego, jak również zawiadamia zobowiązanego, że nie wolno mu
            zajętymi prawami rozporządzać,
          2) wzywa zobowiązanego, aby w terminie 7 dni od dnia doręczenia
            zawiadomienia, o którym mowa w pkt 1, poinformował organ
            egzekucyjny w jakiej kolejności i po jakiej cenie papiery
            wartościowe mają być zbywane.
         § 6. W przypadku, o którym mowa w § 5 pkt 2, organ egzekucyjny wystawia
           zlecenie sprzedaży papierów wartościowych stosownie do dyspozycji
           zobowiązanego.
         § 7. Jeżeli zobowiązany w wyznaczonym terminie nie wskazał ceny lub
           kolejności zbycia papierów wartościowych lub jeżeli w terminie 5
           kolejnych dni transakcyjnych sprzedaż papierów wartościowych zgodnie
           z dyspozycją zobowiązanego nie dojdzie do skutku, organ egzekucyjny
           wystawia zlecenie sprzedaży papierów wartościowych po cenie
           umożliwiającej realizację zlecenia na rynku regulowanym.
         § 8. Organ egzekucyjny ustala zakres i kolejność sprzedaży papierów
           wartościowych na podstawie notowań giełdowych z dnia poprzedzającego
           dzień zlecenia ich sprzedaży.
         § 9. W pierwszej kolejności sprzedaży podlegają papiery wartościowe,
           których ceny w dniu poprzedzającym dzień zlecenia sprzedaży
           zapewniały najwyższy dochód lub najniższą stratę liczoną w stosunku
           do wartości nominalnej tych papierów.
        § 10. Jeżeli w pierwszym dniu transakcyjnym po upływie okresu, o którym
           mowa w § 7, sprzedaż papierów wartościowych nie dojdzie do skutku
           lub uzyskana ze sprzedaży kwota nie wystarcza na pokrycie
           dochodzonych należności, organ egzekucyjny zleca dokonanie sprzedaży
           uzupełniających, stosując zasady określone w § 8 i 9.
      Art. 94 § 1. Do zajęcia  papierów zapisanych na rachunku papierów
             wartościowych lecz niebędących przedmiotem obrotu na rynku
             giełdowym lub regulowanym rynku pozagiełdowym stosuje się
             odpowiednio przepisy art. 93 § 1, 3 - 4 i § 5 pkt 1.
         § 2. Po otrzymaniu zawiadomienia o zajęciu papierów wartościowych, o
           których mowa w § 1, prowadzący rachunki niezwłocznie przesyła
           organowi egzekucyjnemu wyciąg z rachunków zobowiązanego.
         § 3. Sprzedaż papierów wartościowych, o których mowa w § 1, następuje
           na rzecz osób fizycznych w trybie przepisów działu II rozdziału 6
           oddziału 2.
    Art. 94a. Prowadzący rachunki dokonuje zapisu papierów wartościowych
          nabywcy na jego rachunku papierów wartościowych na podstawie
          postanowienia, o którym mowa w art. 68b.
    Art. 94b. W przypadku dokonania przez prowadzącego rachunki wypłaty
          zobowiązanemu zajętych kwot lub kwot uzyskanych ze sprzedaży zajętych
          praw z papierów wartościowych albo wykonania rozporządzeń
          zobowiązanego powodujących nieskuteczność prowadzonej egzekucji,
          stosuje się odpowiednio przepis art. 71b.
    Art. 94c. Jeżeli zajęte prawa z papierów wartościowych zobowiązanego i
          wierzytelności z rachunku pieniężnego zostały uprzednio zajęte przez
          inny organ egzekucyjny, prowadzący rachunki niezwłocznie zawiadamia o
          tym właściwe organy egzekucyjne.
                                        
    Oddział 3. Egzekucja z papierów wartościowych niezapisanych na rachunku
   papierów wartościowych
      Art. 95. § 1. Organ egzekucyjny dokonuje zajęcia papierów wartościowych
             nie zapisanych na rachunku papierów wartościowych przez odbiór
             dokumentu, którego posiadanie jest koniecznym warunkiem
             wykonywania prawa z tych papierów. Przepisy art. 84 § 2 - 4
             stosuje się odpowiednio.
         § 2. Zajęte papiery wartościowe niezapisane na rachunku papierów
           wartościowych organ egzekucyjny przekazuje do sprzedaży podmiotowi
           posiadającemu zezwolenie Komisji Papierów Wartościowych i Giełd na
           podejmowanie czynności związanych z obrotem takimi papierami, a w
           przypadku jego braku lub gdy sprzedaż w tym trybie wiązałaby się z
           poniesieniem zbyt dużych kosztów, sprzedaje je w trybie określonym
           przepisami działu II rozdziału 6 oddziału 2.
         § 3. Zlecając sprzedaż papierów wartościowych podmiotowi, o którym mowa
           w § 2, organ egzekucyjny stosuje zasady określone w art. 93 § 8-9.
         § 4. Jeżeli sprzedaż papierów wartościowych zobowiązanego następuje w
           trybie przepisów działu II rozdziału 6 oddziału 2, a  oszacowanie
           wartości zajętych papierów wartościowych przez biegłego skarbowego
           wiązałoby się ze zbyt dużymi kosztami, organ egzekucyjny, za zgodą
           zobowiązanego, przyjmuje cenę wywołania w wysokości ceny nominalnej
           papierów wartościowych.
                                        
                          Oddział 4. Egzekucja z weksla
    Art. 96. Organ egzekucyjny dokonuje zajęcia weksla, w rozumieniu ustawy z
          dnia 28 kwietnia 1936 r. - Prawo wekslowe (Dz.U. Nr 37, poz. 282),
          przez odbiór weksla, stosując odpowiednio zasady określone w art. 84.
      Art. 96a. Jednocześnie z zajęciem weksla organ egzekucyjny:
         1) wzywa trasata, aby należnej od niego sumy wekslowej nie uiszczał
           prawnemu posiadaczowi weksla, lecz należną sumę wpłacił w terminie
           wykupu weksla organowi egzekucyjnemu,
         2) zawiadamia zobowiązanego, że nie wolno mu rozporządzać zajętym
           wekslem ani też odebrać od trasata sumy wekslowej.
   Art. 96b. § 1. Organ egzekucyjny może wykonywać wszelkie prawa zobowiązanego
             w zakresie realizacji zajętego weksla.
         § 2. Zobowiązany udziela organowi egzekucyjnemu wszelkich wyjaśnień
           potrzebnych do dochodzenia praw przeciwko trasatowi.
    Art. 96c. Organ egzekucyjny przedstawia weksel do zapłaty w trybie
          określonym w przepisach ustawy - Prawo wekslowe lub sprzedaje w
          trybie określonym przepisami działu II rozdziału 6 oddziału 2.
      Art. 96d. § 1. Jeżeli egzekucja z weksla jest dokonywana w formie
             sprzedaży, organ egzekucyjny, z zastrzeżeniem § 2, indosuje weksel
             na nabywcę. Dokonany przez organ egzekucyjny indos wywiera skutki
             indosu wpisanego przez zobowiązanego.
         § 2. Jeżeli na wekslu zostały umieszczone wyrazy "nie na zlecenie" lub
           inne zastrzeżenie równoznaczne, organ egzekucyjny może przenieść
           weksel na nabywcę tylko w formie i ze skutkami zwykłego przelewu.
    Art. 96e. Jeżeli weksel został już uprzednio zajęty przez inny organ
          egzekucyjny, zobowiązany niezwłocznie zawiadamia o tym właściwe
          organy egzekucyjne.
      Art. 96f. § 1. Jeżeli egzekucja z weksla w trybie określonym w art. 96c
             okaże się nieskuteczna, zajęcie weksla staje się zajęciem
             wierzytelności zabezpieczonej wekslem.
         § 2. Do wierzytelności, o której mowa w § 1, stosuje się odpowiednio
           przepisy działu II rozdziału 5 oddziału 1.
                                        
                                        
   Oddział 5. Egzekucja z autorskich praw majątkowych i praw pokrewnych oraz z
                           praw własności przemysłowej
      Art. 96g. § 1. Organ egzekucyjny dokonuje zajęcia:
           1) autorskiego prawa majątkowego i praw pokrewnych,
           2) patentu,
           3) prawa ochronnego na wzór użytkowy,
           4) prawa z rejestracji wzoru zdobniczego,
           5) prawa z rejestracji znaku towarowego,
           6) prawa do używania znaku towarowego powszechnie znanego
             niezarejestrowanego,
           7) prawa z rejestracji topografii układu scalonego,
           8) prawa do projektu racjonalizatorskiego
             oraz korzyści z tych praw, przez wpisanie ich do protokołu zajęcia
             i podpisanie protokołu przez poborcę skarbowego, a także
             zobowiązanego lub świadków.
         § 2. Zajęcie praw, o których mowa w § 1 pkt 2-5, 7 i 8, może również
           nastąpić przez przesłanie do Urzędu Patentowego Rzeczypospolitej
           Polskiej zawiadomienia o zajęciu prawa.
         § 3. Zajęciu nie podlega:
           1) autorskie prawo majątkowe służące twórcy za jego życia, z
             wyjątkiem wymagalnych wierzytelności,
           2) prawo do utworu nieopublikowanego, jeżeli spadkobiercy
             sprzeciwiają się egzekucji z tego prawa i sprzeciw ten jest zgodny
             z ujawnioną wolą twórcy nierozpowszechniania utworu,
           3) patent i prawo ochronne na wzór użytkowy o charakterze tajnym.
         § 4. Zajęcie jest skuteczne z chwilą podpisania protokołu zajęcia przez
           osoby, o których mowa w § 1, albo doręczenia Urzędowi Patentowemu
           Rzeczypospolitej Polskiej zawiadomienia o zajęciu, jeżeli było
           wcześniejsze.
         § 5. Organ egzekucyjny niezwłocznie po dokonaniu zajęcia:
           1) doręcza zobowiązanemu protokół zajęcia,
           2) doręcza odpis tytułu wykonawczego, jeżeli uprzednio nie został on
             zobowiązanemu doręczony,
           3) zawiadamia zobowiązanego, że nie wolno mu rozporządzać zajętymi
             prawami,
           4) przesyła do Urzędu Patentowego Rzeczypospolitej Polskiej wniosek
             o dokonanie we właściwym rejestrze wpisu o zajęciu prawa, jeżeli
             przedmiotem zajęcia są prawa objęte tymi rejestrami.
    Art. 96h. § 1. Poborca skarbowy zamieszcza w protokole zajęcia opis
             zajętych praw i jeżeli jest to możliwe - wartość szacunkową
             zajętych praw.
         § 2. Jeżeli oszacowanie przez poborcę skarbowego wartości zajętych praw
           nie jest możliwe lub zajęcie jest dokonane przez doręczenie Urzędowi
           Patentowemu Rzeczypospolitej Polskiej zawiadomienia o zajęciu, organ
           egzekucyjny zwraca się do biegłego skarbowego o oszacowanie wartości
           tych praw.
         § 3. Na oszacowanie dokonane przez poborcę skarbowego zobowiązanemu
           przysługuje prawo wniesienia do organu egzekucyjnego zarzutu - w
           terminie 7 dni od dnia zajęcia. W przypadku nieuwzględnienia zarzutu
           zobowiązanego, organ egzekucyjny zwraca się do biegłego skarbowego o
           oznaczenie wartości zajętych praw.
         § 4. Sprzedaż zajętych praw następuje w trybie przepisów działu II
           rozdziału 6 oddziału 2.
         § 5. Jeżeli zajęte prawa zostały już uprzednio zajęte przez inny organ
           egzekucyjny, zobowiązany niezwłocznie zawiadamia o tym właściwe
           organy egzekucyjne.
    Art. 96i. W egzekucji z wierzytelności z praw, o których mowa w art. 96g §
          1, stosuje się odpowiednio przepisy dotyczące egzekucji z innych
          wierzytelności pieniężnych.
                                        
    Oddział 6. Egzekucja z udziału w spółce z ograniczoną odpowiedzialnością
    Art. 96j. § 1. Organ egzekucyjny dokonuje zajęcia udziału w spółce z
             ograniczoną odpowiedzialnością, zwanej dalej "spółką", oraz
             wierzytelności z tego prawa przez przesłanie do spółki
             zawiadomienia o zajęciu udziału i wezwanie jej, aby żadnych
             należności przypadających zobowiązanemu z tytułu zajętego udziału
             do wysokości egzekwowanej należności wraz z odsetkami z tytułu
             niezapłacenia należności w terminie i kosztami egzekucyjnymi nie
             uiszczała zobowiązanemu, lecz należne kwoty przekazała organowi
             egzekucyjnemu na pokrycie należności.
         § 2. Zajęcie udziału oraz wierzytelności z tego prawa jest dokonane z
           chwilą doręczenia spółce zawiadomienia, o którym mowa w § 1.
         § 3. Organ egzekucyjny jednocześnie z przesłaniem spółce zawiadomienia
           o zajęciu:
          1) kieruje do sądu rejestrowego wniosek o dokonanie w Krajowym
            Rejestrze Sądowym wpisu o zajęciu udziału,
          2) zawiadamia zobowiązanego, że nie wolno mu odebrać należności, o
            których mowa w § 1, ani rozporządzać zajętym udziałem,
          3) doręcza zobowiązanemu odpis tytułu wykonawczego, o ile nie został
            wcześniej doręczony, a także odpis wniosku, o którym mowa w pkt 1.
    Art. 96k. § 1. Jeżeli egzekucja z należności przysługujących zobowiązanemu
             z tytułu zajętego udziału nie prowadzi do pełnego pokrycia
             dochodzonej należności, organ egzekucyjny występuje do właściwego
             sądu rejestrowego o zarządzenie sprzedaży zajętego udziału.
         § 2. Jeżeli sąd nie zarządzi sprzedaży zajętego udziału, pozostają w
           mocy dokonane czynności egzekucyjne.
         § 3. Jeżeli sąd zarządzi sprzedaż udziału, a umowa spółki:
          1) nie zawiera ograniczeń zbycia udziału, albo
          2) zawiera ograniczenia zbycia udziału, lecz spółka, w terminach i na
            zasadach określonych w Kodeksie spółek handlowych, nie wystąpi o
            dokonanie oszacowania wartości zajętego udziału albo wystąpi o
            takie oszacowanie ale nie wskaże osoby, która nabędzie udział, albo
            osoba wskazana przez spółkę nie wpłaci organowi egzekucyjnemu
            ustalonej ceny
          - organ egzekucyjny sprzedaje zajęty udział stosując odpowiednio
           przepisy rozdziału 6 oddziału 2, z zastrzeżeniem § 4.
         § 4. Jeżeli sąd rejestrowy dokonał oszacowania wartości zajętego
           udziału, organ egzekucyjny przyjmuje kwotę oszacowania jako cenę
           wywołania.
                                        
               Oddział 7. Egzekucja z pozostałych praw majątkowych
    Art. 96l. Organ egzekucyjny dokonuje zajęcia innych praw majątkowych niż
          określone w art. 89-96k, przez:
         1) odbiór dokumentu, jeżeli warunkiem wykonywania prawa majątkowego
           jest posiadanie dokumentu, albo
         2) zawiadomienie dłużnika zobowiązanego, jeżeli zajęte prawo majątkowe
           jest tego rodzaju, że jest oznaczony podmiot obciążony względem
           zobowiązanego.
    Art. 96m. W egzekucji z pozostałych praw majątkowych stosuje się
          odpowiednio przepisy działu II rozdziału 5 oddziału 1, z tym że w
          przypadku sprzedaży stosuje się przepisy dotyczące sprzedaży
          ruchomości.";
66) w art. 97:
   a) § 2 otrzymuje brzmienie:
       "§ 2. Zajęciu podlegają ruchomości zobowiązanego, znajdujące się zarówno
          w jego władaniu, jak i we władaniu innej osoby, jeżeli nie zostały
          wyłączone spod egzekucji lub od niej zwolnione.",
   b) § 4 otrzymuje brzmienie:
       "§ 4. Można dokonać zajęcia ruchomości stanowiącej współwłasność łączną
          spółki nieposiadającej osobowości prawnej lub współwłasność w
          częściach ułamkowych, której zobowiązany jest współwłaścicielem,
          jeżeli pozostali współwłaściciele wyrażą zgodę na sprzedaż takiej
          ruchomości. Po sprzedaży ruchomości każdemu z pozostałych
          współwłaścicieli organ egzekucyjny przekazuje kwotę uzyskaną ze
          sprzedaży odpowiadającą ich części ułamkowej we współwłasności lub
          udziałowi określonemu w umowie spółki.",
   c) dodaje się § 4a i 4b w brzmieniu:
       "§ 4a. Jeżeli organ egzekucyjny nie uzyskał zgody, o której mowa w § 4,
           dokonuje zajęcia udziału zobowiązanego we współwłasności. Zajęcie
           części ułamkowej współwłasności ruchomości następuje w sposób
           przewidziany dla zajęcia ruchomości, lecz sprzedaży podlega tylko
           zajęty udział zobowiązanego.
       § 4b. Innym współwłaścicielom lub każdemu z nich przysługuje prawo
           nabycia zajętego udziału zobowiązanego po cenie oszacowania tego
           udziału. Jeżeli zamiar nabycia zajętego udziału zgłosi więcej niż
           jeden współwłaściciel, organ egzekucyjny sprzedaje udział temu
           współwłaścicielowi, który zaoferował najwyższą cenę.",
   d) § 5 otrzymuje brzmienie:
       "§ 5. Nie podlegają zajęciu ruchomości o wartości ponad kwotę potrzebną do
          zaspokojenia egzekwowanej należności wraz z odsetkami z tytułu
          niezapłacenia należności w terminie i kosztami egzekucyjnymi, jeżeli
          zobowiązany posiada inną podlegającą egzekucji ruchomość o wartości
          wystarczającej na zaspokojenie tych należności, a sprzedaż
          egzekucyjna tej ruchomości nie nastręcza trudności.";
67) w art. 98:
   a) § 1 i 2 otrzymują brzmienie:
      "§ 1. Zajęcie ruchomości następuje przez wpisanie jej do protokołu zajęcia
         i podpisanie protokołu przez poborcę skarbowego. Protokół podpisują
         także zobowiązany lub świadkowie.
       § 2. Zobowiązanemu doręcza się odpis protokołu zajęcia, a także odpis
         tytułu wykonawczego, jeżeli uprzednio nie został on zobowiązanemu
         doręczony.",
   b) § 4 otrzymuje brzmienie:
       § 4. W przypadku zajęcia środka transportu podlegającego rejestracji na
         podstawie odrębnych przepisów, organ egzekucyjny niezwłocznie
         zawiadamia właściwy organ prowadzący rejestrację o dokonanym
         zajęciu.";
68) art. 99 otrzymuje brzmienie:
      "Art. 99. § 1. Poborca skarbowy zamieszcza w protokole zajęcia opis
             każdej zajętej ruchomości według cech jej właściwych, a ponadto
             oznacza jej wartość szacunkową, o ile przepisy § 2 i 3 nie
             stanowią inaczej. Przy sporządzaniu protokołu zajęcia
             zobowiązanemu przysługuje prawo przedstawienia rachunków i innych
             dowodów dla oznaczenia wartości szacunkowej zajętej ruchomości.
         § 2. Zobowiązanemu przysługuje w terminie 5 dni od daty zajęcia
           ruchomości prawo wniesienia do organu egzekucyjnego skargi na
           oszacowanie dokonane przez poborcę skarbowego. W tym przypadku organ
           egzekucyjny jest obowiązany wezwać biegłego skarbowego do
           oszacowania wartości zajętej ruchomości.
         § 3. Zajęte wyroby użytkowe ze złota, platyny i srebra nie mogą być
           oszacowane poniżej wartości kruszcu, z którego zostały wytworzone.
           Oszacowanie wartości takich ruchomości następuje przez biegłego
           skarbowego. Dotyczy to również oszacowania wartości zajętych innych
           kosztowności, a także maszyn i innych urządzeń produkcyjnych oraz
           środków transportu.
         § 4. Organ egzekucyjny może wezwać biegłego skarbowego dla oszacowania
           wartości innych zajętych ruchomości, jeżeli uzna to za potrzebne.
           Organ egzekucyjny może również w tych przypadkach zwrócić się o
           wyrażenie opinii do instytucji zajmującej się badaniem cen.";
69) w art. 100 § 3 otrzymuje brzmienie:
   "§ 3. Jeżeli zajęta ruchomość stanowi dobro kultury w rozumieniu odrębnych
       przepisów, poborca skarbowy oddaje ją pod dozór właściwej państwowej
       instytucji kultury. Dozór nad zajętymi ruchomościami ze złota, platyny i
       srebra oraz innymi kosztownościami niestanowiącymi dóbr kultury sprawuje
       organ egzekucyjny.";
70) art. 105 otrzymuje brzmienie:
    "Art. 105. § 1. Zajęte ruchomości, z zastrzeżeniem § 2 i 3, organ
           egzekucyjny:
           1) sprzedaje w drodze licytacji publicznej,
           2) sprzedaje po cenie oszacowania podmiotom prowadzącym działalność
            handlową,
           3) przekazuje do sprzedaży podmiotom prowadzącym sprzedaż komisową
            tego rodzaju ruchomości,
           4) sprzedaje w drodze przetargu ofert,
           5) sprzedaje z wolnej ręki.
         § 2. Zajęte przedmioty  stanowiące dobro kultury w rozumieniu odrębnych
           przepisów, organ egzekucyjny, w uzgodnieniu z właściwym ze względu
           na miejsce zajęcia tych przedmiotów wojewódzkim konserwatorem
           zabytków, a w przypadku materiałów bibliotecznych - dyrektorem
           Biblioteki Narodowej w Warszawie, zgłasza w celu nabycia instytucji,
           o której mowa w art. 100 § 3, lub przedsiębiorcy zajmującemu się
           obrotem tymi przedmiotami. Oszacowanie wartości takich przedmiotów
           następuje w trybie przewidzianym w art. 99 § 3.
         § 3. Sprzedaż, o której mowa w § 2, następuje po cenie oszacowania.
         § 4. Zajęte waluty obce lub inne wartości dewizowe organ egzekucyjny
           sprzedaje bankom posiadającym zezwolenie dewizowe w rozumieniu
           odrębnych przepisów.";
71) dodaje  się art. 105a -105d w brzmieniu:
   "Art. 105a. § 1. Licytacja publiczna odbywa się w terminie i miejscu
             wyznaczonym przez organ egzekucyjny.
         § 2. Organ egzekucyjny ogłasza o licytacji przez obwieszczenie.
           Obwieszczenie zawiera:
             1) miejsce i termin licytacji,
             2) określenie ruchomości, które mają być sprzedane, z podaniem ich
              rodzaju i kwoty oszacowania,
             3) miejsce i termin, w którym można oglądać ruchomości przed
              licytacją,
             4) imię i nazwisko lub firmę oraz adres zobowiązanego.
         § 3. Najpóźniej na 3 dni przed dniem licytacji, a w przypadkach
           określonych w art. 104 § 2 - najpóźniej na  godzinę przed
           rozpoczęciem licytacji, organ egzekucyjny umieszcza obwieszczenie o
           licytacji w miejscu, w którym ma odbyć się licytacja, na tablicy
           ogłoszeń organu egzekucyjnego i w innych miejscach, gdzie
           umieszczenie takiego obwieszczenia uzna za celowe.
         § 4. Odpis obwieszczenia o licytacji organ egzekucyjny doręcza
           zobowiązanemu najpóźniej na 3 dni przed dniem licytacji.
         § 5.  Jeżeli szacunkowa wartość sprzedawanej ruchomości przewyższa
           kwotę 4 500 zł, organ egzekucyjny zamieszcza ponadto obwieszczenie o
           licytacji w prasie, a w szczególności w dzienniku poczytnym w danej
           miejscowości.
         § 6. Przepisu § 5 nie stosuje się w przypadkach, gdy sprzedaż może
           nastąpić bezpośrednio po zajęciu ruchomości.
         § 7. Licytacji nie można rozpocząć później niż w dwie godziny po
           terminie oznaczonym w obwieszczeniu o licytacji.
   Art. 105b. § 1. Jeżeli  szacunkowa wartość sprzedawanej ruchomości
             przekracza kwotę 4 500 zł, osoby przystępujące do przetargu
             obowiązane są złożyć organowi egzekucyjnemu wadium w wysokości
             1/10 kwoty oszacowania.
         § 2. Wadium zalicza się na cenę sprzedaży lub zwraca, chyba że
           niniejsza ustawa stanowi inaczej.
   Art. 105c. § 1. Licytacja odbywa się ustnie i rozpoczyna się od wywołania
             ceny. Zaoferowana cena przestaje wiązać uczestnika licytacji,
             jeżeli inny uczestnik zaoferował cenę wyższą, zwaną dalej
             "postąpieniem". Poborca skarbowy przyzna własność sprzedanej
             ruchomości, zwane dalej "przybiciem", osobie, która zaoferowała
             najwyższą cenę, jeżeli po trzykrotnym wezwaniu do dalszych
             postąpień nikt więcej nie zaoferował.
         § 2. Licytację uważa się za niedoszłą do skutku, jeżeli nie weźmie w
           niej udziału przynajmniej dwóch uczestników, jak również gdy żaden z
           uczestników nie zaoferował nawet ceny wywołania.
         § 3.  Ponowna licytacja może być wyznaczona po podaniu o tym do
           publicznej wiadomości w terminach i w sposób określony w art. 105a §
           3 - 5.
         § 4. Jeżeli kwota uzyskana ze sprzedaży części zajętych ruchomości
           wystarcza na zaspokojenie egzekwowanych należności wraz z odsetkami
           z tytułu niezapłacenia należności w terminie i kosztami
           egzekucyjnymi, poborca skarbowy przerywa licytację, a organ
           egzekucyjny zwalnia pozostałe ruchomości spod zajęcia.
         § 5. Przepisu § 4 nie stosuje się do ruchomości zajętych w postępowaniu
           celnym.
   Art. 105d. § 1. Nabywca jest obowiązany uiścić natychmiast po udzieleniu mu
             przybicia przynajmniej cenę wywołania lub przedłożyć poborcy
             skarbowemu czek potwierdzony wystawiony na organ egzekucyjny na
             kwotę wynoszącą co najmniej cenę wywołania ruchomości. Jeżeli tej
             ceny nie uiści lub nie przedłoży czeku potwierdzonego , traci
             prawo wynikłe z przybicia i nie może uczestniczyć w dalszej
             licytacji. Poborca skarbowy wznawia niezwłocznie licytację tej
             samej ruchomości, rozpoczynając ją od ceny wywołania.
         § 2. Różnicę między ceną nabycia a kwotą, na którą wystawiony został
           czek potwierdzony lub wpłaconą po udzieleniu przybicia, nabywca
           ureguluje, pod rygorem przewidzianym w § 1, do godziny dwunastej
           dnia następnego. Nabywca, który w tym terminie nie zapłaci reszty
           ceny, traci prawo wynikłe z przybicia i prawo do zwrotu kwoty
           uregulowanej w czasie licytacji gotówką lub czekiem potwierdzonym.
         § 3. Osoby, które utraciły prawo wynikłe z przybicia, tracą prawo do
           zwrotu kwoty wpłaconej tytułem wadium.";
72) w art. 107:
   a) § 1 i 2 otrzymują brzmienie:
       "§ 1. Prawo własności zajętych ruchomości, będących przedmiotem
          licytacji, nabywa osoba, która z zachowaniem przepisów o
          przeprowadzaniu licytacji zaoferowała najwyższą cenę, uzyskała
          przybicie i zapłaciła całą cenę w terminie. Nabywca nie może domagać
          się unieważnienia licytacji i nabycia ruchomości ani też obniżenia
          ceny jej nabycia z powodu jej wad, mylnego oszacowania lub innej
          przyczyny.
       § 2. Nabywca, który stał się właścicielem nabytej ruchomości, natychmiast
          ją odbiera, z zastrzeżeniem § 2c. Jeżeli nabywca nie odbierze
          natychmiast nabytej ruchomości, obowiązany jest uiścić koszty jej
          przechowywania od dnia licytacji do dnia odbioru. Wysokość kosztów
          określa organ egzekucyjny.",
   b) dodaje się § 2a - 2d w brzmieniu:
       "§ 2a. Zobowiązany, wierzyciel oraz uczestnik licytacji mogą zgłosić do
           protokołu licytacji skargę na naruszenie przepisów o przeprowadzaniu
           licytacji. Skarga podlega rozpatrzeniu w terminie 7 dni od dnia
           zgłoszenia.
        § 2b. W sprawie skargi na naruszenie przepisów o przeprowadzaniu
           licytacji postanowienie wydaje organ nadzoru. Na postanowienie
           organu nadzoru oddalające skargę służy zażalenie.
       § 2c. Wniesienie skargi wstrzymuje wydanie sprzedanej rzeczy nabywcy do
           czasu rozpatrzenia skargi. Nie dotyczy to rzeczy łatwo psujących się
           oraz rzeczy wydanych nabywcy przed wniesieniem zażalenia.
        § 2d. Nabywca może zrzec się nabytej rzeczy i żądać zwrotu zapłaconej
           ceny, jeżeli w terminie, o którym mowa w § 2a, skarga nie została
           rozpatrzona, a nabywcy rzecz nie została wydana.";
73) dodaje się art. 107a - 107d w brzmieniu:
   "Art. 107a. § 1. Organ egzekucyjny organizuje, za zgodą wierzyciela i
             zobowiązanego, przetarg ofert, jeżeli zachodzi uzasadnione
             przypuszczenie, że w wyniku sprzedaży zajętej ruchomości w drodze
             licytacji publicznej nie uzyska się korzystnej ceny.
         § 2. W przetargu ofert nie mogą uczestniczyć osoby, o których mowa w
           art. 107 § 4.
         § 3. Każdy oferent może złożyć jedną ofertę.
   Art. 107b. § 1. Organ egzekucyjny zaprasza do udziału w przetargu ofert,
             zamieszczając ogłoszenia w sposób i w miejscach wskazanych w art.
             105a § 3 i 5.
         § 2. Ogłoszenie o przetargu ofert zawiera co najmniej :
             1) nazwę i adres organu egzekucyjnego,
             2) ruchomości, które mają być sprzedane, z podaniem ich rodzaju
              oraz wartości szacunkowej i ceny wywołania,
             3) miejsce i termin składania ofert,
             4) miejsce i termin otwarcia ofert,
             5) miejsce i termin, w którym można oglądać ruchomości,
             6) imię i nazwisko lub firmę oraz adres zobowiązanego.
         § 3. Wyznaczony przez organ egzekucyjny termin do zgłaszania oferowanej
           ceny za ruchomości zgłoszone do sprzedaży w drodze  przetargu ofert
           nie może być krótszy niż 3 dni od daty podania ogłoszenia o
           przetargu ofert do publicznej wiadomości.
         § 4. Cena wywołania przy sprzedaży w drodze przetargu ofert wynosi 3/4
           wartości szacunkowej ruchomości. Sprzedaż ta nie może nastąpić za
           cenę niższą od ceny wywołania.
   Art. 107c. § 1. Oferty otwiera w miejscu i terminie określonym w ogłoszeniu
             o przetargu komisja powołana przez organ egzekucyjny.
         § 2. W przetargu ofert uczestniczą oferenci obecni przy otwieraniu
           ofert.
         § 3. Imię i nazwisko lub firma oraz adres oferenta, którego oferta jest
           otwierana, a także cena podana w ofercie ogłaszane są osobom obecnym
           oraz odnotowywane w protokole postępowania przetargowego.
         § 4. Przy dokonywaniu wyboru oferty wybiera się ofertę z
           najkorzystniejszą ceną.
         § 5. Wynik przetargu ogłasza się niezwłocznie po otwarciu wszystkich
           ofert.
   Art. 107d. § 1. Przy sprzedaży zajętych ruchomości w drodze przetargu ofert
             stosuje się odpowiednio przepisy art. 105b, 105c i art. 107 § 1-3,
             z tym że przez datę licytacji rozumie się dzień otwarcia ofert.
         § 2. Jeżeli sprzedaż zajętych ruchomości w drodze przetargu ofert nie
           dojdzie do skutku, organ egzekucyjny sprzedaje je w drodze licytacji
           publicznej.";
74) art. 108 otrzymuje brzmienie:
   "Art. 108. § 1. Zajęte ruchomości, które nie zostały sprzedane w trybie
             wskazanym w art. 105 § 1 pkt 1-4, a w przypadku sprzedaży
             licytacyjnej - w drugim jej terminie, organ egzekucyjny sprzedaje
             z wolnej ręki po cenie określonej przez ten organ, jednak nie
             niższej od 1/3 ich wartości szacunkowej.
         § 2. Zajęte ruchomości, niesprzedane w trybie § 1, organ egzekucyjny
           sprzedaje po cenie stosowanej przy skupie przedmiotów używanych lub
           skupie surowców wtórnych, jednostkom organizacyjnym ochrony zdrowia
           i pomocy społecznej, placówkom oświatowym, instytucjom kultury oraz
           organizacjom charytatywnym, jeżeli mogą być przez te podmioty
           wykorzystane przy realizacji ich zadań statutowych.
         § 3. Zajęte ruchomości, niesprzedane w trybie § 2, organ egzekucyjny
           sprzedaje jednostkom prowadzącym skup przedmiotów używanych lub
           surowców wtórnych.";
75) dodaje się art. 108a w brzmieniu:
      "Art. 108a. Zajęte ruchomości, które nie zostały sprzedane w trybie
             określonym w art. 108, organ egzekucyjny zwraca zobowiązanemu.";
76) art. 109 otrzymuje brzmienie:
   "Art. 109 § 1. Minister właściwy do spraw finansów publicznych określi, w
             drodze rozporządzenia, szczególny tryb postępowania przy:
           1) sprzedaży zajętych ruchomości ulegających szybkiemu zepsuciu
             zapewniający ich niezwłoczną sprzedaż,
           2) przechowywaniu i sprzedaży zajętych ruchomości ze szlachetnych
             metali, kamieni szlachetnych i półszlachetnych, pereł naturalnych i
             hodowlanych, korali i bursztynów, zapewniający prawidłową wycenę
             zajętych ruchomości oraz zapobiegający ich kradzieży.
         § 2. Minister właściwy do spraw finansów publicznych, w porozumieniu z
           ministrem właściwym do spraw wewnętrznych oraz Ministrem Obrony
           Narodowej, określi, w drodze rozporządzenia, szczególny tryb
           postępowania przy przechowywaniu i sprzedaży zajętych broni,
           amunicji, materiałów wybuchowych i innych przedmiotów, na których
           posiadanie jest wymagane zezwolenie, wykluczający możliwość dostania
           się tych ruchomości do osób nieuprawnionych.";
77) skreśla się art. 110 i 111;
78) w dziale II rozdziały 7 i 8 otrzymują brzmienie:
                                   "Rozdział 7
                            Egzekucja z nieruchomości
                            Oddział 1. Zasady ogólne
    Art. 110. § 1. Z nieruchomości może być przeprowadzona egzekucja
             administracyjna, jeżeli zastosowanie środków egzekucyjnych, o
             których mowa w rozdziałach 2 - 6, nie było możliwe lub okazało się
             bezskuteczne.
         § 2. Egzekucja administracyjna z nieruchomości może być prowadzona
           tylko w celu wyegzekwowania należności pieniężnych określonych lub
           ustalonych w decyzji ostatecznej lub wynikających z orzeczenia sądu
           zaopatrzonego w klauzulę wykonalności.
         § 3. Organ egzekucyjny, jeżeli nie jest jednocześnie wierzycielem
           dochodzonej należności, podejmuje czynności egzekucyjne związane z
           egzekucją z nieruchomości po otrzymaniu od wierzyciela zaliczki na
           pokrycie przewidywanych wydatków.
         § 4. Wierzyciel wpłaca organowi egzekucyjnemu zaliczkę sukcesywnie, w
           miarę podejmowania przez ten organ kolejnych czynności
           egzekucyjnych. Wysokość poszczególnych wpłat zaliczki określa organ
           egzekucyjny na podstawie przewidywanych wydatków egzekucyjnych.
         § 5. Łączna kwota zaliczki nie może być większa niż 5% egzekwowanej
           należności wraz z odsetkami z tytułu niezapłacenia jej w terminie i
           nie większa niż piętnastokrotna wysokość najniższego wynagrodzenia
           za pracę określonego w odrębnych przepisach, z tym że kwotę odsetek
           i wysokość najniższego wynagrodzenia przyjmuje się na dzień
           ustalenia pierwszej zaliczki.
         § 6. Organ egzekucyjny zwraca zaliczkę wierzycielowi przy podziale kwot
           uzyskanych z egzekucji do wysokości wyegzekwowanych kwot na pokrycie
           wydatków egzekucyjnych.
         § 7. W przypadku niewpłacenia zaliczki, o której mowa w § 4, organ
           egzekucyjny wzywa wierzyciela do jej wpłacenia w terminie 7 dni od
           dnia doręczenia wezwania, a po bezskutecznym upływie tego terminu,
           umarza postępowanie egzekucyjne.
    Art. 110a. Jeżeli nieruchomość położona jest na obszarze działania kilku
           organów egzekucyjnych, organ prowadzący egzekucję powiadamia o
           wszczęciu, a następnie o ukończeniu egzekucji inne organy
           egzekucyjne, na których obszarze działania nieruchomość jest
           położona.
    Art. 110b. Uczestnikami postępowania egzekucyjnego z nieruchomości oprócz
           wierzyciela i zobowiązanego są również osoby, którym przysługują
           prawa rzeczowe ograniczone lub roszczenia albo prawa osobiste
           zabezpieczone na nieruchomości, a gdy przedmiotem egzekucji jest
           użytkowanie wieczyste, także organ, który zawarł umowę o oddanie
           nieruchomości w użytkowanie wieczyste.
                                        
                               Oddział 2. Zajęcie
   Art. 110c. § 1. Organ egzekucyjny przystępuje do egzekucji administracyjnej
             z nieruchomości przez zajęcie nieruchomości.
         § 2. Zajęcie następuje przez wezwanie zobowiązanego, aby zapłacił
           egzekwowaną należność pieniężną wraz z odsetkami z tytułu
           niezapłacenia jej w terminie i kosztami egzekucyjnymi w terminie 14
           dni od dnia doręczenia wezwania, pod rygorem przystąpienia do opisu
           i oszacowania wartości nieruchomości.
         § 3. Równocześnie z wysłaniem zobowiązanemu wezwania, o którym mowa w §
           2, organ egzekucyjny przesyła do sądu właściwego do prowadzenia
           księgi wieczystej wniosek o dokonanie w księdze wieczystej wpisu o
           wszczęciu egzekucji lub składa wniosek do zbioru dokumentów, a także
           przesyła wierzycielowi zawiadomienie o zajęciu nieruchomości.
         § 4. Zajęcie nieruchomości jest dokonane z chwilą doręczenia
           zobowiązanemu wezwania, o którym mowa w § 2, z tym że dla
           zobowiązanego, któremu nie doręczono wezwania, jak też w stosunku do
           osób trzecich, nieruchomość jest zajęta z chwilą dokonania wpisu w
           księdze wieczystej lub złożenia wniosku organu egzekucyjnego do
           zbioru dokumentów, z zastrzeżeniem § 5.
         § 5. Dla  każdego, kto wiedział o wszczęciu egzekucji, skutki zajęcia
           powstają z chwilą, gdy o wszczęciu egzekucji powziął wiadomość,
           chociażby wezwanie nie zostało jeszcze zobowiązanemu wysłane ani
           wpis w księdze wieczystej nie był jeszcze dokonany.
         § 6. W przypadku gdy miejsce pobytu zobowiązanego lub innego uczestnika
           postępowania egzekucyjnego nie jest znane, organ egzekucyjny
           występuje do właściwego sądu o ustanowienie  kuratora do
           zastępowania osoby nieobecnej. Kurator wykonuje swoje czynności
           także w interesie innych osób, którym w dalszym toku postępowania
           doręczenia nie będą mogły być dokonane. Kurator może jednak
           reprezentować równocześnie tylko osoby, których interesy nie są
           sprzeczne.
   Art. 110d. § 1. Organ egzekucyjny łączy postępowania egzekucyjne prowadzone
             co do kilku nieruchomości tego samego zobowiązanego lub co do
             kilku części tej samej nieruchomości, jak również postępowania
             egzekucyjne dotyczące części nieruchomości i jej całości, jeżeli
             odpowiada to celowi egzekucji i nie ma przeszkód natury prawnej
             lub gospodarczej.
         § 2. Jeżeli nieruchomości są położone na obszarze działania różnych
           organów egzekucyjnych, połączenie zarządza ten organ, który pierwszy
           wszczął egzekucję.
         § 3. Postępowanie egzekucyjne można rozdzielić, jeżeli w dalszym jego
           toku odpadną przyczyny, które spowodowały połączenie.
   Art. 110e. § 1. Zajęcie obejmuje nieruchomość i to wszystko, co może
             stanowić przedmiot obciążenia hipoteką, a także pożytki z
             nieruchomości.
         § 2. Jeżeli egzekucję prowadzi się w celu dochodzenia należności z umów
           ubezpieczenia lub wierzytelności zabezpieczonych hipoteką, zajęcie
           obejmuje także prawa wynikające z umów ubezpieczenia przedmiotów
           wymienionych w § 1.
   Art. 110f. § 1. Rozporządzenie nieruchomością po jej zajęciu nie ma wpływu
             na dalsze postępowanie egzekucyjne. Nabywca może uczestniczyć w
             postępowaniu w charakterze zobowiązanego. W każdym przypadku
             czynności egzekucyjne są ważne w stosunku do nabywcy.
         § 2. Rozporządzenia przedmiotami podlegającymi zajęciu razem z
           nieruchomością po ich zajęciu są nieważne. Nie dotyczy to
           rozporządzeń zarządcy nieruchomości w zakresie jego ustawowych
           uprawnień.
   Art. 110g. § 1. Zajętą nieruchomość pozostawia się w zarządzie
             zobowiązanego, do którego stosuje się wówczas przepisy o zarządcy.
         § 2. Jeżeli prawidłowe sprawowanie zarządu tego wymaga, organ
           egzekucyjny odbiera zobowiązanemu zarząd i ustanawia innego
           zarządcę.
         § 3. Przepis § 2 stosuje się również do zarządcy ustanowionego przez
           organ egzekucyjny.
         § 4. Zarządca może zatrudnić zobowiązanego i jego rodzinę za
           wynagrodzeniem.
         § 5. Zobowiązanemu, któremu odebrano zarząd, pozostawia się
           pomieszczenia w zajętej nieruchomości, jeżeli z nich korzystał w
           chwili zajęcia. Organ egzekucyjny może jednak zarządzić, w formie
           postanowienia, odebranie pomieszczeń, jeżeli zobowiązany lub jego
           domownik przeszkadza zarządcy w wykonywaniu zarządu.
         § 6. Zobowiązany, w stosunku do którego organ egzekucyjny zarządził
           odebranie pomieszczeń, może wytoczyć powództwo o pozostawienie
           pomieszczeń w jego użytkowaniu. Do powództwa stosuje się odpowiednio
           przepisy Kodeksu postępowania cywilnego dotyczące powództwa o
           zwolnienie zajętego przedmiotu od egzekucji administracyjnej.
         § 7. Jeżeli sąd oddalił powództwo, o którym mowa w § 6, organ
           egzekucyjny występuje z wnioskiem o odebranie pomieszczeń do
           właściwego organu egzekucyjnego w zakresie egzekucji
           administracyjnej obowiązków o charakterze niepieniężnym. Podstawą
           wszczęcia egzekucji jest orzeczenie sądowe oddalające powództwo,
           zaopatrzone w klauzulę wykonalności.
         § 8. Organ egzekucyjny wydaje w sprawach dotyczących ustanowienia bądź
           odebrania zarządu postanowienie, na które przysługuje zażalenie.
   Art. 110h. § 1. Jeżeli zarządca przy obejmowaniu zarządu napotyka
             przeszkody, organ egzekucyjny wprowadza go w zarząd
             nieruchomością. Do wprowadzenia w zarząd nieruchomością stosuje
             się odpowiednio art. 46.
         § 2. Po ustanowieniu zarządcy organ egzekucyjny wzywa osoby
           korzystające z nieruchomości, aby przypadające od nich zaległe,
           bieżące i przyszłe świadczenia, które stanowią dochód z
           nieruchomości, uiszczały do rąk zarządcy. W wezwaniu należy
           uprzedzić, że uiszczenie do rąk zobowiązanego będzie bezskuteczne w
           stosunku do wierzyciela.
   Art.110i. § 1. Zarządca zajętej nieruchomości jest obowiązany wykonywać
             czynności potrzebne do prowadzenia prawidłowej gospodarki. Ma on
             prawo pobierać zamiast zobowiązanego wszelkie pożytki z
             nieruchomości, rozporządzać nimi w granicach zwykłego zarządu oraz
             prowadzić sprawy, które przy wykonywaniu takiego zarządu okażą się
             potrzebne. W sprawach wynikających z zarządu nieruchomością
             zarządca może pozywać i być pozywany.
         § 2. Zarządcy wolno zaciągać tylko takie zobowiązania, które mogą być
           zaspokojone z pożytków z nieruchomości i są gospodarczo uzasadnione.
         § 3. Czynności przekraczające zakres zwykłego zarządu zarządca może
           wykonywać tylko za zgodą zobowiązanego, a w jej braku - za
           zezwoleniem organu egzekucyjnego, który przed wydaniem postanowienia
           wysłuchuje zobowiązanego i zarządcę, chyba że zwłoka groziłaby
           powstaniem szkody.
         § 4. Zarząd nie ma wpływu na umowy dotyczące nieruchomości obowiązujące
           w chwili jego ustanowienia. Zarządcy wolno jednak wypowiadać takie
           umowy z zachowaniem obowiązujących przepisów oraz zawierać umowy na
           czas określony. Do zawarcia umowy dotyczącej nieruchomości jest
           wymagana zgoda zobowiązanego, a w jej braku - zezwolenie organu
           egzekucyjnego.
   Art. 110j. § 1. Zarządca składa organowi egzekucyjnemu w wyznaczonych przez
             ten organ terminach, co najmniej raz w roku oraz po ukończeniu
             zarządu, sprawozdania ze swoich czynności oraz udokumentowane
             sprawozdania rachunkowe.
         § 2. Organ egzekucyjny po wysłuchaniu wierzycieli, zobowiązanego i
           zarządcy oraz po rozpatrzeniu sprawozdań zatwierdza sprawozdania
           zarządcy albo odmawia ich zatwierdzenia w całości lub w części.
         § 3. W przypadku odmowy zatwierdzenia sprawozdania przepisy art. 110g §
           2 i 3 stosuje się odpowiednio.
         § 4. Zarządca jest odpowiedzialny względem wszystkich uczestników za
           należyte wykonywanie swoich obowiązków.
   Art. 110k. § 1. Zarządca może żądać wynagrodzenia oraz zwrotu wydatków,
             które w związku z zarządem poniósł z własnych środków. Wysokość
             wynagrodzenia określa organ egzekucyjny odpowiednio do nakładu
             pracy i dochodowości nieruchomości.
         § 2. Wynagrodzenie, o którym mowa w § 1, nie należy się zarządcy, który
           jest zobowiązanym. Może on tylko pokrywać z pożytków z nieruchomości
           najkonieczniejsze potrzeby własne i rodziny w rozmiarze, jaki
           oznacza organ egzekucyjny, oraz swoje wydatki związane z zarządem.
         § 3. Organ egzekucyjny w sprawach dotyczących wynagrodzenia oraz zwrotu
           wydatków zarządcy wydaje postanowienie, na które przysługuje
           zażalenie.
         § 4. Roszczenia o wynagrodzenie za sprawowanie zarządu i o zwrot
           poniesionych w związku z zarządem wydatków przedawniają się po
           upływie 30 dni od dnia ustąpienia z zarządu lub jego ustania.
   Art. 110l. § 1. Z pożytków z nieruchomości zarządca pokrywa w następującej
             kolejności:
           1) koszty egzekucji wraz ze swoim wynagrodzeniem oraz zwrot własnych
             wydatków,
           2) bieżące należności pracowników zatrudnionych w nieruchomości lub
             w znajdującym się na niej przedsiębiorstwie należącym do
             zobowiązanego,
           3) bieżąco przypadające w czasie zarządu alimenty przyznane
             prawomocnym wyrokiem sądu od zobowiązanego, z wyjątkiem alimentów
             przysługującym członkom rodziny zobowiązanego pozostającym z nim we
             wspólnym gospodarstwie domowym w chwili wszczęcia egzekucji,
           4) bieżące zobowiązania podatkowe oraz bieżące należności z tytułu
             ubezpieczenia społecznego pracowników, o których mowa w pkt 2,
           5) zobowiązania związane z wykonywaniem zarządu,
           6) należności z tytułu ubezpieczenia nieruchomości, jej
             przynależności i pożytków.
         § 2. Nadwyżkę dochodów, po pokryciu zobowiązań, o których mowa w § 1,
           zarządca przekazuje do depozytu organu egzekucyjnego. Nadwyżkę
           dołącza się do kwoty uzyskanej  przez organ egzekucyjny za sprzedaż
           nieruchomości. Jeżeli egzekucja ulega umorzeniu, nadwyżkę tę
           otrzymuje zobowiązany.
                                        
              Oddział 3. Opis i oszacowanie wartości nieruchomości
                                        
   Art. 110m. § 1. Po upływie terminu określonego w wezwaniu zobowiązanego do
             zapłaty dochodzonych należności organ egzekucyjny dokonuje opisu i
             oszacowania wartości zajętej nieruchomości.
         § 2. Przed przystąpieniem do opisu i oszacowania wartości zajętej
           nieruchomości, organ egzekucyjny żąda od właściwych organów:
           1) wyciągu - a w przypadku potrzeby odpisu księgi wieczystej albo
             zaświadczenia sądu wystawionego na podstawie zbioru dokumentów
             prowadzonego dla nieruchomości, zawierającego wskazanie jej
             właściciela i wykaz ujawnionych w tym zbiorze obciążeń, jeżeli zaś
             nieruchomość jest objęta ewidencją gruntów i budynków - także
             wyciągu z ich rejestru;
           2) podania adresów miejsc zamieszkania uczestników postępowania.
         § 3. Jeżeli nieruchomość nie ma księgi wieczystej lub zbioru
           dokumentów, organ egzekucyjny jest obowiązany uzyskać inny dokument
           stwierdzający własność nieruchomości zobowiązanego.
   Art. 110n. § 1. Jeżeli nieruchomość jest położona na obszarze przeznaczonym
             w planie miejscowym na cele publiczne, organ egzekucyjny przed
             przystąpieniem do opisu i oszacowania wartości nieruchomości wzywa
             właściwą jednostkę samorządu terytorialnego do oświadczenia w
             terminie 3 miesięcy od dnia doręczenia wezwania, czy skorzysta z
             prawa pierwokupu. Jeżeli jednostka samorządu terytorialnego nie
             skorzystała z prawa pierwokupu albo organowi egzekucyjnemu w
             wyznaczonym terminie nie zostanie doręczone oświadczenie w tej
             sprawie, prawo pierwokupu wygasa.
         § 2. Jeżeli oświadczenie, o którym mowa w § 1, zostało doręczone
           organowi egzekucyjnemu w wyznaczonym terminie, organ ten oznacza
           cenę nabycia w wysokości odpowiadającej wartości zajętej
           nieruchomości, określonej przez rzeczoznawcę majątkowego.
         § 3. Postanowienie w sprawie wysokości ceny nabycia wywiera skutki
           przybicia. Do ceny nabycia stosuje się odpowiednio art. 112 § 1.
         § 4. Postanowienie w sprawie wysokości ceny nabycia doręcza się
           jednostce, o której mowa w § 1, zobowiązanemu i wierzycielowi. Na
           postanowienie to przysługuje zażalenie.
         § 5. Jeżeli jednostce samorządu terytorialnego nie przysługuje prawo
           pierwokupu nieruchomości lub prawo to wygasło, przepisy § 1 - 4
           stosuje się odpowiednio do prawa pierwokupu wpisanego do księgi
           wieczystej na rzecz innych osób.
   Art. 110o. § 1. O terminie opisu i oszacowania wartości nieruchomości organ
             egzekucyjny zawiadamia znanych mu uczestników postępowania
             egzekucyjnego.
         § 2. Organ egzekucyjny wzywa ponadto, przez obwieszczenie publiczne
           wywieszone w siedzibie urzędu skarbowego oraz urzędu właściwej
           jednostki samorządu terytorialnego, uczestników, o których nie ma
           wiadomości, oraz inne osoby, które roszczą sobie prawa do
           nieruchomości i jej przynależności, aby przed ukończeniem opisu
           zgłosiły swoje prawa.
         § 3. Zawiadomienia i obwieszczenia dokonywane są nie później niż na 14
           dni przed rozpoczęciem opisu.
   Art. 110p. § 1. Na wniosek zobowiązanego, zgłoszony nie później niż podczas
             opisu i oszacowania wartości nieruchomości, jak również z urzędu,
             może być wystawiona na licytację wydzielona na podstawie przepisów
             o gospodarce nieruchomościami część zajętej nieruchomości, której
             cena wywoławcza wystarcza na zaspokojenie wierzyciela
             egzekwującego. O prowadzeniu egzekucji z wydzielonej części
             nieruchomości organ egzekucyjny rozstrzyga po oszacowaniu wartości
             nieruchomości.
         § 2. Na postanowienie organu egzekucyjnego w sprawie prowadzenia
           egzekucji z wydzielonej części nieruchomości i oszacowania jej
           wartości przysługuje zażalenie.
         § 3. W przypadku prowadzenia egzekucji z wydzielonej części
           nieruchomości dalsze postępowanie co do reszty nieruchomości
           zawiesza się do czasu zakończenia licytacji wydzielonej części.
   Art. 110r. § 1. W protokole opisu i oszacowania wartości nieruchomości organ
             egzekucyjny podaje:
           1) oznaczenie nieruchomości, w tym numer ewidencyjny działki, obręb,
             powierzchnię, a także oznaczenie księgi wieczystej lub w przypadku
             jej braku - zbioru dokumentów,
           2) obiekty budowlane ze wskazaniem ich przeznaczenia gospodarczego
             oraz przynależności nieruchomości, jak również zapasy objęte
             zajęciem,
           3) stwierdzone prawa i obciążenia,
           4) umowy ubezpieczenia,
           5) osoby, w których posiadaniu znajduje się nieruchomość, jej
             przynależności i pożytki,
           6) sposób korzystania z nieruchomości przez zobowiązanego,
           7) określenie wartości nieruchomości z podaniem jego podstaw,
           8) zgłoszone prawa do nieruchomości,
           9) inne okoliczności istotne dla oznaczenia lub oszacowania wartości
             nieruchomości.
         § 2. Minister właściwy do spraw finansów publicznych określi, w drodze
           rozporządzenia, szczegółowy sposób przeprowadzenia opisu i
           oszacowania wartości nieruchomości mając na uwadze zapewnienie
           prawidłowej wyceny nieruchomości i uwzględniając przepisy o
           gospodarce nieruchomościami.
   Art. 110s. § 1. Do oszacowania wartości zajętej nieruchomości organ
             egzekucyjny wyznacza rzeczoznawcę majątkowego, o którym mowa w
             przepisach o gospodarce nieruchomościami.
         § 2. Przy oszacowaniu wartości nieruchomości podaje się wartość:
           1) gruntów,
           2) obiektów budowlanych,
           3) przynależności i pożytków,
         § 3. W przypadku, o którym mowa w art. 110p, przy oszacowaniu wartości
           nieruchomości podaje się wartość składników określonych w § 2 w
           odniesieniu do wydzielonej części nieruchomości.
         § 4. Wartości, o których mowa w § 2 i 3, podaje się z uwzględnieniem
           oraz bez uwzględnienia praw, które pozostają w mocy bez zaliczenia
           na cenę nabycia, oraz wartości praw nie określonych sumą pieniężną
           obciążających nieruchomość, w szczególności świadczeń z tytułu
           takich praw.
    Art. 110t. Jeżeli zostały zgłoszone prawa osób trzecich do gruntu, obiektów
           budowlanych, przynależności lub pożytków albo gdy składniki takie
           znajdują się we władaniu osób trzecich, oznacza się:
         1) wartość spornego składnika i wartość całości nieruchomości po
           wyłączeniu tego składnika,
         2) wartość całości nieruchomości z uwzględnieniem i bez uwzględnienia
           praw, które pozostają w mocy bez zaliczenia na cenę nabycia,
         3) wartości praw nieokreślonych sumą pieniężną, obciążających
           nieruchomość, w szczególności świadczeń z tytułu takich praw.
   Art.110u. § 1.  Zarzuty do opisu i oszacowania wartości nieruchomości mogą
             być wnoszone przez wszystkich uczestników postępowania
             egzekucyjnego w terminie 14 dni od dnia ukończenia opisu i
             oszacowania wartości nieruchomości. Na postanowienie organu
             egzekucyjnego w sprawie opisu i oszacowania wartości nieruchomości
             przysługuje zażalenie.
         § 2. Jeżeli w stanie nieruchomości, w okresie pomiędzy sporządzeniem
           opisu i oszacowaniem jej wartości a wyznaczonym terminem licytacji,
           zajdą istotne zmiany, organ egzekucyjny może przeprowadzić dodatkowy
           opis i oszacowanie wartości nieruchomości.
                                        
                      Oddział 4. Obwieszczenie o licytacji
                                        
   Art. 110w. § 1. Zajętą nieruchomość organ egzekucyjny sprzedaje w drodze
             licytacji publicznej.
         § 2. Termin licytacji nie może być wyznaczony wcześniej niż po upływie
           30 dni od dnia doręczenia zobowiązanemu opisu i oszacowania wartości
           nieruchomości.
         § 3. O licytacji organ egzekucyjny zawiadamia przez publiczne
           obwieszczenie, w którym podaje:
           1) termin i miejsce licytacji,
           2) oznaczenie nieruchomości, która ma być sprzedana, ze wskazaniem
             miejsca jej położenia i przeznaczenia gospodarczego oraz księgi
             wieczystej lub zbioru dokumentów ze wskazaniem sądu, w którym są
             prowadzone,
           3) oszacowaną wartość nieruchomości i cenę wywoławczą,
           4) firmę lub imię i nazwisko zobowiązanego,
           5) wysokość wadium, jakie licytant przystępujący do przetargu
             powinien złożyć, z zaznaczeniem, że wadium składa się w gotówce
             albo w postaci czeku potwierdzonego wystawionego na organ
             egzekucyjny;
           6) czas, w którym w terminie 14 dni przed dniem licytacji będzie
             wolno oglądać nieruchomość oraz przeglądać w urzędzie skarbowym
             akta postępowania egzekucyjnego,
           7) wzmiankę, że prawa osób trzecich nie będą przeszkodą do licytacji
             i przyznania nabywcy własności nieruchomości bez zastrzeżeń, jeżeli
             osoby te nie wystąpiły wcześniej o wyłączenie nieruchomości lub jej
             przynależności spod egzekucji,
           8) wyjaśnienie, że użytkowanie, służebności i prawa dożywotnika,
             jeżeli nie są ujawnione w księdze wieczystej lub przez złożenie
             dokumentu do zbioru dokumentów i nie zostaną zgłoszone najpóźniej
             na 3 dni przed rozpoczęciem licytacji, nie będą uwzględnione w
             dalszym toku egzekucji i wygasną z chwilą, w której postanowienie o
             przyznaniu własności stanie się ostateczne.
         § 4. Obwieszczenie o licytacji doręcza się:
           1) uczestnikom postępowania,
           2) właściwej jednostce samorządu terytorialnego oraz organom
             ubezpieczeń społecznych z wezwaniem, aby najpóźniej w terminie
             licytacji zgłosiły zestawienie podatków i innych danin publicznych,
             należnych na dzień licytacji, pod rygorem utraty prawa dochodzenia
             zaległych świadczeń od nabywcy,
          3) osobom mającym prawo pierwokupu nieruchomości, jeżeli prawo to
            zostało wpisane do księgi wieczystej prowadzonej dla nieruchomości
            .
         § 5. Obwieszczenie o licytacji wywiesza się w siedzibach urzędu
           skarbowego oraz urzędu właściwej jednostki samorządu terytorialnego
           co najmniej na 30 dni przed jej terminem, a jeżeli wartość
           nieruchomości została oszacowana na kwotę wyższą niż sto
           dziesięciokrotna  wysokość  najniższego wynagrodzenia za pracę
           określonego w odrębnych przepisach - także w dzienniku poczytnym w
           danej miejscowości.
         § 6. Na wniosek i koszt zobowiązanego lub wierzyciela organ egzekucyjny
           może zarządzić ogłoszenie o licytacji również w inny wskazany przez
           nich sposób.
         § 7. W ogłoszeniu w dzienniku podaje się oznaczenie nieruchomości,
           termin i miejsce licytacji, oszacowaną wartość nieruchomości i cenę
           wywoławczą oraz wysokość wadium, jakie licytant powinien złożyć.
         § 8. Jeżeli egzekucja dotyczy jednej lub kilku nieruchomości położonych
           na obszarze działania różnych organów egzekucyjnych, obwieszczenie
           wywiesza się ponadto w siedzibach właściwych urzędów skarbowych, a
           jeżeli obwieszczenie ma być także ogłoszone w prasie, ogłasza się je
           w dziennikach poczytnych w miejscowościach, w których te urzędy się
           znajdują.
   Art. 110y. § 1. Z chwilą obwieszczenia o licytacji nieruchomości wchodzącej
             w skład gospodarstwa rolnego współwłaścicielowi tej nieruchomości,
             który nie jest dłużnikiem osobistym, przysługuje prawo przejęcia
             nieruchomości na własność za cenę nie niższą od oszacowanej
             wartości nieruchomości. Wniosek o przejęcie składa się nie później
             niż 3 dnia poprzedzającego dzień licytacji.
         § 2. Jeżeli kilku współwłaścicieli zgłosi wniosek o przejęcie,
           pierwszeństwo przysługuje temu z nich, który prowadzi gospodarstwo
           rolne lub pracuje w nim. Jeżeli warunek ten spełnia kilku
           współwłaścicieli albo nie spełnia go żaden z nich, organ egzekucyjny
           przyznaje pierwszeństwo temu współwłaścicielowi, który daje
           najlepszą gwarancję należytego prowadzenia gospodarstwa rolnego.
         § 3. O pierwszeństwie przejęcia nieruchomości rozstrzyga organ
           egzekucyjny, wydając postanowienie o przybiciu. Na postanowienie to
           przysługuje zażalenie.
         § 4. Jeżeli nikt nie skorzysta z prawa przejęcia nieruchomości na
           podstawie przepisów § 1-3, albo jeżeli przedmiotem egzekucji nie
           jest nieruchomość wchodząca w skład gospodarstwa rolnego, organ
           egzekucyjny po dokonaniu obwieszczeń przedstawia akta organowi
           nadzoru. W przypadku spostrzeżenia niedokładności lub wadliwości
           postępowania organ  nadzoru poleci organowi egzekucyjnemu ich
           usunięcie.
   Art. 110z. § 1. Na czynności organu egzekucyjnego dotyczące obwieszczenia o
             licytacji przysługuje skarga. Skargę można wnieść w terminie 14
             dni od dnia ogłoszenia o licytacji.
         § 2. W sprawie skargi, o której mowa w § 1, postanowienie wydaje organ
           nadzoru.
         § 3. Na postanowienie organu nadzoru o oddaleniu skargi przysługuje
           zażalenie.
                                        
                                Oddział 5. Wadium
   Art. 111. § 1. Wadium wynosi  jedną dziesiątą części oszacowanej wartości
             nieruchomości.
         § 2. Z zastrzeżeniem § 5 i 6, wadium składa:
           1) przystępujący do licytacji,
           2) osoba, która składa wniosek o przejęcie nieruchomości, o którym
             mowa w art. 110y § 1, art. 111h § 2 i art. 111i § 3.
         § 3. Osoba, o której mowa w § 1 pkt 2, składa wadium w terminie
           złożenia wniosku o przejęcie nieruchomości.
         § 4. Wadium składa się w gotówce lub w postaci czeku potwierdzonego
           wystawionego na organ egzekucyjny.
         § 5. Nie składa wadium osoba, której przysługuje ujawnione w opisie i
           oszacowaniu prawo do nieruchomości lub jej przynależności, jeżeli
           jego wartość nie jest niższa od wysokości wadium  i zostało ono
           stwierdzone w protokole opisu i oszacowania wartości nieruchomości.
         § 6. Jeżeli wartość prawa, o którym mowa w § 5,  jest niższa od
           wysokości wadium, wysokość wadium obniża się do różnicy między
           pełnym wadium a wartością prawa.
   Art. 111a. Wadium złożone przez licytanta, któremu udzielono przybicia,
           zatrzymuje się; pozostałym licytantom zwraca się je niezwłocznie.
   Art. 111b. § 1. Nabywca, który nie wykonał w terminie warunków licytacyjnych
              co do zapłaty ceny, traci wadium.
         § 2. Od nabywcy nieskładającego wadium, który nie wykonał warunków
           licytacyjnych, ściąga się wadium w trybie egzekucji
           administracyjnej.
         § 3. Z wadium utraconego przez nabywcę lub od niego ściągniętego
           pokrywa się koszty egzekucji związane ze sprzedażą.
                                        
                              Oddział 6. Licytacja
   Art. 111c. § 1. Licytacja odbywa się publicznie, w obecności i pod nadzorem
             kierownika komórki organizacyjnej urzędu skarbowego prowadzącej
             egzekucję administracyjną, zwanego dalej "komornikiem skarbowym".
         § 2. Po wywołaniu licytacji poborca skarbowy podaje do wiadomości
           obecnych:
           1) przedmiot licytacji,
           2) cenę wywoławczą,
           3) wysokość wadium,
           4) termin uiszczenia ceny nabycia,
           5) prawa obciążające nieruchomość, które będą utrzymane w mocy z
             zaliczeniem i bez zaliczenia na cenę nabycia,
           6) zmiany w stanie faktycznym i prawnym nieruchomości, jeżeli zaszły
             po jej opisie i oszacowaniu wartości.
         § 3. Przedmiotem licytacji jest nieruchomość według stanu objętego
           opisem i oszacowaniem wartości z uwzględnieniem zmian, o których
           mowa w § 2 pkt 6.
         § 4. Jeżeli przedmiotem licytacji jest kilka nieruchomości lub kilka
           części jednej nieruchomości, zobowiązany ma prawo wskazać kolejność,
           w jakiej ma być przeprowadzona licytacja poszczególnych
           nieruchomości lub ich części.
   Art. 111d. § 1. W licytacji nie mogą uczestniczyć:
           1) zobowiązany,
           2) pracownicy organu egzekucyjnego,
           3) małżonkowie, dzieci, rodzice i rodzeństwo osób, o których mowa w
             pkt 1 i 2,
           4) osoby obecne na licytacji w charakterze urzędowym,
           5) licytant, który nie wykonał warunków poprzedniej licytacji tej
             samej nieruchomości,
           6) osoby, które mogą nabyć nieruchomość tylko za zezwoleniem organu
             administracji publicznej, a zezwolenia tego nie przedstawiły.
         § 2. Stawienie się jednego licytanta wystarcza do przeprowadzenia
           licytacji.
         § 3. Pełnomocnictwo do udziału w licytacji stwierdzone jest dokumentem
           z podpisem urzędowo lub notarialnie poświadczonym. Podpisy na
           pełnomocnictwach udzielonych przez państwowe jednostki organizacyjne
           lub jednostki samorządu terytorialnego oraz na pełnomocnictwach
           udzielonych adwokatom lub radcom prawnym nie wymagają poświadczenia.
    Art. 111e. Cena wywoławcza, za którą nieruchomość można nabyć w pierwszej
           licytacji, wynosi trzy czwarte oszacowanej wartości nieruchomości.
    Art. 111f. § 1. Licytacja odbywa się ustnie.
         § 2. Postąpienie nie może wynosić mniej niż jeden procent ceny
           wywołania, z zaokrągleniem wzwyż do pełnych złotych.
         § 3. Zaoferowana cena przestaje wiązać, gdy inny licytant zaoferował
           cenę wyższą.
         § 4. Po ustaniu postąpień poborca skarbowy, uprzedzając obecnych, że po
           trzecim obwieszczeniu dalsze postąpienia nie będą przyjęte,
           obwieszcza trzykrotnie ostatnio zaoferowaną cenę, zamyka licytację i
           wymienia licytanta, który zaoferował najwyższą cenę.
         § 5. Jeżeli należność wierzyciela zostanie uiszczona wraz z odsetkami z
           tytułu niezapłacenia jej w terminie i kosztami egzekucyjnymi przed
           zamknięciem licytacji, poborca skarbowy zamyka licytację i organ
           egzekucyjny umarza postępowanie egzekucyjne.
  Art. 111g. Jeżeli przedmiotem licytacji jest kilka nieruchomości lub kilka
         części nieruchomości, poborca skarbowy wstrzymuje licytację
         pozostałych nieruchomości lub ich części z chwilą, gdy osiągnięto
         kwotę wystarczającą na zaspokojenie dochodzonej należności wraz z
         odsetkami z tytułu niezapłacenia jej w terminie i kosztami
         egzekucyjnymi oraz organ egzekucyjny umarza postępowanie egzekucyjne.
   Art. 111h. § 1. Jeżeli nikt nie przystąpił do licytacji, a przedmiotem
             licytacji jest nieruchomość wchodząca w skład gospodarstwa
             rolnego, współwłaściciel tej nieruchomości niebędący dłużnikiem
             osobistym, ma prawo przejęcia nieruchomości na własność za cenę
             nie niższą od trzech czwartych oszacowanej wartości nieruchomości.
             Przepis art. 110y § 2 i 3 stosuje się odpowiednio.
         § 2. Wniosek o przejęcie nieruchomości należy zgłosić w terminie 7 dni
           od dnia licytacji.
         § 3. Jeżeli nikt nie przystąpił do licytacji, a przedmiotem egzekucji
           jest własnościowe spółdzielcze prawo do lokalu mieszkalnego,
           spółdzielcze prawo do lokalu użytkowego lub prawo do domu
           jednorodzinnego w spółdzielni mieszkaniowej, wierzyciel hipoteczny,
           inny niż urząd skarbowy, może przejąć to prawo za cenę nie niższą od
           trzech czwartych oszacowanej wartości nieruchomości; wniosek o
           przejęcie należy zgłosić w terminie 7 dni od dnia licytacji.
   Art.111i. § 1. Jeżeli nikt nie zgłosił wniosku, o którym mowa w art. 111h,
             organ egzekucyjny wyznacza drugą licytację, na której cena
             wywoławcza wynosi 70% oszacowanej wartości nieruchomości.
         § 2. Jeżeli nikt nie przystąpił do drugiej licytacji, przejęcie
           nieruchomości na własność może nastąpić za cenę nie niższą od 70%
           wartości nieruchomości, przy czym prawo przejęcia przysługuje
           wierzycielowi egzekwującemu lub hipotecznemu, z wyjątkiem urzędu
           skarbowego, oraz współwłaścicielowi.
         § 3. Wniosek o przejęcie nieruchomości wierzyciel lub współwłaściciel
           składa do organu egzekucyjnego w terminie 7 dni od dnia licytacji.
         § 4. Jeżeli kilku wierzycieli składa wniosek o przejęcie, pierwszeństwo
           przysługuje temu, kto zaoferował cenę wyższą, a przy równych cenach
           - temu, czyja należność jest większa.
   Art. 111j. § 1. Jeżeli po drugiej licytacji żaden z wierzycieli lub
             współwłaścicieli nie przejął nieruchomości na własność, organ
             egzekucyjny wyznacza trzecią licytację, na której cena wywoławcza
             wynosi 65% oszacowanej wartości nieruchomości.
         § 2. Jeżeli nikt nie przystąpił do trzeciej licytacji, przejęcie
           nieruchomości na własność może nastąpić przez osoby, o których mowa
           w art. 111i § 2, za cenę nie niższą od 65% wartości nieruchomości.
           Do przejęcia nieruchomości na własność stosuje się odpowiednio
           przepisy art. 111i § 3 i 4.
   Art. 111k. § 1. Jeżeli po trzeciej licytacji żaden z wierzycieli nie przejął
             nieruchomości na własność, postępowanie egzekucyjne umarza się.
             Nowa egzekucja z tej samej nieruchomości może być wszczęta dopiero
             po upływie 12 miesięcy od dnia uprawomocnienia się postanowienia o
             umorzeniu egzekucji.
         § 2. Jeżeli wniosek o wszczęcie nowej egzekucji złożono przed upływem 3
           lat od trzeciej licytacji, organ egzekucyjny dokonuje nowego opisu i
           oszacowania wartości nieruchomości tylko na wniosek wierzyciela lub
           zobowiązanego. Zobowiązany może złożyć taki wniosek przed upływem 14
           dni od dnia ponownego doręczenia mu wezwania do zapłaty, o czym
           należy go uprzedzić przy doręczeniu wezwania.
  Art. 111l. Skargę na czynności poborcy skarbowego w toku licytacji aż do jej
         zamknięcia zgłasza się ustnie komornikowi skarbowemu, który przyjmuje
         skargę do protokołu i natychmiast ją rozstrzyga, chyba że nie jest to
         możliwe. Rozstrzygnięcie komornika skarbowego ma moc postanowienia, na
         które przysługuje zażalenie.
                                        
                              Oddział 7. Przybicie
  Art. 111m. § 1. Po zamknięciu licytacji organ egzekucyjny wydaje
             postanowienie o przybiciu na rzecz licytanta, który zaoferował
             najwyższą cenę.
         § 2. Postanowienie o przybiciu ogłasza się niezwłocznie po zamknięciu
           licytacji, z zastrzeżeniem § 3.
         § 3. Jeżeli skargi lub zażalenia wniesione w toku postępowania
           egzekucyjnego nie są jeszcze ostatecznie rozstrzygnięte, organ
           egzekucyjny wstrzymuje wydanie postanowienia o przybiciu do czasu
           ich rozstrzygnięcia.
         § 4. Gdy przejęcie nieruchomości na własność ma nastąpić po niedojściu
           do skutku licytacji, organ egzekucyjny udziela przybicia na rzecz
           przejmującego po wysłuchaniu wnioskodawcy.
         § 5. Postanowienie o przybiciu zawiera firmę lub imię i nazwisko
           nabywcy, oznaczenie nieruchomości, datę licytacji i cenę nabycia.
   Art. 111n. § 1. Organ egzekucyjny odmawia przybicia, jeżeli ostateczne
             rozstrzygnięcia skarg lub zażaleń wniesionych w toku postępowania
             egzekucyjnego potwierdzą naruszenie przepisów postępowania w toku
             licytacji i  jeżeli uchybienia te mogły mieć istotny wpływ na
             wynik licytacji.
         § 2. Organ egzekucyjny odmawia przybicia również wtedy, gdy
           postępowanie podlegało umorzeniu lub zawieszeniu albo jeżeli
           uczestnik nie otrzymał zawiadomienia o licytacji, chyba że będąc na
           licytacji, nie wystąpił ze skargą na to uchybienie.
         § 3. Jeżeli organ egzekucyjny odmówi przybicia, wyznacza na wniosek
           wierzyciela ponowną licytację.
   Art. 111o. § 1. Jeżeli przybicie nie następuje niezwłocznie po zamknięciu
             licytacji, organ egzekucyjny na wniosek licytanta, który
             zaoferował najwyższą cenę, może, w przypadku gdy zarządcą jest
             zobowiązany, odebrać mu zarząd i ustanowić innego zarządcę.
         § 2. W sprawie odebrania zarządu organ egzekucyjny wydaje postanowienie
           na wniosek nabywcy. Nabywca może być na własne żądanie ustanowiony
           zarządcą, jeżeli oprócz wadium złożył w gotówce nie mniej niż piątą
           część ceny nabycia albo jeżeli do tej wysokości przysługuje mu prawo
           zaliczenia swej wierzytelności na poczet ceny nabycia.
         § 3. W przypadku wygaśnięcia skutków przybicia bez równoczesnego
           umorzenia egzekucji, organ egzekucyjny wydaje postanowienie co do
           osoby zarządcy, jeżeli dotychczasowym zarządcą był nabywca.
  Art. 111p.  Jeżeli nabywca nie uzyska przyznania własności, należność
          przypadająca jemu z tytułu zarządu pokrywa się z kwot pieniężnych
          złożonych na poczet ceny poza wadium.
    Art.111r. § 1.  Postanowienie o przybiciu doręcza się wierzycielowi,
             dłużnikowi, nabywcy i osobom, które w toku licytacji zaskarżyły
             czynności związane z udzieleniem przybicia, jak też zarządcy,
             który nie jest dłużnikiem, a postanowienie o odmowie przybicia wierzycielowi,
dłużnikowi i licytantowi, który zaoferował
             najwyższą cenę.
         § 2. Na postanowienie organu egzekucyjnego co do przybicia przysługuje
           zażalenie.
    Art. 111s. Jeżeli nabywca nie wykonał w terminie warunków licytacyjnych co
           do zapłaty ceny, wygasają  skutki przybicia. Uiszczoną część ceny
           zwraca się. Następstwa te organ egzekucyjny stwierdza
           postanowieniem, na które przysługuje zażalenie.
    Art. 111t. Wyznaczenie ponownej licytacji może nastąpić gdy postanowienie
           stwierdzające wygaśnięcie przybicia stanie się ostateczne.
                                        
                         Oddział 8. Przyznanie własności
      Art.112. § 1. Z chwilą gdy postanowienie o przybiciu stało się
             ostateczne, organ egzekucyjny wzywa licytanta, który uzyskał
             przybicie, aby w terminie 14 dni od otrzymania wezwania złożył do
             depozytu organu egzekucyjnego cenę nabycia z potrąceniem wadium
             złożonego w gotówce. Na wniosek nabywcy organ egzekucyjny może
             wyznaczyć dłuższy termin uiszczenia ceny nabycia,
             nieprzekraczający jednak 3 miesięcy.
         § 2. Nabywca może zaliczyć na poczet ceny własną wierzytelność lub jej
           część, jeżeli znajduje ona pokrycie w cenie nabycia.
         § 3. Za zgodą wierzyciela, którego wierzytelność znajduje pokrycie w
           cenie nabycia, nabywca może tę wierzytelność zaliczyć na poczet
           ceny. Zgoda wierzyciela stwierdzona jest dokumentem z podpisem
           urzędowo lub notarialnie poświadczonym albo wyrażona do protokołu
           nie później niż w terminie, w którym nabywca ma obowiązek uiścić
           cenę nabycia.
    Art. 112a. Kwota przypadająca zobowiązanemu w chwili zajęcia na podstawie
           umowy ubezpieczenia przechodzi na nabywcę w całości. O kwotę tę
           podwyższa się cenę nabycia.
      Art. 112b. § 1. Jeżeli postanowienie o przybiciu stało się ostateczne i
             nabywca uiścił cenę nabycia albo postanowienie o ustaleniu ceny
             nabycia stało się ostateczne i jednostka lub osoba, o których mowa
             w art. 110n, uregulowała całą cenę nabycia, organ egzekucyjny
             wydaje postanowienie o przyznaniu własności.
         § 2. Na postanowienie o przyznaniu własności przysługuje zażalenie.
         § 3. Postanowienie o przyznaniu własności, które stało się ostateczne,
           przenosi własność na nabywcę i jest tytułem do ujawnienia na rzecz
           nabywcy prawa własności w katastrze nieruchomości oraz przez wpis w
           księdze wieczystej lub podlega złożeniu do zbioru dokumentów.
           Postanowienie o przyznaniu własności jest także tytułem egzekucyjnym
           do wprowadzenia nabywcy w posiadanie nieruchomości.
         § 4. Z chwilą kiedy postanowienie o przyznaniu własności stało się
           ostateczne, do nabywcy należą pożytki z nieruchomości. Od tej chwili
           nabywca ponosi również daniny publiczne przypadające z
           nieruchomości, których płatność przypada w dniu, w którym
           postanowienie o przyznaniu własności stało się ostateczne lub po tym
           dniu.
         § 5. Przepisy § 4 nie uchybiają przepisom podatkowym.
   Art. 112c. § 1. Z chwilą gdy postanowienie o przyznaniu własności staje się
             ostateczne, wygasają wszelkie prawa i skutki ujawnienia praw i
             roszczeń osobistych, ciążące na nieruchomości. W miejsce tych praw
             powstaje prawo do zaspokojenia z ceny nabycia w kolejności
             przewidzianej w przepisach o podziale kwoty uzyskanej z egzekucji.
         § 2. Pozostają w mocy bez potrącenia ich wartości z ceny nabycia:
           1) prawa ciążące na nieruchomości z mocy ustawy;
           2) służebności, o których mowa w art. 1000 § 2 Kodeksu postępowania
             cywilnego.
         § 3. Pozostają również w mocy ujawnione przez wpis w księdze wieczystej
           lub przez złożenie dokumentu do zbioru albo nieujawnione w ten
           sposób, lecz zgłoszone najpóźniej na 3 dni przed terminem licytacji
           użytkowanie, służebności i prawa dożywotnika, jeżeli przysługuje im
           pierwszeństwo przed wszystkimi hipotekami lub jeżeli nieruchomość
           nie jest obciążona hipotekami albo jeżeli wartość użytkowania,
           służebności lub praw dożywotnika znajduje pełne pokrycie w cenie
           nabycia. Jednakże w ostatnim przypadku wartość tych praw będzie
           zaliczona na cenę nabycia.
    Art. 112d. Na wniosek właściciela nieruchomości władnącej, zgłoszony
           najpóźniej na 3 dni przed terminem licytacji, organ egzekucyjny może
           postanowić, że służebność gruntowa, która nie znajduje pełnego
           pokrycia w cenie nabycia, będzie utrzymana w mocy, jeżeli jest dla
           nieruchomości władnącej konieczna, a nie obciąża w sposób istotny
           wartości nieruchomości obciążonej.
    Art. 112e. Z chwilą gdy postanowienie o przyznaniu własności stało się
           ostateczne, nabywca wstępuje w prawa i obowiązki zobowiązanego
           wynikające z umów dotyczących nieruchomości stosownie do przepisów
           prawa normujących te umowy.
      Art. 112f. § 1. Postanowienie o przyznaniu własności, które stało się
             ostateczne, wraz z planem podziału kwoty uzyskanej z egzekucji
             jest tytułem do wykreślenia w księdze wieczystej lub w zbiorze
             dokumentów wszelkich praw, które według planu podziału wygasły.
         § 2. Na podstawie postanowienia o przyznaniu własności wykreśla się
           wszystkie hipoteki obejmujące nieruchomość, jeżeli w postanowieniu
           stwierdzono zapłacenie przez nabywcę całej ceny nabycia gotówką lub
           czekiem potwierdzonym.
    Art. 112g. Nabywca nie może żądać unieważnienia nabycia ani zmniejszenia
           ceny z powodu wad nieruchomości lub przedmiotów razem z nią
           nabytych.
                                        
                                   Rozdział 8.
     Egzekucja z ułamkowej części nieruchomości oraz użytkowania wieczystego
    Art. 114. Do egzekucji z ułamkowej części nieruchomości i do egzekucji z
          użytkowania wieczystego stosuje się odpowiednio przepisy o egzekucji
          z nieruchomości, o ile przepisy niniejszego rozdziału nie stanowią
          inaczej.
   Art. 114a. O zajęciu ułamkowej części nieruchomości organ egzekucyjny
          zawiadamia także pozostałych współwłaścicieli, a o zajęciu
          użytkowania wieczystego także właściciela nieruchomości oraz właściwy
          organ administracji publicznej.
   Art. 114b. § 1. Jeżeli przedmiotem egzekucji jest użytkowanie wieczyste,
             zajęcie obejmuje użytkowanie wieczyste gruntu wraz z jego
             pożytkami oraz znajdujące się na gruncie obiekty budowlane
             stanowiące własność użytkownika wieczystego wraz z:
           1) ruchomościami, będącymi własnością użytkownika wieczystego, a
             potrzebnymi do korzystania z przedmiotu użytkowania wieczystego
             zgodnie z jego przeznaczeniem, jeżeli pozostają z tym przedmiotem w
             faktycznym związku, odpowiadającym temu celowi,
           2) wyposażeniem obiektów budowlanych stanowiących własność
             użytkownika wieczystego,
           3) prawami wynikającymi z umów ubezpieczenia przedmiotów zajęcia, a
             także należnościami z tych umów już przypadającymi.
         § 2. Zajęcie obejmuje także przedmioty, o których mowa w § 1 pkt 1i 2,
           wprowadzone później oraz później wzniesione obiekty budowlane i
           posadzone rośliny, jak również prawa z umów ubezpieczenia później
           zawartych.
   Art. 114c. Gdy przedmiotem zarządu jest ułamkowa część nieruchomości,
          zarządca działa tylko w granicach uprawnień zobowiązanego jako
          współwłaściciela.
   Art. 114d. Jeżeli egzekucja jest prowadzona z użytkowania wieczystego,
          postępowanie ulega zawieszeniu, jeżeli właściwy organ wystąpił z
          żądaniem rozwiązania umowy użytkowania wieczystego. Egzekucja może
          być podjęta na wniosek wierzyciela, jeżeli sąd orzeknie, że brak jest
          podstaw do rozwiązania umowy użytkowania wieczystego. W przypadku
          rozwiązania umowy użytkowania wieczystego organ egzekucyjny umarza
          postępowanie egzekucyjne.
   Art. 114e. W przypadku prowadzenia egzekucji z ułamkowej części
          nieruchomości, opisowi i oszacowaniu wartości podlega cała
          nieruchomość. Wartością takiej części nieruchomości jest odpowiednia
          część oszacowanej wartości całej nieruchomości.
   Art. 114f. Jeżeli egzekucja jest prowadzona z użytkowania wieczystego, w
          protokole opisu i oszacowania wartości nieruchomości podaje się
          końcową datę użytkowania wieczystego oraz ujawniony w księdze
          wieczystej sposób korzystania z gruntu przez użytkownika wieczystego.
   Art. 114g. Jeżeli przedmiotem egzekucji jest użytkowanie wieczyste,
          postanowienie o przyznaniu tego prawa nie narusza ograniczonych praw
          rzeczowych na nieruchomości powstałych przed jej oddaniem w
          użytkowanie wieczyste.
   Art. 114h. § 1. Jeżeli przedmiotem licytacji jest ułamkowa część
              nieruchomości, pozostają w mocy, bez potrącenia ich wartości z
              ceny nabycia, obciążenia tej części ułamkowej nieruchomości
              ujawnione przez wpis w księdze wieczystej lub przez złożenie
              dokumentu do zbioru dokumentów.
         § 2. Pozostają w mocy również obciążenia części ułamkowej nieruchomości
           nie ujawnione w sposób, o którym mowa w § 1, lecz zgłoszone
           najpóźniej na 3 dni przed terminem licytacji, jeżeli zostały
           ustanowione przed dniem powstania współwłasności.
    Art. 114i. Postanowienie o przyznaniu własności ułamkowej części
           nieruchomości nie narusza obciążających ją hipotek wpisanych przed
           powstaniem współwłasności.";
79) w dziale II dodaje się rozdział 9 w brzmieniu:
                                   "Rozdział 9
                       Podział kwoty uzyskanej z egzekucji
                            Oddział 1. Zasady ogólne
    Art. 115. § 1. Z kwoty uzyskanej z egzekucji zaspakaja się w następującej
             kolejności:
           1) koszty egzekucyjne i koszty upomnienia,
           2) należności zabezpieczone hipotecznie wynikające z wierzytelności
             banku hipotecznego wpisanych do rejestru zabezpieczenia listów
             zastawnych prowadzonego zgodnie z przepisami o listach zastawnych i
             bankach hipotecznych,
           3) należności zabezpieczone hipotecznie lub zastawem rejestrowym
             albo zabezpieczone przez wpisanie do innego rejestru,
           4) należności, do których stosuje się przepisy działu III Ordynacji
             podatkowej, oraz należności z tytułu składek na ubezpieczenie
             społeczne, o ile nie zostały zaspokojone w trzeciej kolejności,
           5) należności zabezpieczone prawem zastawu lub które korzystały z
             ustawowego pierwszeństwa, niewymienionego w pkt 2 - 4,
           6) inne należności i odsetki, z zastrzeżeniem § 3.
         § 2. Przy podziale kwoty uzyskanej z egzekucji z nieruchomości lub
           egzekucji przejętej po wystąpieniu zbiegu egzekucji administracyjnej
           z sądową, po kosztach egzekucyjnych i kosztach upomnienia zaspokaja
           się należności alimentacyjne, a następnie należności za pracę za
           okres 3 miesięcy do wysokości najniższego wynagrodzenia za pracę
           określonego w odrębnych przepisach oraz renty z tytułu odszkodowania
           za wywołanie choroby, niezdolności do pracy, kalectwa lub śmierci i
           koszty zwykłego pogrzebu zobowiązanego, a po należnościach
           zabezpieczonych hipotecznie lub zastawem rejestrowym albo
           zabezpieczonych przez wpisanie do innego rejestru prowadzonego na
           podstawie odrębnych przepisów- należności za pracę nie zaspokojone w
           kolejności wcześniejszej.
         § 3. Odsetki za zwłokę od należności pieniężnych, do których mają
           zastosowanie przepisy działu III ustawy - Ordynacja podatkowa
           zaspokaja się w kolejności określonej dla tych należności.
         § 4. Jeżeli przedmiotem egzekucji jest własnościowe spółdzielcze prawo
           do lokalu mieszkalnego, spółdzielcze prawo do lokalu użytkowego lub
           prawo do domu jednorodzinnego w spółdzielni mieszkaniowej,
           wierzytelność spółdzielni mieszkaniowej z tytułu niewniesionego
           wkładu budowlanego związana z tym prawem zaspokaja się przed
           należnością zabezpieczoną hipotecznie na tym prawie.
         § 5. Należności wymienione w § 1 pkt 2, 3 i 5 zaspokaja się do
           wysokości kwoty uzyskanej ze sprzedaży rzeczy obciążonej hipoteką
           lub zastawem albo z realizacji prawa zbywalnego obciążonego. Jeżeli
           kwota uzyskana ze sprzedaży nie wystarcza na zaspokojenie wszystkich
           zabezpieczonych należności, należności te zaspokaja się w kolejności
           odpowiadającej przysługującemu im pierwszeństwu, a jeżeli mają równe
           pierwszeństwo albo nie stosuje się do nich zasady pierwszeństwa proporcjonalnie
w stosunku, w jakim pozostają do siebie.
         § 6. Jeżeli kwota przeznaczona do podziału nie wystarcza na
           zaspokojenie w całości wszystkich należności, należności dalszej
           kolejności zaspokaja się dopiero po zupełnym zaspokojeniu należności
           wcześniejszej kolejności, a gdy kwota nie wystarcza na pokrycie w
           całości wszystkich należności tej samej kolejności, należności te
           zaspokaja się proporcjonalnie do wysokości każdej z nich.
    Art. 115a.  Jeżeli następuje podział kwoty uzyskanej ze sprzedaży rzeczy
           lub z realizacji prawa zbywalnego, do których wystąpił zbieg
           egzekucji, organ egzekucyjny wydaje postanowienie w sprawie podziału
           kwoty uzyskanej z egzekucji, na które wierzycielom przysługuje
           zażalenie.
                                        
  Oddział 2. Zasady szczególne dotyczące podziału kwoty uzyskanej z egzekucji z
                                  nieruchomości
    Art. 115b. Organ egzekucyjny sporządza plan podziału kwoty uzyskanej ze
           sprzedaży nieruchomości niezwłocznie, gdy postanowienie o przyznaniu
           własności nieruchomości staje się ostateczne.
    Art. 115c. W podziale kwoty uzyskanej ze sprzedaży nieruchomości oprócz
           wierzyciela egzekwującego uczestniczą:
           1) wierzyciele posiadający tytuł wykonawczy z dowodem doręczenia
             zobowiązanemu wezwania do zapłaty oraz wierzyciele, którzy uzyskali
             zabezpieczenie powództwa, jeżeli zgłosili się najpóźniej w dniu
             uprawomocnienia się postanowienia o przyznaniu własności
             nieruchomości,
           2) osoby, które przed zajęciem nieruchomości nabyły do niej prawa
             stwierdzone w protokole  opisu  i oszacowania wartości
             nieruchomości lub zostały zgłoszone i udowodnione najpóźniej w dniu
             uprawomocnienia się postanowienia o przyznaniu własności,
           3) pracownicy co do stwierdzonych dokumentem należności za pracę,
             jeżeli zgłosili swe roszczenia przed sporządzeniem planu podziału.
  Art. 115d. § 1. Jeżeli przy sporządzaniu planu podziału okaże się, że nabywca
             uiszczając cenę, potrącił wierzytelność, która się w niej nie
             mieści, organ egzekucyjny postanowieniem zobowiązuje nabywcę do
             uzupełnienia ceny w terminie 7 dni. Na postanowienie to
             przysługuje zażalenie.
         § 2. W planie podziału organ egzekucyjny wymienia osoby, dla których
           jest przeznaczona kwota przypadająca od nabywcy. W tej części plan
           podziału stanowi dla nich tytuł egzekucyjny przeciwko nabywcy.
         § 3. Wierzyciel, któremu przysługuje roszczenie przeciwko nabywcy,
           nabywa z mocy prawa hipotekę na sprzedanej nieruchomości. Ujawnienie
           hipoteki w księdze wieczystej lub w zbiorze dokumentów następuje na
           wniosek wierzyciela.
 Art. 115e. Jeżeli hipoteka kaucyjna nie jest wyczerpana i może jeszcze służyć
         zabezpieczeniu wierzyciela, reszta kwoty pozostaje w depozycie organu
         egzekucyjnego aż do ustania stosunku prawnego uzasadniającego
         korzystanie z hipoteki kaucyjnej.
 Art. 115f. Jeżeli wierzytelność jest zabezpieczona na kilku nieruchomościach
         łącznie, wierzyciel powinien przed uprawomocnieniem się postanowienia
         o przyznaniu własności złożyć oświadczenie, czy i w jakiej wysokości
         żąda zaspokojenia z każdej ze sprzedanych nieruchomości. Jeżeli w
         powyższym terminie tego nie uczyni, a podzielona ma być suma uzyskana
         tylko z jednej nieruchomości, jego wierzytelność przyjmuje się do
         rozrachunku w całości; jeżeli natomiast podziałowi podlegają kwoty
         uzyskane ze sprzedaży kilku łącznie obciążonych nieruchomości, na
         wierzytelność łącznie zabezpieczoną przypada z każdej z kwot
         podlegających podziałowi taka część, jaka odpowiada stosunkowi kwoty
         pozostającej po zaspokojeniu należności z wcześniejszą kolejnością do
         sumy tych kwot.
  Art. 115g. § 1. Kwotę wydzieloną na zaspokojenie wierzytelności, której
             uiszczenie jest zależne od warunku zawieszającego albo od wyniku
             sporu, w którym wierzyciel uzyskał zabezpieczenie powództwa,
             pozostawia się w depozycie organu egzekucyjnego.
         § 2. Kwotę wydzieloną na zaspokojenie wierzytelności, której uiszczenie
           jest zależne od warunku rozwiązującego, wydaje się wierzycielowi bez
           zabezpieczenia. Jeżeli jednak obowiązek zabezpieczenia zwrotu ciąży
           na wierzycielu z mocy istniejącego między nim a zobowiązanym
           stosunku prawnego, organ egzekucyjny pozostawia wydzieloną kwotę w
           depozycie organu egzekucyjnego.";
80) skreśla się art. 116;
81) w art. 117 wyrazy "art. 116 pkt 2, 3 i 5" zastępuje się wyrazami "art. 1a
  pkt 12 lit. b) tiret drugie, trzecie i piąte";
82) w art. 135 wyrazy "art. 64 i 65" zastępuje się wyrazami "art. 64c-65";
83) w art. 142 skreśla się wyrazy "(art. 31)";
84) w art. 151 wyrazy "art. 116" zastępuje się wyrazami "art. 1a pkt 12 lit.
  b)";
85) w art. 154:
   a) § 1 otrzymuje brzmienie:
       "§ 1. Organ egzekucyjny dokonuje zabezpieczenia należności pieniężnej lub
          wykonania obowiązku o charakterze niepieniężnym, jeżeli brak
          zabezpieczenia mógłby utrudnić lub udaremnić egzekucję, w
          szczególności jeżeli stwierdzono:
         - brak płynności finansowej zobowiązanego,
         - unikanie wykonania przez zobowiązanego obowiązku przez nieujawnianie
         zobowiązań powstających z mocy prawa lub nierzetelne prowadzenie ksiąg
         podatkowych,
         - dokonywanie przez zobowiązanego wyprzedaży majątku.",
   b) § 4 otrzymuje brzmienie:
       "§ 4.  Zajęcie zabezpieczające przekształca się w zajęcie egzekucyjne z
          dniem wygaśnięcia decyzji, o którym mowa w art. 33 § 4 ustawy Ordynacja
podatkowa, pod warunkiem, że organ podatkowy wystawi tytuł
          wykonawczy nie później niż przed upływem 14 dni od dnia wygaśnięcia
          decyzji lub od dnia doręczenia upomnienia, jeżeli doręczenie to było
          wymagane.";
86) art. 155 otrzymuje brzmienie:
    "Art. 155. Zabezpieczenie może być dokonane również przed ustaleniem albo
           określeniem kwoty należności pieniężnej lub obowiązku o charakterze
           niepieniężnym, jeżeli brak zabezpieczenia mógłby utrudnić lub
           udaremnić skuteczne przeprowadzenie egzekucji, a przepisy odrębne
           zezwalają na takie zabezpieczenie.";
87) dodaje się art. 155a w brzmieniu:
   "Art. 155a. § 1. Organ egzekucyjny dokonuje zabezpieczenia na wniosek
             wierzyciela i na podstawie wydanego przez niego zarządzenia
             zabezpieczenia.
         § 2. Wniosek, o którym mowa w § 1,  może również zgłosić:
           1) inspektor kontroli skarbowej,
           2) dyrektor urzędu celnego w przypadkach, o których mowa w art. 19 §
             5 i 6, jeżeli dokonane przez niego zabezpieczenie jest
             niewystarczające.
         § 3. Jeżeli wniosek o zabezpieczenie jest zgłaszany po wszczęciu albo
           zakończeniu postępowania podatkowego lub kontrolnego, we wniosku tym
           wyszczególnia się składniki majątkowe zobowiązanego, które mogą być
           przedmiotem zabezpieczenia.";
88) art. 156 i 157 otrzymują brzmienie:
      "Art. 156. § 1. Zarządzenie zabezpieczenia zawiera:
           1) oznaczenie wierzyciela,
           2) wskazanie imienia i nazwiska lub firmy zobowiązanego, jego
             adresu, a w przypadku zabezpieczania należności pieniężnej na
             wynagrodzeniu za pracę zobowiązanego - oznaczenie zatrudniającego
             go pracodawcy i jego adres, jeżeli wierzyciel posiada taką
             informację,
           3) podanie treści obowiązku podlegającego zabezpieczeniu, podstawy
             prawnej tego obowiązku, a w przypadku zabezpieczania należności
             pieniężnej - także określenie jej wysokości,
           4) wskazanie podstawy prawnej zabezpieczenia obowiązku,
           5) wskazanie okoliczności świadczących o wystąpieniu możliwości
             utrudnienia bądź udaremnienia egzekucji,
           6) datę wydania zarządzenia zabezpieczenia, nazwę wierzyciela, który
             je wydał oraz podpis z podaniem imienia, nazwiska i stanowiska
             służbowego podpisującego, a także odcisk pieczęci urzędowej,
           7) klauzulę organu egzekucyjnego o przyjęciu zarządzenia
             zabezpieczenia do wykonania,
           8) pouczenie zobowiązanego o przysługującym mu w terminie 7 dni
             prawie zgłoszenia do organu egzekucyjnego zarzutów,
           9) sposób i zakres zabezpieczenia.
         § 2. W przypadku zabezpieczania należności pieniężnych, zarządzenie
           zabezpieczenia, o którym mowa w § 1, sporządza się według wzoru
           określonego w drodze rozporządzenia przez ministra właściwego do
           spraw finansów publicznych. Wzór zarządzenia zabezpieczenia powinien
           zawierać dane, o których mowa w § 1, a ponadto umożliwiać
           elektroniczne przetwarzanie tych danych.
      Art. 157. § 1. Jeżeli obowiązek, którego dotyczy zarządzenie
             zabezpieczenia, nie podlega zabezpieczeniu w trybie
             administracyjnym lub zarządzenie zabezpieczenia nie zawiera treści
             określonej w art. 156 § 1, organ egzekucyjny nie przystępuje do
             zabezpieczenia. Na postanowienie organu egzekucyjnego odmawiające
             dokonania zabezpieczenia przysługuje wierzycielowi nie będącemu
             jednocześnie organem egzekucyjnym zażalenie.
         § 2. Organ egzekucyjny może uzależnić nadanie klauzuli o przyjęciu
           zarządzenia zabezpieczenia do wykonania od złożenia przez
           wierzyciela kaucji na zabezpieczenie roszczeń zobowiązanego o
           naprawienie szkód spowodowanych wskutek wykonania zarządzenia
           zabezpieczenia.";
89) dodaje się art. 157a w brzmieniu:
      "Art. 157a.  Organ egzekucyjny może w każdym czasie uchylić lub zmienić
             sposób lub zakres zabezpieczenia. Na postanowienie w sprawie
             zmiany lub uchylenia zabezpieczenia służy zażalenie.";
90) art. 158 otrzymuje brzmienie:
    "Art. 158. W przypadku potrzeby organ egzekucyjny może stosować kilka
           sposobów zabezpieczenia.";
91) w art. 159:
   a) § 1 otrzymuje brzmienie:
       "§ 1. Organ egzekucyjny na żądanie zobowiązanego, z zastrzeżeniem § 2,
          uchyla zabezpieczenie, jeżeli wniosek o wszczęcie postępowania
          egzekucyjnego nie został zgłoszony w terminie 30 dni od dokonania
          zabezpieczenia należności pieniężnej, a w terminie 3 miesięcy od
          dokonania zabezpieczenia w związku z wydaniem decyzji, o której mowa
          w art. 33 § 4 ustawy - Ordynacja podatkowa lub zabezpieczenia
          obowiązku o charakterze niepieniężnym.",
   b) dodaje się § 1a w brzmieniu:
       "§ 1a. O uchyleniu zabezpieczenia organ egzekucyjny wydaje postanowienie.
           Na postanowienie to  przysługuje zażalenie zobowiązanemu i
           wierzycielowi nie będącemu jednocześnie organem egzekucyjnym.";
92) w art. 163:
   a) § 1 otrzymuje brzmienie:
     "§ 1. Przepisy art. 64c stosuje się odpowiednio do opłat za czynności
       zabezpieczenia i wydatków związanych z postępowaniem zabezpieczającym,
       jeżeli postępowanie egzekucyjne zostało wszczęte.",
   b) § 2 otrzymuje brzmienie:
       "§ 2. Organ egzekucyjny obciąża wierzyciela opłatami za czynności
          zabezpieczające oraz wydatkami związanymi z zabezpieczeniem, jeżeli
          postępowanie egzekucyjne nie zostało wszczęte wskutek braku wniosku,
          o którym mowa w art. 159 § 2, lub wniosek ten nie został
          uwzględniony, a jeżeli nie zostało wszczęte z innych powodów wydatkami
związanymi z postępowaniem zabezpieczającym. Przepis art.
          64c § 7 stosuje się odpowiednio.",
   c) dodaje się § 2a w brzmieniu:
       "§ 2a. Nie pobiera się opłat, o których mowa w § 2, jeżeli wierzyciel jest
           jednocześnie organem egzekucyjnym dokonującym zabezpieczenia.",
   d) w § 4 skreśla się wyrazy "opłat i";
93) art. 164-166 otrzymują brzmienie:
      "Art. 164. § 1. Organ egzekucyjny, z zastrzeżeniem § 2, po wydaniu
             zarządzenia zabezpieczenia dokonuje zabezpieczenia należności
             pieniężnej przez:
           1) zajęcie pieniędzy, wynagrodzenia za pracę, wierzytelności z
             rachunków bankowych, innych wierzytelności i praw majątkowych lub
             ruchomości,
           2) obciążenie nieruchomości zobowiązanego hipoteką przymusową, w tym
             przez złożenie dokumentów do zbioru dokumentów w przypadku
             nieruchomości, która nie ma urządzonej księgi wieczystej,
           3) obciążenie statku morskiego zastawem wpisanym do rejestru
             okrętowego,
           4) ustanowienie zakazu zbywania i obciążania nieruchomości, która
             nie ma urządzonej księgi wieczystej albo której księga wieczysta
             zginęła lub uległa zniszczeniu,
           5) ustanowienie zakazu zbywania spółdzielczego prawa do lokalu
             mieszkalnego, spółdzielczego prawa do lokalu użytkowego lub prawa
             do domu jednorodzinnego w spółdzielni mieszkaniowej.
         § 2. Jeżeli organ egzekucyjny nie jest jednocześnie wierzycielem,
           obciążenia nieruchomości hipoteką przymusową dokonuje wierzyciel.
         § 3. Przed skierowaniem wniosku do sądu o ustanowienie hipoteki
           przymusowej wierzyciel występuje do organu egzekucyjnego o nadanie
           tytułowi wykonawczemu lub zarządzeniu zabezpieczenia klauzuli o
           skierowaniu tytułu wykonawczego do egzekucji lub zarządzenia
           zabezpieczenia do wykonania.
         § 4. Do zajęcia zabezpieczającego stosuje się odpowiednio przepisy o
           zajęciu egzekucyjnym  pieniędzy, wynagrodzenia za pracę, świadczeń z
           zaopatrzenia emerytalnego oraz ubezpieczenia społecznego, egzekucję
           z rachunków bankowych, innych wierzytelności pieniężnych, praw z
           papierów wartościowych zapisanych na rachunku papierów wartościowych
           oraz z wierzytelności z rachunku pieniężnego, papierów wartościowych
           niezapisanych na rachunku papierów wartościowych, weksla, autorskich
           praw majątkowych i praw pokrewnych oraz własności przemysłowej,
           udziału w spółce z ograniczoną odpowiedzialnością,  pozostałych praw
           majątkowych oraz  ruchomości.
         § 5. Zajęcie zabezpieczające nie może dotyczyć rzeczy lub praw
           zwolnionych z egzekucji.
      Art. 165. § 1. Wydane w formie dokumentu papiery wartościowe zajęte w
             celu zabezpieczenia należności pieniężnych podlegają złożeniu do
             depozytu organu egzekucyjnego.
         § 2. Zajęte pieniądze w celu zabezpieczenia wpłaca się na  wydzielony
           oprocentowany rachunek bankowy organu egzekucyjnego z
           oprocentowaniem udzielonym przez bank dla wkładów wypłacanych na
           każde żądanie, z zastrzeżeniem § 3.
         § 3. Jeżeli z okoliczności sprawy wynika, że zabezpieczenie trwać
           będzie dłużej niż 3 miesiące, zajęte pieniądze, na wniosek
           zobowiązanego, wpłaca się na rachunek lokaty terminowej.
         § 4. Zajęta wierzytelność po nadejściu terminu jej płatności przez
           dłużnika tej wierzytelności zrealizowana jest w celu zabezpieczenia
           przez przekazanie jej na rachunek, o którym mowa w § 2. Tak samo
           przekazywane są zajęte w celu zabezpieczenia wynagrodzenia za pracę
           i inne należności płatne w przyszłości, bez ponawiania ich zajęcia
           aż do wysokości należności zabezpieczonej.
    Art. 166. Na wniosek zobowiązanego, zabezpieczenie należności pieniężnej
           może być dokonane przez złożenie kaucji. Jeżeli zobowiązany składa
           wniosek o przyjęcie kaucji w gotówce albo wniosek o przyjęcie kaucji
           w innej postaci zostanie uwzględniony przez organ egzekucyjny, organ
           ten określa kwotę kaucji, nie wyższą jednak od należności
           podlegającej zabezpieczeniu.";
94) dodaje się art. 166a i 166b w brzmieniu:
      "Art. 166a. § 1. Zobowiązany nie może rozporządzać składnikiem majątkowym
             zajętym w celu zabezpieczenia, z zastrzeżeniem § 2.
         § 2. W okresie zabezpieczenia mogą być dokonywane za zgodą organu
           egzekucyjnego wypłaty z zajętego w celu zabezpieczenia rachunku
           bankowego zobowiązanego, po przedstawieniu przez niego wiarygodnych
           dokumentów świadczących o konieczności poniesienia tych wydatków dla
           wykonywania działalności gospodarczej.
      Art. 166b. W postępowaniu zabezpieczającym stosuje się odpowiednio
             przepisy art. 31-34, art. 36, art. 38, art. 40, art. 45-54, art.
             71 i art. 168d.";
95) w art. 167 § 1 otrzymuje brzmienie:
      "Art. 167. § 1. Organ egzekucyjny w zarządzeniu zabezpieczenia wykonania
             obowiązku o charakterze niepieniężnym określa środek
             zabezpieczania lub inną czynność, które stosownie do okoliczności
             jest zastosowane.";
96) dodaje się dział IVa w brzmieniu:
                                   "DZIAŁ IVa
                 ODPOWIEDZIALNOść ZA NARUSZENIE PRZEPISÓW USTAWY
                                   Rozdział 1
                         Odpowiedzialność odszkodowawcza
    Art. 168a. Osoba, która rości sobie prawo do rzeczy lub prawa majątkowego,
           z których przeprowadzono egzekucję przez sprzedaż rzeczy lub
           wykonanie prawa majątkowego, może dochodzić od zobowiązanego
           odszkodowania na podstawie przepisów  Kodeksu cywilnego dotyczących
           odpowiedzialności za wyrządzoną szkodę.
    Art. 168b. Zobowiązany może dochodzić odszkodowania od wierzyciela lub
           organu egzekucyjnego, na podstawie przepisów Kodeksu cywilnego, za
           szkody wyrządzone wskutek niezgodnego z przepisami prawa wszczęcia
           lub prowadzenia egzekucji administracyjnej lub postępowania
           zabezpieczającego.
    Art. 168c. Dłużnik zajętej wierzytelności, który nie wykonał lub
           nienależycie wykonał ciążące na nim obowiązki związane z realizacją
           zajęcia egzekucyjnego lub zabezpieczającego wierzytelności lub prawa
           majątkowego, odpowiada za wyrządzone przez to wierzycielowi szkody
           na postawie przepisów Kodeksu cywilnego.
                                        
                                   Rozdział 2
                           Odpowiedzialność porządkowa
      Art. 168d. § 1.  Na osobę, która wbrew ciążącemu na niej obowiązkowi
             odmawia udzielenia organowi egzekucyjnemu informacji lub wyjaśnień
             niezbędnych do prowadzenia egzekucji albo udziela fałszywych
             informacji lub wyjaśnień może być nałożona  kara pieniężna w
             wysokości nieprzekraczającej pięciokrotnego najniższego
             wynagrodzenia za pracę określonego w odrębnych przepisach.
         § 2. Jeżeli żądanie udzielenia informacji lub wyjaśnień było
           skierowane do osoby prawnej lub innej jednostki organizacyjnej, karę
           pieniężną nakłada się na pracownika odpowiedzialnego za udzielenie
           informacji lub wyjaśnień, a gdyby ustalenie takiego pracownika było
           utrudnione - karę pieniężną nakłada się na odpowiedzialnego
           kierownika.
         § 3. Karę, o której mowa w § 1, można nałożyć również na zobowiązanego,
           który nie powiadamia organu egzekucyjnego o zmianie miejsca swego
           pobytu, a także zarządcę nieruchomości, który bez usprawiedliwionej
           przyczyny nie składa sprawozdania lub nie wykonuje polecenia organu
           egzekucyjnego.
         § 4. W przypadku uchybienia obowiązkowi, o którym mowa w § 1, przez
           żołnierza, zamiast nałożenia kary pieniężnej występuje się do
           dowódcy jednostki wojskowej, w której żołnierz ten pełni służbę, z
           wnioskiem o pociągnięcie go do odpowiedzialności dyscyplinarnej.
      Art. 168e. § 1. Na dłużnika zajętej wierzytelności, który nie wykonuje
             lub nienależycie wykonuje ciążące na nim obowiązki związane z
             egzekucją lub zabezpieczaniem wierzytelności lub prawa majątkowego
             można nałożyć karę pieniężną w wysokości nie przekraczającej
             pięciokrotnego najniższego wynagrodzenia za pracę określonego w
             odrębnych przepisach.
         § 2. Kara, o której mowa w § 1, może być powtarzana w przypadku
           uchylania się od wykonania, w dodatkowo wyznaczonych terminach,
           obowiązków wynikających z zajęcia egzekucyjnego lub
           zabezpieczającego.
         § 3. Jeżeli dłużnikiem zajętej wierzytelności jest osoba prawna lub
           jednostka organizacyjna nieposiadająca osobowości prawnej, karę
           pieniężną nakłada się na wyznaczonego pracownika, a jeżeli nie
           został wyznaczony - kierownika bezpośrednio odpowiedzialnego za
           realizację zajęcia, a w spółce prawa handlowego - odpowiedzialnego
           członka zarządu, natomiast w spółce cywilnej - odpowiedzialnego
           wspólnika.
         § 4. Postanowienie w sprawie nałożenia kary pieniężnej wydaje organ
           egzekucyjny, z zastrzeżeniem § 5.
         § 5.  Jeżeli egzekucję z wierzytelności prowadzi organ egzekucyjny, o
           którym mowa w art. 19 § 3 - 5, 7 i 8, postanowienie w sprawie
           nałożenia kary pieniężnej wydaje naczelnik  urzędu skarbowego
           właściwy ze względu na siedzibę tego organu.
         § 6. Na postanowienie o nałożeniu kary pieniężnej przysługuje
           zażalenie.
         § 7. Kara pieniężna nałożona w związku z egzekucją prowadzoną przez
           organ, o którym mowa w art. 19 § 3 - 5, 7 i 8, przypada na rzecz
           tego organu.";
97) art. 170 otrzymuje brzmienie:
      "Art. 170. § 1. Pozostają w mocy przepisy ustaw szczególnych dotyczące
             administracyjnego postępowania zabezpieczającego na podstawie
             orzeczenia prokuratora, sądu, organów administracji celnej lub
             organów kontroli administracji publicznej o zabezpieczeniu rzeczy,
             w stosunku do których może być orzeczony przepadek.
         § 2. W postępowaniu o zabezpieczenie, o którym mowa w § 1,
           postanowienie o wyłączeniu wydaje naczelnik urzędu skarbowego,
           stosując przepisy niniejszej ustawy. Na postanowienie o wyłączeniu
           przysługuje prawo wniesienia zażalenia organowi, który wydał
           postanowienie o zabezpieczeniu, oraz wierzycielowi. Do czasu
           rozstrzygnięcia zażalenia dokonane czynności egzekucyjne pozostają w
           mocy.";
98) skreśla się art. 173;
99) art. 174 otrzymuje brzmienie:
    "Art. 174. Rada Ministrów może, w drodze rozporządzenia, rozciągnąć
           stosowanie w całości lub w części przepisów działu II rozdziału 6 w
           zakresie przechowywania, oszacowania i sprzedaży zajętych ruchomości
           na określone ruchomości, które stały się własnością Skarbu Państwa
           na podstawie przepisów o likwidacji mienia, o przepadku mienia, z
           tytułu spadków lub z innych tytułów albo gdy Skarb Państwa na
           podstawie szczególnych przepisów jest upoważniony do sprzedaży
           cudzej ruchomości. Rozporządzenie to w szczególności określi
           przypadki, w których może nastąpić nieodpłatne przekazanie
           ruchomości lub ich niszczenie, a także sposób rozliczania wydatków
           związanych z przechowywaniem lub sprzedażą ruchomości
           niestanowiących własności Skarbu Państwa.".
                                        
                                     Art. 2.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157 i Nr 39, poz.
231, z 1975 r. Nr 45, poz. 234, z 1982 r. Nr 11, poz. 82 i Nr 30, poz. 210, z
1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, poz.
86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz.
21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53, poz.
306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22, poz. 92
i Nr 115, poz. 496, z 1993 r. Nr 12, poz. 53, z 1994 r. Nr 105, poz. 509, z 1995
r. Nr 83, poz. 417 , z 1996 r. Nr 24, poz. 110, Nr 43, poz. 189, Nr 73, poz. 350
i Nr 149, poz. 703 oraz z 1997 r. Nr 43, poz. 270, Nr 54, poz. 348, Nr 75, poz.
471, Nr 102, poz. 643, Nr 117, poz. 752, Nr 121, poz. 769 i 770, Nr 133, poz.
882, Nr 139, poz. 934, Nr 140, poz. 940 i Nr 141, poz. 944, z 1998 r. Nr  106,
poz. 668, Nr 117, poz. 757, z 1999 r. Nr 52, poz. 532, z 2000 r. Nr 22, poz. 269
i 271, Nr 48, poz. 552 i 554, Nr 73, poz. 852, Nr 94, poz. 1037, Nr 114, poz.
1191 i Nr 122, poz. 1314, 1319 i 1322 oraz z 2001 r. Nr 4, poz. 27, Nr 49, poz.
508 i Nr 63, poz. 635) wprowadza się następujące zmiany:
1) art. 773 otrzymuje brzmienie:
      "Art. 773 § 1. W przypadku zbiegu egzekucji administracyjnej i sądowej co
             do tej samej rzeczy lub prawa majątkowego, administracyjny organ
             egzekucyjny i komornik wstrzymują czynności egzekucyjne na wniosek
             wierzyciela, dłużnika lub z urzędu i przekazują akta egzekucji
             administracyjnej i egzekucji sądowej sądowi rejonowemu, w którego
             okręgu wszczęto egzekucję, w celu rozstrzygnięcia, który organ
             egzekucyjny - sądowy czy administracyjny - ma dalej prowadzić
             łącznie egzekucje w trybie właściwym dla danego organu. Sąd wydaje
             postanowienie w terminie 14 dni, biorąc pod uwagę stan każdego z
             postępowań egzekucyjnych, a jeżeli są one w równym stopniu
             zaawansowane, wysokość egzekwowanych należności i kolejność ich
             zaspokojenia, z zastrzeżeniem § 2. Równocześnie sąd postanawia,
             jakie już dokonane czynności egzekucyjne pozostają w mocy.
         § 2. Jeżeli egzekucje są prowadzone w celu zrealizowania zastawu
           rejestrowego lub skarbowego, łączne prowadzenie egzekucji przejmuje
           organ egzekwujący należność korzystającą z pierwszeństwa
           zaspokojenia.
         § 3. W przypadku wystąpienia dalszych zbiegów egzekucji do tej samej
           rzeczy lub prawa majątkowego, łączne prowadzenie egzekucji przejmuje
           organ egzekucyjny wyznaczony przy pierwszym zbiegu egzekucji.
         § 4. Na postanowienie sądu przysługuje zażalenie stronom oraz
           administracyjnemu organowi egzekucyjnemu.";
2) w art. 999 § 1 otrzymuje brzmienie:
   "§ 1. Prawomocne postanowienie o przysądzeniu własności przenosi własność na
       nabywcę i jest tytułem do ujawnienia na rzecz nabywcy prawa własności w
       katastrze nieruchomości oraz przez wpis w księdze wieczystej lub przez
       złożenie dokumentu do zbioru dokumentów. Prawomocne postanowienie o
       przysądzeniu własności jest także tytułem egzekucyjnym do wprowadzenia
       nabywcy w posiadanie nieruchomości.";
3) art. 1008 otrzymuje brzmienie:
   "Art. 1008.  Jeżeli egzekucja jest prowadzona z użytkowania wieczystego,
           postępowanie ulega zawieszeniu, jeżeli właściwy organ wystąpił z
           żądaniem rozwiązania umowy użytkowania wieczystego. Egzekucja może
           być podjęta na wniosek wierzyciela, jeżeli sąd orzeknie, ze brak
           jest podstaw do rozwiązania umowy użytkowania wieczystego. W
           przypadku rozwiązania umowy użytkowania wieczystego, komornik umarza
           postępowanie egzekucyjne.";
4) w art. 1025:
   a) § 1 otrzymuje brzmienie:
     "§ 1. Z kwoty uzyskanej z egzekucji zaspokaja się w następującej kolejności:
         1) koszty egzekucyjne,
         2) należności alimentacyjne,
         3) należności za pracę za okres 3 miesięcy do wysokości najniższego
           wynagrodzenia za pracę określonego w odrębnych przepisach oraz renty
           z tytułu odszkodowania za wywołanie choroby, niezdolności do pracy,
           kalectwa lub śmierci i koszty zwykłego pogrzebu dłużnika,
         4) należności zabezpieczone hipotecznie wynikające z wierzytelności
           banku hipotecznego wpisanych do rejestru zabezpieczenia listów
           zastawnych prowadzonego zgodnie z przepisami o listach zastawnych i
           bankach hipotecznych,
         5) należności zabezpieczone hipotecznie lub zastawem rejestrowym albo
           zabezpieczone przez wpisanie do innego rejestru,
         6) należności za pracę nie zaspokojone w kolejności trzeciej,
         7) należności do których stosuje się przepisy działu III ustawy z dnia
           29 sierpnia 1997 r. - Ordynacja podatkowa (Dz.U. Nr 137, poz. 926 i
           Nr 160, poz. 1083, z 1998 r. Nr 106, poz. 668, z 1999 r. Nr 11, poz.
           95, z 2000 r. Nr 94, poz. 1037, Nr 116, poz. 1216, Nr 120, poz.
           1268, Nr 120, poz. 1268 i Nr 122, poz. 1315 oraz z 2001 r. Nr 16,
           poz. 166, Nr 39, poz. 459 i Nr 42, poz. 475) o ile nie zostały
           zaspokojone w kolejności piątej,
         8) należności zabezpieczone prawem zastawu lub które korzystały z
           ustawowego pierwszeństwa niewymienionego w kolejnościach
           wcześniejszych,
         9) należności wierzycieli, którzy prowadzili egzekucję,
         10) inne należności.",
   b) w § 3 wyrazy "szóstej kategorii" zastępuje się wyrazami "czwartej, piątej
     i ósmej kategorii" oraz wyrazy "kategorii ósmej" zastępuje się wyrazami
     "kategorii dziesiątej";
5) w art. 1026 w § 1 wyraz "szóstej" zastępuje się wyrazami "czwartej, piątej i
  ósmej".
                                     Art. 3.
W ustawie z dnia 24 października 1974 r. - Prawo wodne (Dz.U. Nr 38, poz. 230, z
1980 r. Nr 3, poz. 6, z 1983 r. Nr 44, poz. 201, z 1989 r. Nr 26, poz. 139 i Nr
35, poz. 192, z 1990 r. Nr 34, poz. 198 i Nr 39, poz. 222, z 1991 r. Nr 32, poz.
131 i Nr 77, poz. 335, z 1993 r. Nr 40, poz. 183, z 1994 r. Nr 27, poz. 96, z
1995 r. Nr 47, poz. 243, z 1996 r. Nr 106, poz. 496, z 1997 r. Nr 47, poz. 299 ,
Nr 88, poz. 554 i Nr 133, poz. 885, z 1998 r. Nr 106, poz. 668, z 2000 r. Nr 12,
poz. 136, Nr 89, poz. 991, Nr 109, poz. 1157 i Nr 120, poz. 1268 oraz z 2001 r.
Nr 5, poz. 43 i Nr 72, poz. 747) w art. 114 dotychczasową treść oznacza się jako
ust. 1 oraz dodaje się ust. 2 w brzmieniu:
"2. Egzekucja należności, o których mowa w ust. 1, następuje w trybie przepisów
  o postępowaniu egzekucyjnym w administracji."
                                        
                                     Art. 4.
W ustawie z dnia 6 lipca 1982 r. o księgach wieczystych i hipotece (Dz.U. Nr 19,
poz. 147, z 1991 r. Nr 22, poz. 92 i Nr 115, poz. 496, z 1994 r. Nr 85, poz.
388, z 1996 r. Nr 107, poz. 499, z 1997 r. Nr 117, poz. 752, Nr 137, poz. 926 i
Nr 140, poz. 940, z 1998 r. Nr 106, poz. 668, z 2000 r. Nr 74, poz. 855 oraz z
2001 r. Nr 39, poz. 459 i Nr 63, poz. 635) wprowadza się następujące zmiany:
1) art. 69 otrzymuje brzmienie:
   "Art. 69. W granicach przewidzianych w odrębnych przepisach hipoteka
         zabezpiecza także roszczenia o odsetki nieprzedawnione oraz o
         przyznane koszty postępowania.";
2) art. 75 otrzymuje brzmienie:
   "Art. 75. Zaspokojenie wierzyciela hipotecznego z nieruchomości następuje
          według przepisów o sądowym postępowaniu egzekucyjnym, chyba że z
          nieruchomości dłużnika jest prowadzona egzekucja przez
          administracyjny organ egzekucyjny.";
3) art. 110 otrzymuje brzmienie:
   "Art. 110. Hipotekę przymusową można uzyskać także na podstawie tymczasowego
          zarządzenia sądu, postanowienia prokuratora, na mocy przepisów
          szczególnych na podstawie decyzji, chociażby decyzja nie była
          ostateczna albo zarządzenia zabezpieczenia dokonanego na podstawie
          przepisów o postępowaniu egzekucyjnym w administracji.".
                                        
                                     Art. 5.
W ustawie z dnia 26 października 1982 r. o wychowaniu w trzeźwości i
przeciwdziałaniu alkoholizmowi (Dz. U. Nr 35, poz. 230, z 1984 r. Nr 34, poz.
184, z 1987 r. Nr 33, poz. 180, z 1989 r. Nr 35, poz. 192, z 1990 r. Nr 34, poz.
198 i Nr 73, poz. 431, z 1991 r. Nr 73, poz. 321 i Nr 94, poz. 419, z 1993 r. Nr
40, poz. 184, z 1996 r. Nr 127, poz. 593, z 1997 r. Nr 113, poz. 732, Nr 88,
poz. 554 i Nr 121, poz. 770, z 1998 r. Nr 106, poz. 668, z 2000 r. Nr 12, poz.
136 i Nr 120, poz. 1268 oraz z 2001 r. Nr 60, poz. 610) w art. 42 dodaje się
ust. 5a w brzmieniu:
"5a. Egzekucja należności, o których mowa w ust. 5, następuje w trybie
  przepisów o postępowaniu egzekucyjnym w administracji.".
                                        
                                     Art. 6.
W ustawie z dnia 16 marca 1995 r. o zapobieganiu zanieczyszczaniu morza przez
statki (Dz. U. Nr 47, poz. 243 oraz z 2000 r. Nr 109, poz. 1156) w art. 10
dodaje się ust. 5 w brzmieniu:
"5. Egzekucja obowiązku określonego w ust. 3 następuje w trybie przepisów o
  postępowaniu egzekucyjnym w administracji."
                                        
                                     Art. 7.
W ustawie z dnia 22 czerwca 1995 r. o zakwaterowaniu Sił Zbrojnych
Rzeczypospolitej Polskiej (Dz. U. Nr 86, poz. 433, z 1996 r. Nr 106, poz. 496, z
1997 r. Nr 6, poz. 31, Nr 80, poz. 506 i Nr 106, poz. 678, z 1998 r. Nr 106,
poz. 668, z 1999 r. Nr 86, poz. 964 i Nr 93, poz. 1063, z 2000 r. Nr 6, poz. 70
i Nr 48, poz. 550 oraz z 2001 r. Nr 4, poz. 24) w art. 45 dotychczasową treść
oznacza się jako ust. 1 oraz dodaje się ust. 2 w brzmieniu:
"2. Egzekucja wydatków  związanych z przekwaterowaniem, o którym mowa w ust. 1,
  następuje w trybie przepisów o postępowaniu egzekucyjnym w administracji."
                                        
                                     Art. 8.
W ustawie z dnia 9 stycznia 1997 r. - Kodeks celny (Dz. U. Nr 23, poz. 117, Nr
64, poz. 407, Nr 121, poz. 770, Nr 157, poz. 1026 i Nr 160, poz. 1084, z 1998 r.
Nr 106, poz. 668 i Nr 160, poz. 1063, z 1999 r. Nr 40, poz. 402 i Nr 72, poz.
802, z 2000 r. Nr 22, poz. 269, Nr 119, poz. 1250 i Nr 120, poz. 1268 oraz z
2001 r. Nr 12, poz. 92,  Nr 29, poz. 320 i Nr 63, poz. 640) w art. 65 skreśla
się § 6.
                                        
                                     Art. 9.
W ustawie z dnia 27 sierpnia 1997 r. o rehabilitacji zawodowej i społecznej oraz
zatrudnianiu osób niepełnosprawnych (Dz. U. Nr 123, poz. 776 i Nr 160, poz.
1082, z 1998 r. Nr 99, poz. 628, Nr 106, poz. 668, Nr 137, poz. 887, Nr 156,
poz. 1019 i Nr 162, poz. 1118 i 1126, z 1999 r. Nr 49, poz. 486, Nr 90, poz.
1001, Nr 95, poz. 1101, i Nr 111 poz. 1280, z 2000 r. Nr 48, poz. 550 i Nr 119,
poz. 1249 oraz z 2001 r. Nr 39, poz. 459) w art. 49 ust. 3 otrzymuje brzmienie:
"3. Do egzekucji wpłat, o których mowa w ust. 1, stosuje się przepisy o
  postępowaniu egzekucyjnym w administracji, z tym że tytuł wykonawczy wystawia
  Prezes Zarządu Funduszu."
                                        
                                    Art. 10.
W ustawie z dnia 29 sierpnia 1997 r. - Ordynacja podatkowa (Dz. U. Nr 137,
poz.926, Nr 160, poz.1083, z 1998 r. Nr 106, poz.668, z 1999 r. Nr 11, poz. 95,
z 2000 r. Nr 94, poz. 1037, Nr 116, poz. 1216, Nr 120, poz. 1268 i Nr 122, poz.
1315 oraz z 2001 r. Nr 16, poz. 166, Nr 39, poz. 459 i Nr 42, poz. 475)
wprowadza się następujące zmiany:
1) w art. 33 § 6 otrzymuje brzmienie:
   "§ 6. Wygaśnięcie decyzji, o której mowa w § 4, nie narusza zarządzenia
       zabezpieczenia dokonanego na podstawie przepisów o postępowaniu
       egzekucyjnym w administracji.";
2) w art. 64 dodaje się § 7 w brzmieniu:
   "§ 7. Jednostka budżetowa, której zobowiązanie zostało potrącone z
       wierzytelności podatnika, jest obowiązana wpłacić równowartość wygasłego
       podatku do organu podatkowego w terminie 7 dni od dnia dokonania
       potrącenia. Od niewpłaconej w terminie równowartości wygasłego podatku
       nalicza się odsetki za zwłokę.";
3) w art. 65 § 2 otrzymuje brzmienie:
   "§ 2. Przepisy art. 64 § 2-7 stosuje się odpowiednio.".
                                        
                                    Art. 11.
W ustawie z dnia 26 listopada 1998 r. o finansach publicznych (Dz.U. Nr 155,
poz. 1014, z 1999 r. Nr 38, poz. 360, Nr 49, poz. 485, Nr 70, poz. 778 i Nr 110,
poz. 1255, z 2000 r. Nr 6, poz. 69, Nr 12, poz. 136, Nr 48, poz. 550, Nr 95,
poz. 1041, Nr 119, poz. 1251 i Nr 122, poz. 1315 oraz z 2001 r. Nr 45, poz. 497
i Nr 46, poz. 499) w art. 153 ust. 1 otrzymuje brzmienie:
      "Art. 153. 1. Przewodniczący organu orzekającego w pierwszej instancji
             kieruje do wykonania prawomocne rozstrzygnięcia.".
                                        
                                    Art. 12.
1. Wszczęcie egzekucji administracyjnej z nieruchomości nie może nastąpić,
  jeżeli przed dniem wejścia w życie ustawy wierzyciel skierował do komornika
  sądowego wniosek o przeprowadzenie egzekucji z nieruchomości. W takim
  przypadku stosuje się przepisy dotychczasowe.
2. W okresie pierwszych 3 miesięcy od dnia wejścia w życie ustawy organ
  egzekucyjny może zwracać się do biegłych o oszacowanie wartości majątku
  zobowiązanego na zasadach określonych w dotychczasowych przepisach.
3. Termin do wniesienia skargi na dokonane przed dniem wejścia w życie ustawy
  czynności egzekucyjne organu egzekucyjnego lub egzekutora, kończy się z
  upływem 14 dni od dnia wejścia w życie ustawy.
4. Wnioski, zarzuty, skargi i żądania wniesione przed dniem wejścia w życie
  ustawy podlegają rozpatrzeniu na podstawie dotychczasowych przepisów.
5. Dłużnik zajętej wierzytelności realizując zajęcie dokonane przed dniem
  wejścia w życie ustawy jest obowiązany obliczyć i przekazać organowi
  egzekucyjnemu odsetki z tytułu niewpłacenia w terminie dochodzonej
  należności, jeżeli organ egzekucyjny przesłał mu zajęcie uzupełniające
  wskazujące kwotę odsetek należnych do dnia wystawienia tego zajęcia oraz
  stawkę odsetek, według której są naliczone odsetki należne po tym dniu.
6. W przypadku kwestionowania prawidłowości wykonania przed dniem wejścia w
  życie ustawy obowiązków ciążących na wierzycielach, zobowiązanych lub
  dłużnikach zajętej wierzytelności organ egzekucyjny stosuje przepisy
  dotychczasowe.
7. Wierzyciele, którzy z dniem wejścia w życie ustawy utracili prawo do
  dochodzenia swych należności w trybie egzekucji administracyjnej, nie tracą
  tego prawa w stosunku do należności, co do których wszczęto postępowanie
  egzekucyjne lub zabezpieczające przed tym dniem.
                                        
                                    Art. 13.
Przepisy ustawy stosuje się również do postępowań egzekucyjnych wszczętych przed
dniem jej wejścia w życie, z tym że wydane postanowienia oraz czynności
egzekucyjne dokonane przed tym dniem z zachowaniem przepisów dotychczasowych, są
skuteczne, z zastrzeżeniem art. 14.
                                        
                                    Art. 14.
Dotychczasowe przepisy wykonawcze zachowują moc do czasu wydania nowych
przepisów wykonawczych, jeżeli nie są sprzeczne z niniejszą ustawą, nie dłużej
jednak niż przez 6 miesięcy od dnia wejścia w życie ustawy.
                                        
                                    Art. 15.
Ustawa wchodzi w życie po upływie 30 dni od dnia ogłoszenia.
                                        
 
 
 
                                        
                                        
                                        
                                        
 
