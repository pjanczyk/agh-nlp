



Dz.U. z 2004 r. Nr 281, poz. 2784
                                        
                                        
                                        
                                        
                                   U S T A W A
                            z dnia 22 grudnia 2004 r.
                                        
       o handlu uprawnieniami do emisji do powietrza gazów cieplarnianych
                              i innych substancji[1]
                                        
                                        
                                   Rozdział 1
                                 Przepisy ogólne
                                        
                                     Art. 1.
Ustawa określa zasady funkcjonowania systemu handlu uprawnieniami do emisji do
powietrza gazów cieplarnianych i innych substancji, którego celem jest
ograniczenie tych emisji w sposób opłacalny i ekonomicznie efektywny.
                                     Art. 2.
Przepisów ustawy nie stosuje się do:
   1) instalacji i ich części stosowanych wyłącznie do badania, rozwoju lub
     testowania nowych produktów lub procesów technologicznych;
   2) instalacji znajdujących się na terenach zamkniętych, o których mowa w
     przepisach prawa geodezyjnego i kartograficznego.
                                        
                                     Art. 3.
Ilekroć w ustawie jest mowa o:
   1) ekwiwalencie - rozumie się przez to jeden megagram (1 Mg) dwutlenku węgla
     (CO2) lub ilość innego gazu cieplarnianego stanowiącą odpowiednik 1 Mg
     dwutlenku węgla, obliczoną z wykorzystaniem współczynników ocieplenia;
   2) emisji - rozumie się przez to emisję w rozumieniu ustawy z dnia 27
     kwietnia 2001 r. - Prawo ochrony środowiska (Dz.U. Nr 62, poz. 627, z
     późn. zm.)[2];
   3) emisji unikniętej - rozumie się przez to ilość substancji, jaka byłaby
     wprowadzona do powietrza w danym roku z instalacji stosowanych powszechnie
     do wytwarzania określonego produktu na terytorium Rzeczpospolitej
     Polskiej, a przez zastosowanie nowej instalacji, innego rozwiązania
     technicznego lub technologicznego lub innych surowców lub paliw nie
     została wprowadzona do powietrza;
   4) emisji zredukowanej - rozumie się przez to ilość substancji, jaka nie
     została wprowadzona do powietrza w danym roku z instalacji istniejącej
     wskutek podjętych działań modernizacyjnych lub restrukturyzacyjnych
     mających na celu:
     a) obniżenie wielkości emisji przypadającej na jednostkę powstającego
       produktu lub jednostkę wykorzystywanego surowca, materiału lub paliwa w
       zakładzie, na którego terenie jest położona instalacja objęta systemem
       handlu uprawnieniami do emisji, lub
     b) obniżenie wielkości emisji w odniesieniu do średniej emisji z
       poprzedniego okresu, lub
     c) obniżenie wielkości emisji wskutek przejęcia przez inną instalację
       produkcji z instalacji zlikwidowanej;
   5) gazach cieplarnianych - rozumie się przez to:
     a) dwutlenek węgla (CO2),
     b) metan (CH4),
     c) podtlenek azotu (N2O),
     d) fluoropochodne węglowodorów (HFCs),
     e) perfluoropochodne związki węgla (PFCs),
     f) sześciofluorek siarki (SF6);
   6) instalacji - rozumie się przez to instalację w rozumieniu ustawy z dnia
     27 kwietnia 2001 r. - Prawo ochrony środowiska;
   7) instalacji istniejącej - rozumie się przez to użytkowaną instalację,
     ujętą w krajowym planie rozdziału uprawnień do emisji;
   8) instalacji nowej - rozumie się przez to instalację, która powinna być
     objęta systemem handlu uprawnieniami do emisji, a nie została ujęta w
     krajowym planie rozdziału uprawnień do emisji;
   9) jednostce poświadczonej redukcji emisji - rozumie się przez to jednostkę
     emisji zredukowanej lub emisji unikniętej gazów cieplarnianych otrzymaną w
     wyniku realizacji projektu mechanizmu czystego rozwoju, wyrażoną jako
     ekwiwalent;
  10) jednostce redukcji emisji - rozumie się przez to jednostkę emisji
     zredukowanej lub emisji unikniętej gazów cieplarnianych otrzymaną w wyniku
     realizacji projektu wspólnych wdrożeń, wyrażoną jako ekwiwalent;
  11) państwach uprawnionych - rozumie się przez to Federację Rosyjską,
     Irlandię, Japonię, Kanadę, Konfederację Szwajcarską, Królestwo Belgii,
     Królestwo Danii, Królestwo Hiszpanii, Królestwo Niderlandów, Królestwo
     Norwegii, Królestwo Szwecji, Księstwo Liechtenstein, Księstwo Monako, Nową
     Zelandię, Republikę Austrii, Republikę Bułgarii, Republikę Chorwacji,
     Republikę Czeską, Republikę Estońską, Republikę Federalną Niemiec,
     Republikę Finlandii, Republikę Francuską, Republikę Grecką, Republikę
     Islandii, Republikę Litewską, Republikę Łotewską, Republikę Portugalską,
     Republikę Słowacji, Republikę Słowenii, Republikę Węgierską, Republikę
     Włoską, Rumunię, Rzeczpospolitą Polską, Stany Zjednoczone Ameryki,
     Ukrainę, Wielkie Księstwo Luksemburga, Zjednoczone Królestwo Wielkiej
     Brytanii i Irlandii Północnej, Związek Australijski, Republikę Cypryjską i
     Republikę Malty;
  12) projekcie wspólnych wdrożeń - rozumie się przez to działanie inwestycyjne
     realizowane przez państwo uprawnione na terytorium innego państwa
     uprawnionego, które ma na celu redukcję lub uniknięcie emisji gazów
     cieplarnianych;
  13) projekcie mechanizmu czystego rozwoju - rozumie się przez to działanie
     inwestycyjne realizowane przez państwo uprawnione na terytorium państwa
     nieuprawnionego, które ma na celu redukcję lub uniknięcie emisji gazów
     cieplarnianych;
  14) substancjach - rozumie się przez to pierwiastki chemiczne i związki
     chemiczne wprowadzane do powietrza, w szczególności gazy cieplarniane,
     dwutlenek siarki (SO2) i tlenki azotu (NOx), a także pyły;
  15) uprawnieniu do emisji - rozumie się przez to uprawnienie do wprowadzania
     do powietrza w określonym czasie ekwiwalentu w przypadku gazów
     cieplarnianych lub 1 Mg jednej z pozostałych substancji, które może być
     sprzedane, przeniesione lub umorzone na zasadach określonych w ustawie;
  16) wspólnotowym systemie handlu uprawnieniami do emisji - rozumie się przez
     to system, którym są objęte gazy cieplarniane, ustanowiony w ramach
     Wspólnoty Europejskiej;
  17) krajowym systemie handlu uprawnieniami do emisji - rozumie się przez to
     system, którym są objęte substancje inne niż gazy cieplarniane,
     ustanowiony w Rzeczypospolitej Polskiej w celu ograniczenia emisji tych
     substancji;
  18) zmianie w instalacji - rozumie się przez to zmianę w funkcjonowaniu lub
     rozbudowę instalacji, powodującą zmianę wielkości emisji z tej instalacji;
  19) zezwoleniu - rozumie się przez to decyzję właściwego organu,
     upoważniającą prowadzącego instalację do uczestnictwa we wspólnotowym
     systemie handlu uprawnieniami do emisji lub w krajowym systemie handlu
     uprawnieniami do emisji, w której mogą być także przyznawane uprawnienia.
                                        
                                     Art. 4
Odwołania od decyzji wydanych przez starostę na podstawie przepisów ustawy wnosi
się do wojewody.
                                        
                                   Rozdział 2
                      System handlu uprawnieniami do emisji
                                        
                                     Art. 5.
1. System handlu uprawnieniami do emisji, zwany dalej "systemem", składa się z:
   1) wspólnotowego systemu handlu uprawnieniami do emisji;
   2) krajowego systemu handlu uprawnieniami do emisji.
2. System obejmuje instalacje, dla których przyznaje się uprawnienia do emisji,
  i instalacje, które są czasowo wykluczone z systemu.
3. Nadzór nad systemem sprawuje minister właściwy do spraw środowiska.
                                        
                                     Art. 6.
Minister właściwy do spraw środowiska, w porozumieniu z ministrem właściwym do
spraw gospodarki, kierując się potrzebą ograniczania emisji, określi, w drodze
rozporządzenia:
   1) rodzaje instalacji objętych systemem;
   2) wartości progowe odniesione do zdolności produkcyjnych instalacji;
   3) długość okresu rozliczeniowego w zależności od rodzaju substancji
     objętych systemem;
   4) substancje objęte systemem w okresie rozliczeniowym;
   5) współczynniki ocieplenia wykorzystywane do obliczania ekwiwalentu - dla
     wspólnotowego systemu handlu uprawnieniami do emisji.
                                     Art. 7.
1. Instalacja objęta krajowym systemem handlu uprawnieniami do emisji, na
  wniosek prowadzącego instalację, może zostać czasowo - na okres rozliczeniowy
  - wykluczona z tego systemu.
2. Czasowe wykluczenie instalacji może nastąpić, jeżeli prowadzący instalację
  zobowiąże się, że wielkość emisji z tej instalacji nie przekroczy wielkości
  emisji wynikającej z liczby uprawnień do emisji, które byłyby dla niej
  przyznane w przypadku niewykluczenia jej z krajowego systemu handlu
  uprawnieniami do emisji.
3. Czasowe wykluczenie instalacji następuje w drodze decyzji organu właściwego
  do wydania pozwolenia zintegrowanego lub pozwolenia na wprowadzanie gazów lub
  pyłów do powietrza, o których mowa w ustawie z dnia 27 kwietnia 2001 r. Prawo
ochrony środowiska.
4. Do prowadzącego instalację, która została czasowo wykluczona, stosuje się
  odpowiednio przepisy dotyczące monitorowania i raportowania.
                                        
                                     Art. 8.
Wniosek, o którym mowa w art. 7 ust. 1, powinien zawierać:
   1) oznaczenie prowadzącego instalację, która ma być wykluczona, i jego adres
     zamieszkania lub siedziby;
   2) określenie rodzaju instalacji, która ma być wykluczona;
   3) określenie lokalizacji instalacji, która ma być wykluczona;
   4) wykaz substancji, których dotyczy wykluczenie;
   5) informację o wielkości dopuszczalnej emisji dla instalacji, która ma być
     wykluczona, wyrażonej w Mg/rok, określonej w pozwoleniu zintegrowanym albo
     pozwoleniu na wprowadzanie gazów lub pyłów do powietrza, o których mowa w
     ustawie z dnia 27 kwietnia 2001 r. - Prawo ochrony środowiska;
   6) zobowiązanie się prowadzącego instalację, która ma być wykluczona, do
     nieprzekroczenia wielkości emisji wynikającej z liczby uprawnień do
     emisji, które byłyby przyznane dla tej instalacji w przypadku
     niewykluczenia jej z krajowego systemu handlu uprawnieniami do emisji.
   
                                     Art. 9.
1. Systemem administruje Krajowy Administrator Systemu Handlu Uprawnieniami do
  Emisji, zwany dalej "Krajowym Administratorem".
2. Do zadań Krajowego Administratora należy:
   1) prowadzenie Krajowego Rejestru Uprawnień do Emisji;
   2) prowadzenie bazy danych zawierającej informacje o instalacjach objętych
     systemem niezbędne do opracowania krajowego planu rozdział uprawnień do
     emisji;
   3) monitorowanie funkcjonowania systemu, w tym przeprowadzanie przeglądów,
     analiz i ocen jego funkcjonowania;
   4) opracowywanie projektów krajowych planów rozdziału uprawnień do emisji;
   5) udostępnianie projektów krajowych planów rozdziału uprawnień do emisji do
     konsultacji społecznych;
   6) opracowywanie raportów dotyczących systemu;
   7) monitorowanie działań związanych z realizacją projektów wspólnych wdrożeń
     i mechanizmu czystego rozwoju;
   8) udzielanie wyjaśnień, opracowywanie materiałów informacyjnych oraz
     prowadzenie szkoleń dotyczących funkcjonowania systemu.
3. Nadzór nad Krajowym Administratorem sprawuje minister właściwy do spraw
  środowiska.
4. Minister właściwy do spraw środowiska, biorąc pod uwagę możliwość realizacji
  zadań, o których mowa w ust. 2, wyznacza, w drodze rozporządzenia, Krajowego
  Administratora.
                                        
                                   Rozdział 3
                       Krajowy Rejestr Uprawnień do Emisji
                                        
                                    Art. 10.
1. W Krajowym Rejestrze Uprawnień do Emisji, zwanym dalej "Krajowym Rejestrem",
  są gromadzone informacje o:
   1) zezwoleniach;
   2) przyznanych uprawnieniach do emisji;
   3) sprzedanych i przeniesionych uprawnieniach do emisji;
   4) umorzonych uprawnieniach do emisji;
   5) wielkościach dopuszczalnej emisji i emisji rzeczywistej.
2. Krajowy Rejestr jest jawny. Przepisy art. 19 ust. 1 i ust. 4-5 oraz art. 2024
ustawy z dnia 27 kwietnia 2001 r. - Prawo ochrony środowiska stosuje się
  odpowiednio.
                                        
                                    Art. 11.
Minister właściwy do spraw środowiska określi, w drodze rozporządzenia, formę i
układ Krajowego Rejestru oraz sposób jego prowadzenia, uwzględniając konieczność
zapewnienia kompletności i przejrzystości informacji zawartych w tym rejestrze.
                                        
                                    Art. 12.
1. Prowadzący instalację objętą systemem jest obowiązany do uiszczenia opłaty w
  wysokości 450 zł za pierwszy wpis do Krajowego Rejestru w okresie
  rozliczeniowym.
2. Opłatę, o której mowa w ust. 1, wnosi się na wyodrębniony rachunek bankowy
  Narodowego Funduszu Ochrony Środowiska i Gospodarki Wodnej.
                                        
                                    Art. 13.
1. Prowadzący instalację jest obowiązany do przekazywania do Krajowego Rejestru
  informacji, o których mowa w art. 10 ust. 1, na formularzu.
2. Do pierwszego formularza przekazywanego w danym okresie rozliczeniowym
  dołącza się dowód uiszczenia opłaty, o której mowa w art. 12 ust. 1.
3. Minister właściwy do spraw środowiska, kierując się potrzebą zapewnienia
  kompletności i przejrzystości informacji, określi, w drodze rozporządzenia,
  odrębnie dla wspólnotowego systemu handlu uprawnieniami do emisji i dla
  krajowego systemu handlu uprawnieniami do emisji, wzory formularzy oraz
  terminy i sposób ich przekazywania.
                                   Rozdział 4
                   Krajowy plan rozdziału uprawnień do emisji
                                        
                                    Art. 14.
1. Rozdział uprawnień do emisji dla instalacji objętych systemem jest
  dokonywany w krajowym planie rozdziału uprawnień do emisji, zwanym dalej "kra
  jowym planem".
2. Krajowy plan sporządza się oddzielnie dla krajowego systemu handlu
  uprawnieniami do emisji i dla wspólnotowego systemu handlu uprawnieniami do
  emisji.
3. Krajowy plan sporządza się na każdy okres rozliczeniowy na podstawie
  informacji przekazanych przez prowadzących instalacje objęte systemem.
4. Projekt krajowego planu opracowuje Krajowy Administrator.
                                    Art. 15.
1. W krajowym planie określa się:
   1) całkowitą liczbę uprawnień do emisji do rozdziału w okresie rozli
     czeniowym;
   2) całkowitą liczbę uprawnień do emisji dla poszczególnych rodzajów
     instalacji objętych systemem;
   3) wykaz instalacji wraz z przyznaną dla nich liczbą uprawnień do emisji w
     okresie rozliczeniowym lub w poszczególnych latach tego okresu;
   4) liczbę uprawnień do emisji, jakie w każdym roku okresu rozliczeniowego
     będą stanowić krajową rezerwę uprawnień do emisji:
     a) dla instalacji nowych lub instalacji, w których dokonano zmiany, na
       uzupełnienie uprawnień do emisji w związku z ponadplanowym wzrostem
       zapotrzebowania na te uprawnienia,
     b) w związku z przejęciem produkcji likwidowanych instalacji.
2. W krajowym planie dla wspólnotowego systemu handlu uprawnieniami do emisji
  określa się także:
   1) liczbę uprawnień do emisji, jakie w każdym roku okresu rozliczeniowego
     będą stanowić krajową rezerwę uprawnień do emisji na projekty wspólnych
     wdrożeń i mechanizmu czystego rozwoju;
   2) liczbę jednostek poświadczonej redukcji emisji i jednostek redukcji
     emisji, które prowadzący instalacje może wykorzystać do rozliczenia
     rocznej emisji gazów cieplarnianych.
3. Przy przyznawaniu uprawnień do emisji prowadzącemu instalację, uruchomioną
  po dniu wejścia w życie ustawy, uwzględnia się takie same relacje między
  wielkością emisji rzeczywistej a wielkością produkcji jak w dniu przekazania
  instalacji do eksploatacji. Zasada ta obowiązuje nie dłużej niż przez okres
  15 lat od dnia przekazania instalacji do eksploatacji.
4. Opracowując krajowy plan, bierze się pod uwagę:
   1) polityki, strategie, plany lub programy dotyczące w szczególności
     przemysłu, energetyki, ochrony środowiska oraz rolnictwa i leśnictwa;
   2) całkowitą emisję krajową oraz emisję z instalacji objętych systemem w
     okresie ostatnich 5 lat;
   3) relacje wielkości emisji z instalacji do wielkości produkcji lub ilości
     wykorzystanych surowców, materiałów lub paliw;
    4) wdrażane technologie efektywne z punktu widzenia ochrony środowiska oraz
     wytwarzania i wykorzystywania energii.
5. W uzasadnieniu do krajowego planu podaje się:
   1) kryteria rozdziału uprawnień do emisji między rodzaje instalacji i między
     instalacje tego samego rodzaju;
   2) informacje o sposobie wykorzystania uwag i wniosków zgłoszonych w ramach
     konsultacji społecznych.
                                        
                                    Art. 16.
1. Prowadzący instalację objętą systemem jest obowiązany do przekazywania
  Krajowemu Administratorowi informacji, na których podstawie jest opracowywany
  krajowy plan.
2. Minister właściwy do spraw środowiska, kierując się potrzebą prawidłowego
  opracowania krajowego planu, określi, w drodze rozporządzenia:
   1) zakres,
   2) termin składania,
   3) sposób przekazywania, formę i układ
 - informacji, o których mowa w ust. 1.
                                        
                                    Art. 17.
Krajowy Administrator zapewnia możliwość zapoznania się społeczeństwa z
projektem krajowego planu i wniesienia uwag. Przepisy art. 32 ust. 1 pkt 1 i 3
oraz ust. 2 i art. 36 ustawy z dnia 27 kwietnia 2001 r. - Prawo ochrony
środowiska stosuje się odpowiednio.
                                        
                                    Art. 18.
1. Krajowy plan dla wspólnotowego systemu handlu uprawnieniami do emisji jest
  przedkładany Komisji Europejskiej oraz państwom członkowskim Unii
  Europejskiej nie później niż na 18 miesięcy przed rozpoczęciem okresu
  rozliczeniowego.
2. Po uzyskaniu akceptacji Komisji Europejskiej Rada Ministrów przyjmuje, w
  drodze rozporządzenia, krajowy plan dla wspólnotowego systemu handlu
  uprawnieniami do emisji.
                                        
                                    Art. 19.
Krajowy plan dla krajowego systemu handlu uprawnieniami do emisji przyjmuje, w
drodze rozporządzenia, Rada Ministrów.
                                        
                                    Art. 20.
Rozporządzenia, o których mowa w art. 18 ust. 2 i art. 19, są ogłaszane do dnia
30 września roku poprzedzającego okres rozliczeniowy.
                                        
                                    Art. 21.
Jeżeli jest to uzasadnione względami gospodarczymi, bezpieczeństwem
energetycznym państwa lub koniecznością dotrzymania dopuszczalnych poziomów
substancji w powietrzu, Rada Ministrów może, w drodze rozporządzenia, zawiesić
albo ograniczyć obowiązywanie krajowego planu dla krajowego systemu handlu
uprawnieniami do emisji w całości lub w odniesieniu do określonych instalacji,
ustalając jednocześnie sposób postępowania z uprawnieniami do emisji przyznanymi
na podstawie tego krajowego planu.
                                        
                                   Rozdział 5
               Przyznawanie i wykorzystywanie uprawnień do emisji
                                        
                                    Art. 22.
1. Uprawnienia do emisji są przyznawane prowadzącemu instalacje dla każdej
  instalacji objętej systemem na okres rozliczeniowy, z podziałem na
  poszczególne lata tego okresu.
2. Uprawnienia do emisji dla instalacji istniejących są przyznawane w krajowym
  planie.
3. Uprawnienia do emisji dla instalacji nowych są przyznawane w zezwoleniu.
4. W przypadku zmiany w instalacji lub zmiany prowadzącego instalację,
  uprawnienia do emisji na czas do końca okresu rozliczeniowego są przyznawane
  w zezwoleniu.
                                        
                                    Art. 23.
Wielkość emisji wynikająca z liczby przyznanych dla instalacji uprawnień do
emisji w roku nie może być większa od wielkości dopuszczalnej emisji, wyrażonej
w Mg/rok, dla substancji objętych krajowym systemem handlu uprawnieniami do
emisji, określonej w pozwoleniu zintegrowanym albo w pozwoleniu na wprowadzanie
gazów lub pyłów do powietrza, o których mowa w ustawie z dnia 27 kwietnia 2001
r. - Prawo ochrony środowiska.
                                    Art. 24.
Prowadzący instalację objętą systemem, któremu przyznano uprawnienia do emisji w
krajowym planie, może wykorzystać lub sprzedać te uprawnienia po uzyskaniu
zezwolenia.
                                    Art. 25.
1. Prowadzący instalację, któremu przyznano uprawnienia do emisji, uiszcza
  opłatę w wysokości równej iloczynowi liczby uprawnień do emisji przyznanych
  na pierwszy rok okresu rozliczeniowego i, obowiązującej w roku poprzednim,
  jednostkowej stawki opłaty za wprowadzanie gazów lub pyłów do powietrza,
  dotyczącej substancji objętej uprawnieniem do emisji, pomnożonej przez
  tysiąc. Jednostkowej stawki opłaty nie mnoży się przez tysiąc w przypadku gdy
  dotyczy ona dwutlenku węgla (CO2) i metanu (CH4).
2. Prowadzący instalację, który uiścił opłatę, o której mowa w ust. 1, nie
  ponosi, w pierwszym roku okresu rozliczeniowego, opłat za wprowadzanie gazów
  lub pyłów do powietrza, o których mowa w ustawie z dnia 27 kwietnia 2001 r. Prawo
ochrony środowiska, za wprowadzanie do powietrza substancji, na których
  emisję uzyskał uprawnienia do emisji, z tym że jest obowiązany zgodnie z
  przepisem art. 286 ustawy z dnia 27 kwietnia 2001 r. - Prawo ochrony
  środowiska, do złożenia marszałkowi województwa i wojewódzkiemu inspektorowi
  ochrony środowiska wykazu zawierającego informacje i dane o wprowadzonych do
  powietrza ilościach substancji.
3. Prowadzący instalację jest obowiązany uiścić:
   1) 50% kwoty opłaty, o której mowa w ust. 1, w terminie 30 dni od dnia
     wejścia w życie:
     a) rozporządzenia, o którym mowa w art. 18 ust. 2 - w przypadku gazów
       cieplarnianych,
     b) rozporządzenia, o którym mowa w art. 19 - w przypadku substancji
       objętych krajowym systemem handlu uprawnieniami do emisji;
   2) 50% kwoty opłaty, o której mowa w ust. 1, w terminie 7 miesięcy od dnia
     wejścia w życie:
     a) rozporządzenia, o którym mowa w art. 18 ust. 2 - w przypadku gazów
       cieplarnianych,
     b) rozporządzenia, o którym mowa w art. 19 - w przypadku substancji
       objętych krajowym systemem handlu uprawnieniami do emisji.
4. Do ponoszenia opłaty, o której mowa w ust. 1, stosuje się przepisy działu
  III ustawy z dnia 29 sierpnia 1997 r. - Ordynacja podatkowa (Dz.U. Nr 137,
  poz. 926, z późn. zm.)[3], z tym że uprawnienia organów podatkowych
  przysługują organowi właściwemu do wydania zezwolenia.
5. Opłatę, o której mowa w ust. 1, wnosi się na wyodrębniony rachunek bankowy
  Narodowego Funduszu Ochrony Środowiska i Gospodarki Wodnej.
                                        
                                    Art. 26.
1. Przyznane dla instalacji uprawnienia do emisji na dany rok okresu
  rozliczeniowego mogą być:
   1) wykorzystane na własne potrzeby prowadzącego instalację, odpowiadające
     rzeczywistej emisji danej substancji do powietrza;
   2) sprzedawane;
   3) wykorzystane w następnych latach okresu rozliczeniowego lub w następnym
     okresie rozliczeniowym.
2. W przypadku krajowego systemu handlu uprawnieniami do emisji umowy sprzedaży
  uprawnień do emisji mogą być zawierane wyłącznie między prowadzącymi
  instalacje, którym przyznano uprawnienia do emisji.
3. W przypadku wspólnotowego systemu handlu uprawnieniami do emisji umowy
  sprzedaży uprawnień do emisji mogą być zawierane między:
   1) osobami fizycznymi, osobami prawnymi lub jednostkami organizacyjnymi
     niebędącymi osobami prawnymi - w ramach Wspólnoty Europejskiej;
   2) osobami fizycznymi, osobami prawnymi lub jednostkami organizacyjnymi
     niebędącymi osobami prawnymi z państw uprawnionych, które ratyfikowały
     Protokół z Kioto do Ramowej konwencji Narodów Zjednoczonych w sprawie
     zmian klimatu, sporządzony dnia 11 grudnia 1997 r.
4. Do sprzedaży uprawnień do emisji stosuje się przepisy Kodeksu cywilnego,
  jeżeli przepisy ustawy nie stanowią inaczej.
                                        
                                    Art. 27.
1. Umowa sprzedaży uprawnień do emisji powinna być zgłoszona, w ciągu 3 dni
  roboczych od dnia jej zawarcia, do Krajowego Rejestru, pod rygorem
  nieważności.
2. Obowiązani do dokonania zgłoszenia, o którym mowa w ust. 1, są:
   1) prowadzący instalację położoną na terytorium Rzeczypospolitej Polskiej w
przypadku wspólnotowego systemu handlu uprawnieniami do emisji;
   2) sprzedawca i kupujący - w przypadku krajowego systemu handlu
   uprawnieniami do emisji.
                                        
                                    Art. 28.
1. Nie przenosi się uprawnień do emisji między okresami rozliczeniowymi, z
  zastrzeżeniem ust. 2.
2. Jeżeli prowadzący instalację, dla której były przyznane uprawnienia do
  emisji, na koniec okresu rozliczeniowego posiada niewykorzystane uprawnienia
  do emisji, za zgodą organu właściwego do wydania zezwolenia i po zasięgnięciu
  opinii Krajowego Administratora może je przenieść w całości albo w części na
  następny okres rozliczeniowy.
3. W przypadku nieuzyskania zgody, o której mowa w ust. 2, niewykorzystane
  uprawnienia do emisji ulegają umorzeniu.
                                        
                                    Art. 29.
1. Minister właściwy do spraw środowiska, kierując się potrzebą zapewnienia
  efektywnego działania instalacji, określi, w drodze rozporządzenia, warunki
  przenoszenia przez prowadzącego instalację uprawnień do emisji na następny
  okres rozliczeniowy.
2. Minister właściwy do spraw środowiska, kierując się potrzebą zapewnienia
  efektywnego działania instalacji, może określić, w drodze rozporządzenia,
  warunki przenoszenia przez prowadzącego instalację uprawnień do emisji na
  następne lata okresu rozliczeniowego.
                                    Art. 30.
1. Prowadzący instalację może przenosić uprawnienia do emisji między
  instalacjami, do których posiada tytuł prawny.
2. Prowadzący instalację jest obowiązany do zgłoszenia przeniesienia uprawnień
  do emisji do Krajowego Rejestru w ciągu 30 dni od dnia dokonania
  przeniesienia, z zastrzeżeniem ust. 3.
3. Jeżeli przeniesienie uprawnień do emisji zostało dokonane po dniu 1 grudnia
  danego roku, termin na zgłoszenie wynosi 10 dni od dnia dokonania
  przeniesienia.
                                    Art. 31.
1. W celu wspólnego rozliczania uprawnień do emisji prowadzący instalacje
  jednego rodzaju mogą tworzyć grupy instalacji.
2. Prowadzący instalacje przed wystąpieniem z wnioskiem o utworzenie grupy
  instalacji powołują zarządcę:
   1) na którego rzecz będą przenoszone uprawnienia do emisji z instalacji
     wchodzących w skład grupy instalacji;
   2) który będzie odpowiedzialny za rozliczanie uprawnień do emisji.
3. Wniosek o utworzenie grupy instalacji powinien zawierać:
   1) wykaz i określenie rodzaju instalacji wchodzących w skład grupy
     instalacji;
   2) określenie lokalizacji instalacji wchodzących w skład grupy instalacji;
   3) oznaczenie prowadzących instalacje wchodzące w skład grupy instalacji
     oraz ich adresy zamieszkania lub siedziby;
   4) informacje o tytułach prawnych do instalacji wchodzących w skład grupy
     instalacji;
   5) oznaczenie zarządcy, jego adres zamieszkania lub siedziby oraz dokument
     potwierdzający jego powołanie;
   6) okres, na który grupa instalacji ma być utworzona.
4. Prowadzący instalacje występują z wnioskiem o utworzenie grupy instalacji
  do:
   1) ministra właściwego do spraw środowiska - w przypadku wspólnotowego
     systemu handlu uprawnieniami do emisji;
   2) wojewody właściwego ze względu na adres zamieszkania lub siedziby
     zarządcy - w przypadku krajowego systemu handlu uprawnieniami do emisji.
5. W przypadku wspólnotowego systemu handlu uprawnieniami do emisji minister
  właściwy do spraw środowiska przesyła do Komisji Europejskiej wniosek o
  utworzenie grupy instalacji niezwłocznie po jego otrzymaniu.
6. Jeżeli Komisja Europejska w terminie 3 miesięcy od otrzymania wniosku,
  o którym mowa w ust. 5, nie odrzuci tego wniosku, minister właściwy do spraw
  środowiska przekazuje do wojewody, o którym mowa w ust. 4 pkt 2, wniosek wraz
  ze stanowiskiem Komisji Europejskiej oraz swoją opinią.
7. Utworzenie grupy instalacji następuje w drodze decyzji wojewody, o którym
  mowa w ust. 4 pkt 2, po zaopiniowaniu wniosku przez ministra właściwego do
  spraw środowiska.
                                        
                                    Art. 32.
1. W przypadku likwidacji instalacji objętej systemem, gdy jej produkcja:
   1) nie jest przenoszona do innej instalacji - przyznane dla likwidowanej
     instalacji uprawnienia do emisji ulegają umorzeniu z dniem zaprzestania
     produkcji;
   2) jest przenoszona do innej instalacji - przyznane dla likwidowanej
     instalacji uprawnienia do emisji są przenoszone do instalacji przejmującej
     produkcję, w części odpowiadającej przejętej produkcji, a pozostałe
     uprawnienia do emisji ulegają umorzeniu.
2. Prowadzący likwidowaną instalację w ciągu 3 miesięcy od dnia zaprzestania w
  niej produkcji dokonuje rozliczenia z przyznanych uprawnień do emisji.
                                        
                                   Rozdział 6
                                   Zezwolenia
                                        
                                    Art. 33.
Prowadzący instalację objętą systemem jest obowiązany do uzyskania zezwolenia.
                                        
                                    Art. 34.
1. Zezwolenie jest wydawane na wniosek prowadzącego instalację.
2. Zezwolenie wydaje organ właściwy do wydania pozwolenia zintegrowanego lub
  pozwolenia na wprowadzanie gazów lub pyłów do powietrza, o których mowa w
  ustawie z dnia 27 kwietnia 2001 r. - Prawo ochrony środowiska.
3. Zezwolenie wydaje się na okres 10 lat.
4. Organ właściwy do wydania zezwolenia przesyła kopię wydanego zezwolenia
  Krajowemu Administratorowi.
                                        
                                    Art. 35.
1. Wniosek o wydanie zezwolenia powinien zawierać:
   1) oznaczenie prowadzącego instalację i jego adres zamieszkania lub
     siedziby;
   2) informację o tytule prawnym do instalacji;
   3) informację o rodzaju instalacji oraz charakterystykę techniczną źródeł
     powstawania i miejsca emisji;
   4) informację o rodzajach wykorzystywanych materiałów, surowców i paliw oraz
     o wielkości produkcji;
   5) wykaz substancji, które mają być objęte zezwoleniem;
   6) proponowane procedury monitorowania wielkości emisji.
2. Do wniosku o wydanie zezwolenia należy dołączyć pozwolenie zintegrowane albo
  pozwolenie na wprowadzanie gazów lub pyłów do powietrza, jeżeli jego
  uzyskanie jest wymagane zgodnie z przepisami ustawy z dnia 27 kwietnia 2001
  r. - Prawo ochrony środowiska. Pozwoleń tych nie dołącza się, jeżeli zostały
  one wydane przez organ właściwy do wydania zezwolenia.
                                        
                                    Art. 36.
1. W zezwoleniu określa się:
   1) substancje objęte systemem;
   2) rodzaj instalacji objętych systemem;
   3) wymagania w zakresie monitorowania wielkości emisji;
   4) wymagania dotyczące rocznych raportów.
2. Dla instalacji nowych lub instalacji, w których dokonano zmiany, w
  zezwoleniu określa się także:
   1) liczbę przyznanych uprawnień do emisji na czas do końca okresu
     rozliczeniowego, po uzyskaniu opinii Krajowego Administratora;
   2) wysokość opłaty, o której mowa w art. 25 ust. 1, oraz termin jej
     wniesienia.
                                        
                                    Art. 37.
1. Organ właściwy do wydania zezwolenia, na wniosek prowadzącego instalację,
  wydaje, w drodze decyzji, zgodę na zakup przez prowadzącego instalację objętą
  systemem dodatkowych uprawnień do emisji z rezerwy, o której mowa w art. 15
  ust. 1 pkt 4 lit. b, w przypadku nabycia tytułu prawnego do instalacji
  nieobjętej systemem, która zostanie zlikwidowana, a jej produkcja przejęta
  przez instalację objętą systemem.
2. Za uprawnienia, o których mowa w ust. 1, uiszcza się opłatę, o której mowa w
  art. 25 ust. 1.
                                        
                                    Art. 38.
W przypadku nabycia tytułu prawnego do instalacji objętej systemem nabywca:
   1) przejmuje prawa i obowiązki wynikające z zezwolenia oraz przyznane dla
     tej instalacji uprawnienia do emisji;
   2) jest obowiązany do zgłoszenia nabycia tytułu prawnego do instalacji do
     Krajowego Rejestru w ciągu 30 dni od dnia zawarcia umowy, na mocy której
     został nabyty tytuł prawny do instalacji.
                                        
                                    Art. 39.
1. W przypadku podziału instalacji objętej systemem między dwóch lub więcej
  prowadzących instalacje nabywcy występują z wnioskiem o zezwolenia dla każdej
  instalacji powstałej w wyniku podziału, jeżeli instalacje te będą objęte
  systemem.
2. Łączna liczba uprawnień do emisji przyznanych dla instalacji po podziale nie
  może być większa od liczby uprawnień do emisji przyznanych dla instalacji
  przed jej podziałem.
3. Do rozliczenia uprawnień do emisji przyznanych dla instalacji przed jej
  podziałem jest obowiązany prowadzący instalację przed jej podziałem.
4. Jeżeli w wyniku podziału instalacji powstanie instalacja nieobjęta systemem,
  przypadające dla niej uprawnienia ulegają umorzeniu.
                                        
                                   Rozdział 7
        Monitorowanie wielkości emisji i rozliczanie uprawnień do emisji
                                        
                                    Art. 40.
1. Prowadzący instalację, któremu przyznano uprawnienia do emisji, jest
  obowiązany do monitorowania wielkości emisji i rozliczania uprawnień.
2. Rozliczenia uprawnień do emisji dokonuje się na podstawie rocznego raportu
  sporządzanego na dzień 31 grudnia roku poprzedniego.
                                        
                                    Art. 41.
Minister właściwy do spraw środowiska, kierując się potrzebą zapewnienia
wiarygodności informacji o wprowadzanych do powietrza substancjach objętych
systemem, określi, w drodze rozporządzenia:
   1) sposób monitorowania wielkości emisji;
   2) częstotliwość przekazywania danych dotyczących monitorowanych wielkości
     emisji;
   3) zakres informacji zawartych w rocznym raporcie;
   4) formę i układ rocznego raportu;
   5) sposób weryfikacji rocznych raportów.
                                        
                                    Art. 42.
Roczny raport podlega weryfikacji przez uprawnionych audytorów lub wojewódzkich
inspektorów ochrony środowiska w zakresie zgodności informacji zawartych w
raporcie ze stanem faktycznym.
                                    Art. 43.
1. Akredytację audytorów uprawnionych do weryfikacji rocznych raportów prowadzi
  się zgodnie z przepisami ustawy z dnia 30 sierpnia 2002 r. o systemie oceny
  zgodności (Dz.U. z 2004 r. Nr 204, poz. 2087).
2. Krajowy Administrator prowadzi rejestr audytorów uprawnionych do weryfikacji
  rocznych raportów.
3. Minister właściwy do spraw środowiska, w porozumieniu z ministrem właściwym
  do spraw gospodarki, kierując się koniecznością ujednolicenia weryfikacji
  raportów, określi, w drodze rozporządzenia:
   1) wymagania dla audytorów uprawnionych do weryfikacji rocznych raportów;
   2) sposób i tryb uznawania uprawnień do weryfikacji rocznych raportów
     nadawanych w innych niż Rzeczpospolita Polska państwach członkowskich Unii
     Europejskiej.
                                    Art. 44.
Prowadzący instalację ponosi koszty weryfikacji rocznego raportu.
                                        
                                    Art. 45.
Roczny raport zweryfikowany przez podmioty, o których mowa w art. 42, prowadzący
instalację przedkłada organowi właściwemu do wydania zezwolenia oraz Krajowemu
Administratorowi, w terminie do dnia 31 marca każdego roku.
                                        
                                    Art. 46.
Na podstawie zweryfikowanego rocznego raportu liczba uprawnień do emisji
odpowiadająca rzeczywistej wielkości emisji z instalacji w danym roku ulega
umorzeniu.
                                        
                                    Art. 47.
1. Jeżeli z rocznego raportu wynika, że emisja rzeczywista była większa niż
  emisja wynikająca z liczby posiadanych uprawnień do emisji na dzień 31
  grudnia danego roku, na wniosek prowadzącego instalację, organ właściwy do
  wydania zezwolenia, po zasięgnięciu opinii Krajowego Administratora, może
  wyrazić zgodę na pokrycie tej różnicy uprawnieniami do emisji przyznanymi
  wnioskodawcy na następny rok okresu rozliczeniowego.
2. Warunkiem wyrażenia zgody, o której mowa w ust. 1, jest zobowiązanie się
  prowadzącego instalację do odpowiedniego zmniejszenia emisji lub do zakupu
  uprawnień do emisji w następnym roku okresu rozliczeniowego.
3. Do czasu wywiązania się prowadzącego instalację z zobowiązania, o którym
  mowa w ust. 2, nie może on sprzedać uprawnień do emisji przyznanych mu na
  następny rok okresu rozliczeniowego.
4. Jeżeli prowadzący instalację nie uzyskał zgody, o której mowa ust. 1, lub
  nie wywiązał się z zobowiązania, o którym mowa w ust. 2, nie może sprzedać
  uprawnień do emisji przyznanych mu na następny rok okresu rozliczeniowego do
  czasu uiszczenia kary pieniężnej, o której mowa w art. 50 ust. 1.
                                        
                                    Art. 48.
Po otrzymaniu zweryfikowanych rocznych raportów Krajowy Administrator dokonuje,
do dnia 30 kwietnia, wpisów do Krajowego Rejestru.
                                        
                                    Art. 49.
1. Prowadzący instalację objętą wspólnotowym systemem handlu uprawnieniami do
  emisji może wykorzystać do rozliczenia rocznej emisji gazów cieplarnianych
  otrzymane:
   1) jednostki redukcji emisji,
   2) jednostki poświadczonej redukcji emisji,
 przy czym jedna jednostka odpowiada jednemu uprawnieniu do emisji.
2. Do rozliczenia, o którym mowa w ust. 1, nie można wykorzystywać jednostek
  otrzymanych:
   1) z realizacji działań inwestycyjnych polegających na budowie obiektów
     jądrowych;
   2) w wyniku zmiany użytkowania ziemi;
   3) w wyniku zalesiania.
                                        
                                   Rozdział 8
                                 Kary pieniężne
                                        
                                    Art. 50.
1. Prowadzący instalację podlega karze pieniężnej za brak uprawnień do emisji
  na pokrycie rzeczywistych wielkości emisji w poszczególnych latach okresu
  rozliczeniowego na dzień 31 grudnia każdego roku.
2. Karze pieniężnej, o której mowa w ust. 1, podlega także prowadzący
  instalację, która została wykluczona z krajowego systemu handlu uprawnieniami
  do emisji, jeżeli nie wywiązał się z zobowiązania, o którym mowa w art. 7
  ust. 2, z tym że dotyczy ona przekroczenia wielkości emisji określonej w tym
  zobowiązaniu.
3. Kary pieniężne wymierza, w drodze decyzji, wojewódzki inspektor ochrony
  środowiska w przypadku stwierdzenia braku uprawnień do emisji w wyniku
  weryfikacji rocznego raportu lub w wyniku przeprowadzonej kontroli
  stwierdzającej brak zezwolenia.
4. Jednostkowa stawka kary pieniężnej za brak jednego uprawnienia do emisji
  gazów cieplarnianych w okresie rozliczeniowym na lata 2005-2007 wynosi
  równowartość w złotych polskich 40 euro, a od dnia 1 stycznia 2008 r. wynosi
  równowartość w złotych polskich 100 euro.
5. Górna jednostkowa stawka kary pieniężnej za brak jednego uprawnienia do
  emisji substancji objętej krajowym systemem handlu uprawnieniami do emisji
  wynosi równowartość w złotych polskich 40 euro.
6. Wysokość stawek, o których mowa w ust. 4 i 5, ustala się stosując średni
  kurs euro ogłaszany przez Narodowy Bank Polski w dniu wydania decyzji, o
  której mowa w ust. 3.
7. Rada Ministrów określi, w drodze rozporządzenia, wysokość jednostkowych
  stawek kar, o których mowa w ust. 5, w poszczególnych latach lub w całym
  okresie rozliczeniowym, uwzględniając wysokość kosztów obniżania emisji
  substancji objętych systemem.
                                    Art. 51.
Do ponoszenia kar pieniężnych, o których mowa w art. 50 ust. 1, stosuje się
przepisy działu III ustawy z dnia z dnia 29 sierpnia 1997 r. - Ordynacja
podatkowa, z tym że uprawnienia organów podatkowych przysługują wojewódzkiemu
inspektorowi ochrony środowiska.
                                        
                                    Art. 52.
Kary pieniężne, o których mowa w art. 50 ust. 1, wnosi się na wyodrębniony
rachunek bankowy Narodowego Funduszu Ochrony Środowiska i Gospodarki Wodnej.
                                        
                                   Rozdział 9
                       Zmiany w przepisach obowiązujących
                                        
                                    Art. 53.
W ustawie z dnia 20 lipca 1991 r. o Inspekcji Ochrony Środowiska (Dz.U. z 2002
r. Nr 122, poz. 982, z późn. zm.)[4]:
1) w art. 2 w ust. 1 dodaje się pkt 14a w brzmieniu:
  "14a) weryfikacja rocznych raportów, o których mowa w ustawie z dnia 22
      grudnia 2004 r. o handlu uprawnieniami do emisji do powietrza gazów
      cieplarnianych i innych substancji (Dz.U. Nr ..., poz. ...).";
2) w art. 18 ust. 3 otrzymuje brzmienie:
  "3. Minister właściwy do spraw środowiska, w porozumieniu z ministrem
     właściwym do spraw finansów publicznych, kierując się potrzebą zapewnienia
     proporcjonalności kosztów, określi, w drodze rozporządzenia, warunki i
     sposób ustalania kosztów ponoszonych w związku z prowadzeniem:
     1) kontroli przestrzegania wymagań ochrony środowiska,
     2) weryfikacji rocznych raportów, o których mowa w ustawie z dnia 22
       grudnia 2004 r. o handlu uprawnieniami do emisji do powietrza gazów
       cieplarnianych i innych substancji.".
                                    Art. 54.
W ustawie z dnia 27 kwietnia 2001 r. - Prawo ochrony środowiska (Dz.U. Nr 62,
poz. 627, z późn. zm.)[5] wprowadza się następujące zmiany:
1) w art. 19 w ust. 2 w pkt 30 kropkę zastępuje się przecinkiem i dodaje się
  pkt 31 w brzmieniu:
      "31) z zakresu ustawy z dnia 22 grudnia 2004 r. o handlu uprawnieniami do
         emisji do powietrza gazów cieplarnianych i innych substancji (Dz.U. Nr
         …, poz. …):
         a) projekty krajowych planów rozdziału uprawnień do emisji,
         b) zezwolenia na uczestnictwo we wspólnotowym systemie handlu upraw
           nieniami do emisji lub w krajowym systemie handlu uprawnieniami do
           emisji,
         c) zweryfikowane roczne raporty,
         d) decyzje o wymierzeniu kary pieniężnej za brak uprawnień do
           emisji.";
2) dodaje się art. 401a w brzmieniu:
    "Art. 401a. 1. Przychodami Narodowego Funduszu są także wpływy z opłat za
             przyznanie uprawnień do emisji i opłat za wpis do Krajowego
             Rejestru Uprawnień do Emisji pobieranych na podstawie ustawy z
             dnia 22 grudnia 2004 r. o handlu uprawnieniami do emisji do
             powietrza gazów cieplarnianych i innych substancji, a także wpływy
             z kar pieniężnych wymierzanych na podstawie art. 50 ust. 1 tej
    ustawy.
           2. Przychody, o których mowa w ust. 1, przeznacza się wyłącznie na
             finansowanie funkcjonowania systemu handlu uprawnieniami do
             emisji, w tym prowadzenie Krajowego Rejestru Uprawnień do Emisji i
             realizację zadań Krajowego Administratora Systemu Handlu
             Uprawnieniami do Emisji oraz zadań dotyczących monitorowania
             wielkości emisji substancji objętych tym systemem.".
                                   Rozdział 10
                         Przepisy przejściowe i końcowe
                                        
                                    Art. 55.
1. Do dnia 31 grudnia 2007 r. w przypadku wystąpienia siły wyższej powodującej
  zwiększenie wielkości emisji w stosunku do przyznanych uprawnień do emisji,
  prowadzący instalację ma prawo do zakupu uprawnień do emisji od Krajowego
  Administratora z krajowej rezerwy uprawnień do emisji, o której mowa w art.
  15 ust. 1 pkt 4 lit. a; za te uprawnienia uiszcza się opłatę, o której mowa w
  art. 25 ust. 1.
2. Prowadzący instalację jest obowiązany do udowodnienia wystąpienia siły
  wyższej oraz jej wpływu na wielkość emisji; Krajowy Administrator może w
  jednoznacznych i uzasadnionych przypadkach odstąpić od żądania udowodnienia
  wystąpienia siły wyższej.
3. W przypadku gdy krajowa rezerwa uprawnień do emisji, o której mowa w art. 15
  ust. 1 pkt 4 lit. a, została wyczerpana, prowadzącemu instalację nie
  przysługuje roszczenie o naprawienie szkody wynikłej z odmowy sprzedaży
  uprawnień do emisji.
4. Uprawnienia do emisji zakupione zgodnie z ust. 1 nie mogą być sprzedawane
  ani przenoszone.
                                        
                                    Art. 56.
1. Do dnia 31 grudnia 2007 r. instalacja objęta wspólnotowym systemem handlu
  uprawnieniami do emisji może zostać czasowo wykluczona z tego systemu.
2. Do prowadzącego instalację, o której mowa w ust. 1, stosuje się odpowiednio
  przepisy dotyczące monitorowania i raportowania.
                                    Art. 57.
1. Do Krajowego Planu Rozdziału Uprawnień do emisji dwutlenku węgla na lata
  2005-2007 nie stosuje się przepisów art. 14 ust. 4, art. 15 ust. 2 i art. 1620.

2. Krajowy Plan, o którym mowa w ust. 1, po uzyskaniu akceptacji Komisji
  Europejskiej, przyjmuje, w drodze rozporządzenia, Rada Ministrów.
3. W rozporządzeniu, o którym mowa w ust. 2, Rada Ministrów określi także wykaz
  instalacji czasowo wykluczonych ze wspólnotowego systemu handlu uprawnieniami
  do emisji w okresie od dnia 1 stycznia 2005 r. do dnia 31 grudnia 2007 r.
                                    Art. 58.
1. Prowadzący instalację ujętą w Krajowym Planie, o którym mowa w art. 57 ust.
  1, jest obowiązany złożyć w terminie 2 miesięcy od dnia wejścia w życie
  ustawy wniosek o wydanie zezwolenia.
2. Prowadzący instalację, która powinna być objęta systemem i jest użytkowana w
  dniu wejścia w życie ustawy, a nie została ujęta w Krajowym Planie, o którym
  mowa w art. 57 ust. 1, jest obowiązany złożyć w terminie 2 miesięcy od dnia
  wejścia w życie ustawy wniosek o wydanie zezwolenia.
3. Prowadzący instalację ujętą w Krajowym Planie, o którym mowa w art. 57 ust.
  1, jest obowiązany uiścić:
   1) 50% kwoty opłaty, o której mowa w art. 25 ust. 1,  w terminie 30 dni od
     dnia wejścia w życie rozporządzenia, o którym mowa w art. 57 ust. 3;
   2) 50% kwoty opłaty, o której mowa w art. 25 ust. 1, w terminie 7 miesięcy
     od dnia wejścia w życie rozporządzenia, o którym mowa w art. 57 ust. 3.
                                        
                                    Art. 59.
Ustawa wchodzi w życie z dniem 1 stycznia 2005 r., z wyjątkiem art. 49 ust. 1
pkt 1, który wchodzi w życie z dniem 1 stycznia 2008 r.
_______________________________
[1] Niniejsza ustawa dokonuje w zakresie swojej regulacji wdrożenia:
 1)  dyrektywy  2003/87/WE z dnia 13 października 2003 r. ustanawiającej  system
   handlu   przydziałami  emisji  gazów  cieplarnianych   we   Wspólnocie   oraz
   zmieniającej dyrektywę 96/61/WE (Dz.Urz. WE L 275 z 25.10.2003);
 2)  dyrektywy  2001/81/WE z dnia 23 października 2001 r.  w  sprawie  krajowych
   poziomów  emisji dla niektórych rodzajów zanieczyszczenia powietrza  (Dz.Urz.
   WE L 309 z 27.11.2001);
 3)  dyrektywy  2001/80/WE z dnia 23 października 2001 r. w sprawie ograniczenia
   emisji   niektórych   zanieczyszczeń   do   powietrza   z   dużych   obiektów
   energetycznego spalania (Dz.Urz. WE L 309 z 27.11.2001);
 4)  decyzji  nr  280/2004/WE Parlamentu Europejskiego i Rady z dnia  11  lutego
   2004  r.  dotyczącej  mechanizmu monitorowania  emisji  gazów  cieplarnianych
   Wspólnoty i wykonania Protokołu z Kioto (Dz.Urz. WE L 49 z 19.02.2004);
 5)  decyzji  Komisji z dnia 29 stycznia 2004 r. określającej wytyczne dotyczące
   monitorowania  i  sprawozdawczości w zakresie emisji  gazu  cieplarnianego  w
   myśl  dyrektywy 2003/87/WE Parlamentu Europejskiego i Rady (Dz.Urz. WE  L  59
   z 26.02.2004).
 Dane  dotyczące aktów prawa Unii Europejskiej ogłoszonych przed  dniem  1  maja
 2004  r.,  zamieszczone w niniejszej ustawie, dotyczą ogłoszenia tych  aktów  w
 Dzienniku Urzędowym Unii Europejskiej - wydanie specjalne.
[2]  Zmiany  wymienionej ustawy zostały ogłoszone w Dz.U. z 2001 r. Nr 115,  poz.
 1229,  z 2002 r. Nr 74, poz. 676, Nr 113, poz. 984, Nr 153, poz. 1271 i Nr  233,
 poz.  1957, z 2003 r. Nr 46, poz. 392, Nr 80, poz. 717 i 721, Nr 162, poz. 1568,
 Nr  175, poz. 1693, Nr 190, poz. 1865 i Nr 217, poz. 2124 oraz z 2004 r. Nr  19,
 poz.  177,  Nr 49, poz. 464, Nr 70, poz. 631, Nr 91, poz. 875, Nr 92, poz.  880,
 Nr 96, poz. 959 i Nr 121, poz. 1263.
[3]  Zmiany  wymienionej ustawy zostały ogłoszone w Dz.U. z 1997 r. Nr 160,  poz.
 1083,  z 1998 r. Nr 106, poz. 668, z 1999 r. Nr 11, poz. 95 i Nr 92, poz. 1062,
 z  2000  r.  Nr 94, poz. 1037, Nr 116, poz. 1216, Nr 120, poz. 1268 i  Nr  122,
 poz.  1315,  z  2001 r. Nr 16, poz. 166, Nr 39, poz. 459, Nr 42, poz.  475,  Nr
 110,  poz. 1189, Nr 125, poz. 1368 i Nr 130, poz. 1452, z 2002 r. Nr  89,  poz.
 804,  Nr  113, poz. 984, Nr 153, poz. 1271 i Nr 169, poz. 1387, z  2003  r.  Nr
 130,  poz.  1188, Nr 137, poz. 1302, Nr 170, poz. 1660 i Nr 228,  poz.  2255  i
 2256  oraz z 2004 r. Nr 29, poz. 257, Nr 64, poz. 593, Nr 68, poz. 623, Nr  91,
 poz.  868, Nr 93, poz. 894, Nr 116, poz. 1205, Nr 123, poz. 1291, Nr 122,  poz.
 1288, Nr 146, poz. 1546, Nr 162, poz. 1692 i Nr 173, poz. 1808.
[4] Zmiany tekstu jednolitego wymienionej ustawy zostały ogłoszone w Dz.U. z 2002 r.
 Nr  113, poz. 984 i Nr 153, poz. 1271, z 2003 r. Nr 170, poz. 1652, Nr  190,
 poz.  1865  i Nr 217, poz. 2124 oraz z 2004 r. Nr 121, poz. 1263 i Nr 191,  poz.
 1956.
[5]  Zmiany  wymienionej ustawy zostały ogłoszone w Dz.U. z 2001 r. Nr 115,  poz.
 1229, z 2002 r. Nr 74, poz. 676, Nr 113, poz. 984, Nr 153, poz. 1271 i Nr  233,
 poz.  1957,  z  2003 r. Nr 46, poz. 392, Nr 80, poz. 717 i 721,  Nr  162,  poz.
 1568,  Nr 175, poz. 1693, Nr 190, poz. 1865 i Nr 217, poz. 2124 oraz z 2004  r.
 Nr  19,  poz.  177, Nr 49, poz. 464, Nr 70, poz. 631, Nr 91, poz. 875,  Nr  92,
 poz. 880, Nr 96, poz. 959 i Nr 121, poz. 1263.
