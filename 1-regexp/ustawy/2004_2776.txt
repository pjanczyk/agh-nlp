


Tekst ustawy
ustalony ostatecznie po rozpatrzeniu poprawek Senatu
 
 
 
USTAWA
z dnia 4 lutego
2011 r.
 
o opiece nad
dziećmi w wieku do lat 3[1])
 
 
Rozdział 1
Przepisy ogólne
 
Art. 1.
Ustawa określa:
1)   zasady
organizowania i funkcjonowania opieki nad dziećmi w wieku do lat 3;
2)   warunki
świadczonych usług;
3)   kwalifikacje
osób sprawujących opiekę;
4)   zasady
finansowania opieki;
5)   nadzór nad
warunkami i jakością sprawowanej opieki.
 
Art. 2. 
1. Opieka nad
dziećmi w wieku do lat 3 może być organizowana w formie żłobka lub klubu
dziecięcego, a także sprawowana przez dziennego opiekuna oraz nianię.
2. W ramach opieki
realizowane są funkcje: opiekuńcza, wychowawcza oraz edukacyjna.
3. Opieka nad
dzieckiem może być sprawowana do ukończenia roku szkolnego, w którym dziecko
ukończy 3 rok życia lub w przypadku gdy niemożliwe lub utrudnione jest objęcie
dziecka wychowaniem przedszkolnym - 4 rok życia.
4. W przypadku,
gdy dziecko, które ukończyło 3 rok życia umieszczone jest w żłobku lub klubie
dziecięcym albo jest objęte opieką sprawowaną przez dziennego opiekuna, rodzice
tego dziecka, są zobowiązani do złożenia podmiotowi prowadzącemu opiekę
oświadczenia o przeszkodach w objęciu dziecka wychowaniem przedszkolnym.
 
Art. 3. 
Ilekroć w
ustawie jest mowa o rodzicach rozumie się przez to także opiekunów prawnych
oraz inne osoby, którym sąd powierzył sprawowanie opieki nad dzieckiem. 
 
Art. 4. 
Osoby
sprawujące, na podstawie ustawy, opiekę nad dziećmi w wieku do lat 3 podlegają
obowiązkowym badaniom sanitarno-epidemiologicznym zgodnie z ustawą z dnia 5 grudnia
2008 r. o zapobieganiu oraz zwalczaniu zakażeń i chorób zakaźnych u ludzi (Dz.
U. Nr 234, poz. 1570, z 2009 r. Nr 76, poz. 641 oraz z 2010 r. Nr 107, poz. 679
i Nr 257, poz. 1723).
 
Art. 5. 
Minister
właściwy do spraw zabezpieczenia społecznego:
1) monitoruje
proces realizacji ustawy;
2) upowszechnia
informacje o formach opieki nad dzieckiem w wieku do lat 3;
3) inspiruje
badania, ekspertyzy i analizy dotyczące systemu opieki nad dzieckiem w wieku do
lat 3;
4) prowadzi pilotażowe
programy dotyczące wczesnej edukacji dziecka, ewaluacji jakości opieki nad
dzieckiem w wieku do lat 3 i systemu nadzoru nad różnymi formami opieki nad
dzieckiem w wieku do lat 3.
 
Art. 6.
Rada Ministrów
składa corocznie Sejmowi i Senatowi, w terminie do dnia 30 września,
sprawozdanie z realizacji ustawy.
 
Rozdział 2
Żłobek i klub
dziecięcy
 
Art. 7. 
1. Opieka w żłobku
jest sprawowana nad dziećmi w wieku od ukończenia 20 tygodnia życia.
2. Opieka w klubie
dziecięcym jest sprawowana nad dziećmi w wieku od ukończenia 1 roku życia. 
 
Art. 8. 
1. Żłobki i kluby
dziecięce mogą tworzyć i prowadzić:
1)   gminy;
2)   osoby
fizyczne;
3)   osoby prawne
i jednostki organizacyjne nieposiadające osobowości prawnej.
2.   Gmina tworzy
żłobki i kluby dziecięce w formie gminnych jednostek budżetowych. 
3. Żłobkiem lub
klubem dziecięcym jest każda jednostka organizacyjna, która niezależnie od jej
nazwy wykonuje zadania określone w art. 10.
 
Art. 9. 
1. Podmioty, o
których mowa w art. 8 ust. 1, prowadzące żłobki lub kluby dziecięce mogą dla
celów organizacyjnych połączyć je w zespół i określić zasady działania zespołu.
Połączenie nie narusza odrębności żłobków lub klubów dziecięcych w zakresie
wpisu do rejestru. Przepisy art. 11 stosuje się odpowiednio.
2. Dyrektor
zespołu jest dyrektorem żłobka lub osobą kierującą klubem dziecięcym.
3. Dyrektorem
zespołu żłobków lub klubów dziecięcych może być osoba, która posiada co
najmniej roczne doświadczenie w kierowaniu żłobkiem lub klubem dziecięcym.
4. Gmina tworzy
zespoły żłobków lub klubów dziecięcych w formie gminnych jednostek budżetowych.
 
Art. 10. 
Do zadań żłobka
i klubu dziecięcego należy w szczególności:
1)   zapewnienie
dziecku opieki w warunkach bytowych zbliżonych do warunków domowych;
2) zagwarantowanie
dziecku właściwej opieki pielęgnacyjnej oraz edukacyjnej, przez prowadzenie
zajęć zabawowych z elementami edukacji, z uwzględnieniem indywidualnych potrzeb
dziecka;
3) prowadzenie
zajęć opiekuńczo-wychowawczych i edukacyjnych, uwzględniających rozwój psychomotoryczny
dziecka, właściwych do wieku dziecka. 
 
Art. 11. 
1. Żłobek i klub
dziecięcy działa na podstawie statutu. 
2. Podmiot, który utworzył żłobek lub klub dziecięcy, ustala
statut żłobka lub klubu dziecięcego, określając w szczególności:
1)   nazwę i
miejsce jego prowadzenia;
2)   cele i
zadania oraz sposób ich realizacji, z uwzględnieniem wspomagania indywidualnego
rozwoju dziecka oraz wspomagania rodziny w wychowaniu dziecka, a w przypadku
dzieci niepełnosprawnych – ze szczególnym uwzględnieniem
rodzaju niepełnosprawności;
3)   warunki
przyjmowania dzieci;
4)   zasady
ustalania opłat za pobyt i wyżywienie w przypadku nieobecności dziecka
w żłobku lub klubie dziecięcym.
 
Art. 12. 
1. Godziny pracy
żłobka lub klubu dziecięcego ustala się w regulaminie organizacyjnym, o którym
mowa w art. 21, biorąc pod uwagę opinie rodziców.
2. W żłobku
zapewnia się opiekę nad dzieckiem w wymiarze do 10 godzin dziennie względem
każdego dziecka.
3. W szczególnie
uzasadnionych przypadkach wymiar opieki w żłobku może być, na wniosek rodzica
dziecka, wydłużony, za dodatkową opłatą.
4. W klubie
dziecięcym zapewnia się opiekę nad dzieckiem w wymiarze do 5 godzin dziennie
względem każdego dziecka.
 
Art. 13. 
1. Pracą żłobka
kieruje dyrektor. 
2. Dyrektorem
żłobka może być osoba, która posiada:
1) wykształcenie wyższe
i co najmniej 3 lata doświadczenia w pracy z dziećmi albo;
2) co najmniej
wykształcenie średnie oraz 5 lat doświadczenia w pracy z dziećmi.
 
Art. 14. 
Osobą kierującą
pracą klubu dziecięcego może być osoba posiadająca kwalifikacje, o których mowa
w art. 16.
 
Art. 15. 
1. Skład personelu
zatrudnionego w żłobku lub klubie dziecięcym jest dostosowany do liczby dzieci
uczęszczających do żłobka lub klubu dziecięcego. 
2. Jeden opiekun
może sprawować opiekę: 
1) w żłobku – nad
maksymalnie ośmiorgiem dzieci, a w przypadku gdy w grupie znajduje się dziecko
niepełnosprawne, dziecko wymagające szczególnej opieki lub dziecko, które nie
ukończyło pierwszego roku życia maksymalnie nad pięciorgiem dzieci; 
2) w klubie
dziecięcym – nad maksymalnie ośmiorgiem dzieci, a w przypadku gdy w grupie
znajduje się dziecko niepełnosprawne lub dziecko wymagające szczególnej opieki
maksymalnie nad pięciorgiem dzieci. 
3. W żłobku, do
którego uczęszcza więcej niż dwadzieścioro dzieci, zatrudnia się przynajmniej
jedną pielęgniarkę lub położną.
 
Art. 16. 
1. Opiekunem w
żłobku lub klubie dziecięcym może być osoba posiadająca kwalifikacje:
pielęgniarki, położnej, opiekunki dziecięcej, nauczyciela wychowania przedszkolnego,
nauczyciela edukacji wczesnoszkolnej lub pedagoga opiekuńczo-wychowawczego. 
2. Opiekunem w
żłobku lub klubie dziecięcym może być także osoba, która posiada co najmniej wykształcenie
średnie oraz:
1) co najmniej
dwuletnie doświadczenie w pracy z dziećmi w wieku do lat 3 lub
2) przed
zatrudnieniem jako opiekun w żłobku lub w klubie dziecięcym odbyła 280-godzinne
szkolenie, z czego co najmniej 80 godzin w formie zajęć praktycznych,
polegających na sprawowaniu opieki nad dzieckiem pod kierunkiem opiekuna, o
którym mowa w ust. 1.
3. Jeżeli osoba, o
której mowa w ust. 2 pkt 1, nie pracowała z dziećmi w wieku do lat 3 przez
okres co najmniej 6 miesięcy bezpośrednio przed podjęciem zatrudnienia jako
opiekun, zobowiązana jest w ciągu 6 miesięcy od rozpoczęcia pracy na stanowisku
opiekuna odbyć 80-godzinne szkolenie w celu uaktualnienia i uzupełnienia wiedzy
oraz umiejętności. 
 
Art. 17. 
1. Przy zapewnianiu opieki nad dziećmi przebywającymi w
żłobku lub klubie dziecięcym można korzystać z pomocy wolontariuszy.
2. Wolontariusz,
przed rozpoczęciem świadczenia pracy w żłobku lub klubie dziecięcym,
zobowiązany jest odbyć 40-godzinne szkolenie.
3. W przypadku gdy
wolontariusz posiada kwalifikacje, o których mowa w art. 16, przepisów ust. 2
nie stosuje się.
 
Art. 18. 
Dyrektorem
żłobka, osobą kierującą pracą klubu dziecięcego oraz osobą, o której mowa w
art. 8 ust. 1 pkt 2, opiekunem, pielęgniarką, położną oraz wolontariuszem w
żłobku lub klubie dziecięcym może być osoba, która:
1)   daje rękojmię
należytego sprawowania opieki nad dziećmi;
2)   nie jest i
nie była pozbawiona władzy rodzicielskiej oraz władza rodzicielska nie została
jej zawieszona ani ograniczona;
3)   wypełnia
obowiązek alimentacyjny, w przypadku gdy taki obowiązek został nałożony na podstawie
tytułu wykonawczego pochodzącego lub zatwierdzonego przez sąd;
4)   nie została
skazana prawomocnym wyrokiem za przestępstwo umyślne.
 
Art. 19.
Opiekun
prowadzący zajęcia w żłobku lub klubie dziecięcym współpracuje z rodzicami
dzieci uczęszczających na zajęcia, w szczególności przez prowadzenie
konsultacji i udzielanie porad rodzicom w zakresie pracy z dziećmi.
 
Art. 20.
W zajęciach
prowadzonych w klubie dziecięcym mogą uczestniczyć rodzice dzieci uczęszczających
do klubu dziecięcego.
 
Art. 21. 
1. Organizację
wewnętrzną żłobka lub klubu dziecięcego określa regulamin organizacyjny nadawany
przez dyrektora żłobka lub osobę kierującą pracą klubu dziecięcego.
2. Za realizację
regulaminu odpowiada dyrektor żłobka lub osoba kierująca pracą klubu
dziecięcego.
 
Art. 22. 
W żłobku
zapewnia się wyżywienie przebywającym w nim dzieciom.
 
Art. 23. 
Rodzice są
zobowiązani do ponoszenia opłat za pobyt oraz wyżywienie dzieci w żłobku lub
klubie dziecięcym.
 
Art. 24. 
1. Lokal, w którym
tworzony i prowadzony jest:
1)   żłobek –
posiada co najmniej dwa pomieszczenia, w tym jedno przystosowane do odpoczynku
dzieci;
2)   klub
dziecięcy – posiada co najmniej jedno pomieszczenie.
2. W żłobku i
klubie dziecięcym zapewnia się dzieciom możliwość higienicznego spożywania
posiłków. 
3. W klubie
dziecięcym zapewnia się miejsce na odpoczynek dla dzieci.
 
Art. 25. 
Minister
właściwy do spraw rodziny określi, w drodze rozporządzenia, wymagania lokalowe
i sanitarne dotyczące żłobków i klubów dziecięcych, uwzględniając konieczność
zapewnienia odpowiedniej jakości sprawowanej opieki nad dziećmi i warunków ochrony
przeciwpożarowej oraz liczbę dzieci, nad którymi sprawowana jest opieka.
 
Rozdział 3
Rejestr żłobków i
klubów dziecięcych
 
Art. 26. 
Prowadzenie
żłobka lub klubu dziecięcego jest działalnością regulowaną w rozumieniu
ustawy z dnia 2 lipca 2004 r. o swobodzie działalności gospodarczej (Dz. U.
z 2010 r. Nr 220, poz. 1447 i Nr 239, poz. 1593) i wymaga wpisu do
rejestru żłobków i klubów dziecięcych, zwanego dalej „rejestrem”.
 
Art. 27. 
1. Rejestr
prowadzi wójt, burmistrz lub prezydent miasta właściwy ze względu na miejsce prowadzenia
żłobka lub klubu dziecięcego.
2. Rejestr jest
jawny i podlega publikacji w Biuletynie Informacji Publicznej gminy prowadzącej
rejestr.
3. Rejestr
zawiera:
1)   nazwę lub
imię i nazwisko oraz siedzibę lub adres podmiotu prowadzącego żłobek lub klub
dziecięcy;
2)   numer NIP i
REGON podmiotu prowadzącego żłobek lub klub dziecięcy;
3)   miejsce
prowadzenia żłobka lub klubu dziecięcego.
 
Art. 28. 
1. Wójt, burmistrz
lub prezydent miasta dokonuje wpisu do rejestru na podstawie pisemnego wniosku
o wpis do rejestru, złożonego przez podmiot zamierzający prowadzić żłobek lub
klub dziecięcy. Do wniosku dołącza się:
1)   w przypadku
osoby prawnej lub jednostki organizacyjnej nieposiadającej osobowości prawnej
wyciąg z rejestru publicznego potwierdzający status podmiotu;
2)   oświadczenie
o numerze identyfikacyjnym REGON i identyfikacji podatkowej NIP;
3)   oświadczenie
o spełnianiu warunków lokalowych; 
4)   w przypadku
osoby fizycznej oświadczenie o niekaralności za przestępstwo popełnione umyślnie.
2. Podmiot jest
zobowiązany do przedstawienia do wglądu: 
1)   dokumentu
stwierdzającego tytuł prawny do lokalu, w którym ma być prowadzona opieka;
2)   w przypadku
osoby fizycznej dowód osobisty lub inny dokument potwierdzający tożsamość.
3. Wraz z
wnioskiem, o którym mowa w ust. 1, podmiot przedstawia do wglądu dowód
dokonania opłaty, o której mowa w art. 33, lub składa jego kopię.
 
Art. 29. 
Przed dokonaniem
wpisu do rejestru wójt, burmistrz lub prezydent miasta dokonuje wizytacji
lokalu w celu ustalenia czy zapewnione są bezpieczne i higieniczne warunki wychowania
i opieki nad dziećmi.
 
Art. 30. 
1. Wójt,
burmistrz lub prezydent miasta wydaje zaświadczenie o dokonaniu wpisu podmiotu
do rejestru.
2. Zaświadczenie
zawiera następujące dane:
1)   nazwę organu,
który dokonał wpisu do rejestru;
2) datę i numer
wpisu do rejestru;
3) formę
organizacyjną opieki oraz jej nazwę;
4) nazwę lub imię
i nazwisko podmiotu prowadzącego żłobek lub klub dziecięcy;
5) miejsce
prowadzenia żłobka lub klubu dziecięcego.
 
Art. 31. 
Wójt, burmistrz
lub prezydent miasta odmawia wpisu do rejestru, w przypadku gdy:
1)   podmiot nie
spełnia warunków wymaganych do utworzenia i prowadzenia żłobka lub klubu
dziecięcego;
2)    wydano
prawomocne orzeczenie zakazujące przedsiębiorcy wykonywania działalności gospodarczej
objętej wpisem.
 
Art. 32. 
Wykreślenie z
rejestru następuje w przypadku:
1)    złożenia
przez podmiot wpisany do rejestru wniosku o wykreślenie;
2)   nieusunięcia
przez podmiot, w wyznaczonym terminie, nieprawidłowości 
w zakresie prowadzenia żłobka lub klubu dziecięcego;
3)   przekazania
we wniosku oraz dołączonych do niego dokumentach, o których mowa w art. 28,
informacji niezgodnych ze stanem faktycznym.
 
Art. 33. 
1. Wpis do
rejestru podlega opłacie, która stanowi dochód własny gminy.
2. Wysokość opłaty
ustala rada gminy w drodze uchwały.
3. Wysokość opłaty
nie może być wyższa niż 50 % minimalnego wynagrodzenia 
za pracę ustalonego zgodnie z przepisami o minimalnym wynagrodzeniu za pracę.              
4. Zmiany w
rejestrze oraz wykreślenie z rejestru są zwolnione z opłaty.
5. Gmina jest
zwolniona z opłaty za wpis do rejestru.
 
Art. 34. 
Odmowa wpisu
do rejestru oraz wykreślenie z rejestru następują w drodze decyzji administracyjnej.

 
Art. 35. 
1. Podmiot wpisany
do rejestru jest zobowiązany do informowania organu prowadzącego rejestr o
wszelkich zmianach danych wskazanych we wniosku lub dokumentach, o których mowa
w art. 28, w terminie 14 dni od zaistnienia zmian.
2. Po otrzymaniu
informacji, o której mowa w ust. 1, organ prowadzący rejestr dokonuje zmian w
rejestrze oraz wydaje podmiotowi wpisanemu do rejestru zaświadczenie,
o którym mowa w art. 30, uwzględniające te zmiany.
 
Rozdział 4
Dzienny opiekun
 
Art. 36. 
1. Dziennym
opiekunem jest osoba fizyczna zatrudniana przez gminę na podstawie umowy o świadczenie
usług, do której zgodnie z przepisami Kodeksu cywilnego stosuje się przepisy
dotyczące zlecenia. 
2. Dzienny opiekun
sprawuje opiekę nad dziećmi w wieku od ukończenia 20 tygodnia życia.
3. Umowa, o której
mowa w ust. 1, określa w szczególności:
1) strony umowy;
2) cel i przedmiot
umowy;
3) czas i miejsce
sprawowania opieki;
4) liczbę dzieci
powierzonych opiece;
5) obowiązki
dziennego opiekuna;
6) wysokość
wynagrodzenia oraz sposób i termin jego wypłaty;
7) czas, na jaki
umowa została zawarta;
8) warunki i
sposób zmiany, a także rozwiązania umowy. 
 
Art. 37. 
Do zadań
dziennego opiekuna należy w szczególności: 
1)   zapewnienie
dziecku opieki w warunkach bytowych zbliżonych do warunków domowych;
2)   zagwarantowanie
dziecku właściwej opieki pielęgnacyjnej oraz edukacyjnej, 
z uwzględnieniem indywidualnych potrzeb dziecka;
3)   prowadzenie
zajęć opiekuńczo-wychowawczych i edukacyjnych, uwzględniających rozwój psychomotoryczny
dziecka, właściwych do wieku dziecka.
 
Art. 38. 
1. Dzienny opiekun
sprawuje opiekę nad maksymalnie pięciorgiem dzieci, 
a w przypadku gdy w grupie znajduje się dziecko, które nie ukończyło pierwszego
roku życia, jest niepełnosprawne lub wymaga szczególnej opieki, maksymalnie nad
trojgiem dzieci.
2. Dzienny opiekun
przy sprawowaniu opieki nad dziećmi może korzystać z pomocy wolontariuszy.
 
Art. 39. 
1. Dziennym
opiekunem może być osoba, która:
1)   daje rękojmię
należytego sprawowania opieki nad dziećmi;
2)   nie jest i
nie była pozbawiona władzy rodzicielskiej oraz władza rodzicielska nie została
jej zawieszona ani ograniczona;
3)   wypełnia
obowiązek alimentacyjny, w przypadku gdy taki obowiązek został nałożony na podstawie
tytułu wykonawczego pochodzącego lub zatwierdzonego przez sąd;
4) nie była
skazana prawomocnym wyrokiem za przestępstwo umyślne;
5)   posiada warunki
lokalowe zapewniające bezpieczną opiekę nad dzieckiem;
6)   odbyła: 
a) 160-godzinne
szkolenie albo
b) 40-godzinne
szkolenie uzupełniające, w tym z zakresu udzielania dziecku pierwszej pomocy,
jeżeli posiada kwalifikacje, o których mowa w art. 16 ust. 1. 
2. Do odbycia
szkolenia nie jest zobowiązana osoba, która pracowała z dziećmi w wieku do
lat 3 przez okres co najmniej 12 miesięcy bezpośrednio przed podjęciem
zatrudnienia jako dzienny opiekun.
3. W celu
weryfikacji spełnienia warunków, o których mowa w ust. 1, u kandydata na
dziennego opiekuna może być przeprowadzony przez kierownika ośrodka pomocy
społecznej wywiad środowiskowy. Wywiad środowiskowy jest przeprowadzany na
zlecenie wójta, burmistrza lub prezydenta miasta.
 
Art. 40.
Dzienny opiekun
prowadzący zajęcia z dziećmi nad którymi sprawuje opiekę współpracuje z
rodzicami tych dzieci, w szczególności przez:
1) korzystanie z
pomocy rodziców w sprawowaniu opieki nad dziećmi w czasie prowadzenia zajęć;
2) prowadzenie
konsultacji i udzielanie porad rodzicom w zakresie pracy z dziećmi.
 
Art. 41. 
1.Dzienny opiekun
podlega obowiązkowi ubezpieczenia od odpowiedzialności cywilnej za szkody wyrządzone
przy sprawowaniu opieki. 
2. Wójt, burmistrz
lub prezydent miasta jest zobowiązany do zawarcia umowy ubezpieczenia dziennego
opiekuna od odpowiedzialności cywilnej oraz opłacania 
i finansowania składki na to ubezpieczenie.
3. Wójt, burmistrz
lub prezydent miasta zawiera umowę, o której mowa w ust. 2, na zasadach określonych
w ustawie z dnia 29 stycznia 2004 r. – Prawo zamówień publicznych (Dz. U. z
2010 r. Nr 113, poz. 759, Nr 161, poz. 1078 i Nr 182, poz. 1228 oraz z 2011 r.
Nr 5, poz. 13).
 
Art. 42. 
1. Dzienny opiekun
sprawuje opiekę nad dziećmi w lokalu, do którego posiada tytuł prawny.
2. Gmina może
udostępnić lub wyposażyć lokal w celu sprawowania opieki przez dziennego
opiekuna.
 
Art. 43. 
Maksymalną
wysokość wynagrodzenia dziennego opiekuna oraz zasady jego ustalania określa, w
drodze uchwały, rada gminy.
 
Art. 44. 
Rodzice są
zobowiązani do ponoszenia opłat za pobyt oraz wyżywienie dzieci u dziennego
opiekuna.
 
Art. 45. 
Wójt, burmistrz
lub prezydent miasta wybiera dziennych opiekunów w drodze otwartego konkursu
ofert, przeprowadzonego na zasadach określonych w ustawie z dnia
24 kwietnia 2003 r. o działalności pożytku publicznego i o wolontariacie
(Dz. U. z 2010 r. Nr 234, poz. 1536).
 
Art. 46. 
1. Wójt, burmistrz
lub prezydent miasta prowadzi wykaz dziennych opiekunów, z którymi zawarł umowę.
2. Wykaz zawiera
imię i nazwisko dziennych opiekunów, o których mowa w ust. 1.
3. Wykaz jest
jawny i podlega publikacji w Biuletynie Informacji Publicznej gminy prowadzącej
wykaz.
 
Art. 47. 
W przypadku
rozwiązania lub wygaśnięcia umowy z dziennym opiekunem następuje wykreślenie
dziennego opiekuna z wykazu. 
 
Rozdział 5
Szkolenia
 
Art. 48. 
1. Programy
szkoleń, o których mowa w art. 16 ust. 2 pkt 2 i ust. 3, art. 17 ust. 2
oraz w art. 39 ust. 1 pkt 6, zatwierdza na wniosek podmiotu prowadzącego
szkolenie, na okres 5 lat, minister właściwy do spraw rodziny.
2. Zatwierdzenie
lub odmowa zatwierdzenia programów szkoleń następuje w drodze decyzji administracyjnej.

3. Listę programów
szkoleń, o których mowa w ust. 1, udostępnia się w Biuletynie Informacji Publicznej.

 
Art. 49. 
Minister
właściwy do spraw rodziny określi, w drodze rozporządzenia, zakres programów
szkoleń, biorąc pod uwagę specyfikę zadań opiekuńczych, wychowawczych 
i edukacyjnych żłobka, klubu dziecięcego oraz dziennego opiekuna, mając na
uwadze konieczność zapewnienia odpowiedniego poziomu realizacji tych zadań.
 
Rozdział 6
Niania
 
Art. 50. 
1. Nianią jest
osoba fizyczna sprawująca opiekę nad dziećmi na podstawie umowy o świadczenie
usług, do której zgodnie z przepisami Kodeksu cywilnego stosuje się przepisy
dotyczące zlecenia, zwanej dalej „umową uaktywniającą”.
2. Niania sprawuje
opiekę nad dziećmi w wieku od ukończenia 20 tygodnia życia. 
3. Umowa
uaktywniająca jest zawierana w formie pisemnej między nianią a rodzicami albo
rodzicem samotnie wychowującym dziecko.
      4. Umowa
uaktywniająca określa w szczególności:
1) strony umowy;
2) cel i przedmiot
umowy;
3) czas i miejsce
sprawowania opieki;
4) liczbę dzieci
powierzonych opiece;
5) obowiązki
niani;
6) wysokość
wynagrodzenia oraz sposób i termin jego wypłaty;
7) czas, na jaki
umowa została zawarta;
8) warunki i
sposób zmiany, a także rozwiązania umowy.
5. Przez rodzica samotnie wychowującego dziecko rozumie się
rodzica będącego panną, kawalerem, wdową, wdowcem, rozwódką, rozwodnikiem albo
rodzica, w stosunku do którego orzeczono separację w rozumieniu odrębnych
przepisów, a także rodzica pozostającego w związku małżeńskim, jeżeli jego
małżonek został pozbawiony praw rodzicielskich lub odbywa karę pozbawienia wolności.

 
Art. 51. 
1. Za nianię,
składki na ubezpieczenia emerytalne, rentowe i wypadkowe oraz na ubezpieczenie
zdrowotne, opłaca: 
1)   Zakład
Ubezpieczeń Społecznych – od podstawy stanowiącej kwotę nie wyższą niż wysokość
minimalnego wynagrodzenia za pracę ustalonego zgodnie z przepisami o minimalnym
wynagrodzeniu za pracę,
2)   rodzic
(płatnik składek) – od podstawy stanowiącej kwotę nadwyżki nad kwotą
minimalnego wynagrodzenia
      – na
zasadach określonych w przepisach o systemie ubezpieczeń społecznych oraz
w przepisach o świadczeniach opieki zdrowotnej finansowanych ze środków publicznych.
2. Za nianię, która
przystąpiła dobrowolnie na swój wniosek do ubezpieczenia chorobowego, składki
na to ubezpieczenie opłaca rodzic na zasadach określonych dla zleceniobiorców
w przepisach o systemie ubezpieczeń społecznych.
3. Zakład
Ubezpieczeń Społecznych opłaca składki, w przypadku gdy spełnione są łącznie
następujące warunki:
1)   niania
została zgłoszona przez rodzica do ubezpieczeń społecznych i ubezpieczenia
zdrowotnego;
2)   rodzice albo
rodzic samotnie wychowujący dziecko są zatrudnieni, świadczą usługi na podstawie
umowy cywilnoprawnej stanowiącej tytuł do ubezpieczeń społecznych lub prowadzą
pozarolniczą działalność;
3)   dziecko nie
jest umieszczone w żłobku, klubie dziecięcym oraz nie zostało objęte opieką sprawowaną
przez dziennego opiekuna.
4. W przypadku
utraty przez rodziców albo rodzica samotnie wychowującego dziecko zatrudnienia,
zaprzestania świadczenia usług lub działalności, o których mowa w ust. 3 pkt 2,
składki opłaca się przez okres 3 miesięcy od dnia zaistnienia tych przyczyn.
5. Zakład
Ubezpieczeń Społecznych nie opłaca składek, w przypadku gdy:
1)   rodzic
dziecka korzysta z ulgi na podstawie umowy aktywizacyjnej, o której mowa w art.
61c ust. 1 ustawy z dnia 20 kwietnia 2004 r. o promocji zatrudnienia i
instytucjach rynku pracy w brzmieniu obowiązującym przed dniem 26 października
2007 r., z osobą bezrobotną w celu wykonywania pracy zarobkowej w gospodarstwie
domowym lub
2)   umowa
uaktywniająca została zawarta między nianią a osobami pełniącymi funkcję
rodziny zastępczej zawodowej. 
 
Art. 52. 
Rodzic (płatnik
składek) zobowiązany jest do niezwłocznego informowania Zakładu Ubezpieczeń Społecznych
o każdej zmianie mającej wpływ na opłacanie składek, w szczególności o
rozwiązaniu lub wygaśnięciu umowy uaktywniającej.   
 
Art. 53.
1. Zakład
Ubezpieczeń Społecznych przekazuje ministrowi właściwemu do spraw rodziny
informacje o liczbie zgłoszonych do ubezpieczeń społecznych lub do ubezpieczenia
zdrowotnego niań w poszczególnych miesiącach.
2. Informacje, o
których mowa w ust. 1, Zakład Ubezpieczeń Społecznych przekazuje w terminach:
1) do 25 lutego za
okres od 1 lipca do 31 grudnia;
2) do 25 sierpnia
za okres od 1 stycznia do 30 czerwca.
 
Rozdział 7
Nadzór nad
żłobkami, klubami dziecięcymi oraz dziennymi opiekunami
 
Art. 54. 
Wójt, burmistrz
lub prezydent miasta właściwy ze względu na miejsce prowadzenia żłobka lub
klubu dziecięcego albo miejsce sprawowania opieki przez dziennego opiekuna,
sprawuje nadzór nad żłobkiem, klubem dziecięcym oraz dziennym opiekunem
w zakresie warunków i jakości świadczonej opieki.
 
Art. 55. 
1. Nadzór
sprawowany jest na podstawie planu nadzoru przyjętego przez radę gminy w drodze
uchwały. 
2. W przypadku
powzięcia informacji o nieprawidłowościach w organizacji i funkcjonowaniu
żłobka, klubu dziecięcego lub sprawowanej opieki przez dziennego opiekuna,
wójt, burmistrz lub prezydent miasta prowadzi czynności nadzorcze także poza
planem nadzoru, o którym mowa w ust. 1.
 
Art. 56. 
1. Czynności
nadzorczych dokonują osoby upoważnione przez wójta, burmistrza lub prezydenta
miasta, zwane dalej „osobami upoważnionymi”.
2. Osoby
upoważnione są uprawnione w szczególności do:
1)   wstępu na
teren nieruchomości, obiektu, lokalu lub ich części w dniach i godzinach,
w których działalność jest wykonywana lub powinna być wykonywana;
2)   żądania
ustnych lub pisemnych wyjaśnień, okazania dokumentów lub innych nośników informacji
oraz udostępnienia danych mających związek z przedmiotem nadzoru;
3)   dostępu do
dokumentacji pracowniczej osób zatrudnionych w nadzorowanych żłobkach lub
klubach dziecięcych.
 
Art. 57. 
1. W przypadku
stwierdzenia, że podmiot prowadzący żłobek lub klub dziecięcy albo dzienny
opiekun nie spełnia standardów dotyczących sprawowanej opieki, organ sprawujący
nadzór zobowiązuje go do usunięcia stwierdzonych nieprawidłowości
w wyznaczonym terminie.
2. Podmiot
prowadzący żłobek lub klub dziecięcy albo dzienny opiekun ma prawo zgłoszenia
na piśmie umotywowanych zastrzeżeń do ustaleń organu sprawującego nadzór, w
terminie 7 dni od dnia otrzymania informacji o stwierdzonych nieprawidłowościach.
3. W razie
nieuwzględnienia zastrzeżeń, w całości lub w części, organ sprawujący nadzór
sporządza stanowisko na piśmie i przekazuje je podmiotowi prowadzącemu żłobek
lub klub dziecięcy albo dziennemu opiekunowi.
4. W celu
zbadania, czy i w jakim zakresie są realizowane zalecenia pokontrolne organ
sprawujący nadzór może prowadzić czynności sprawdzające. 
5. W przypadku
nieusunięcia w wyznaczonym terminie nieprawidłowości, wójt, burmistrz lub
prezydent miasta wykreśla z rejestru żłobek lub klub dziecięcy albo rozwiązuje
umowę z dziennym opiekunem bez zachowania okresu wypowiedzenia.
 
Rozdział 8
Finansowanie i
zlecanie zadań z zakresu opieki
 
Art. 58. 
1. Wysokość opłaty
oraz opłaty, o której mowa w art. 12 ust. 3, za pobyt dziecka w żłobku lub
klubie dziecięcym utworzonym przez gminę albo u dziennego opiekuna oraz
maksymalną wysokość opłaty za wyżywienie ustala rada gminy w drodze uchwały.
2. W przypadku
utworzenia żłobka lub klubu dziecięcego przez podmioty, o których mowa w art. 8 ust. 1 pkt 2 i 3, wysokość opłat określa podmiot, który
utworzył żłobek lub klub dziecięcy.
 
Art. 59. 
1. Opłaty, o
których mowa w art. 58 ust. 1, wnoszone przez rodziców z tytułu korzystania ze
żłobka i klubu dziecięcego utworzonych przez gminę oraz z usług dziennego
opiekuna, są wnoszone na rzecz gminy.
2. Rada gminy może
określić, w drodze uchwały, warunki częściowego lub całkowitego zwolnienia od
ponoszenia opłat.
 
Art. 60. 
1. Podmioty, o
których mowa w art. 8 ust. 1, prowadzące żłobek lub klub dziecięcy mogą
otrzymać na każde dziecko objęte opieką w żłobku lub klubie dziecięcym dotację
celową z budżetu gminy.
2. Wysokość i
zasady ustalania dotacji celowej, o której mowa w ust. 1, określa rada gminy w
drodze uchwały.
 
Art. 61. 
1. Wójt, burmistrz
lub prezydent miasta może zlecić organizację opieki sprawowanej w formie żłobka
lub klubu dziecięcego albo przez dziennych opiekunów.
2. Do wyłaniania
podmiotów mających organizować opiekę, o której mowa w ust. 1, stosuje się odpowiednio
przepisy ustawy z dnia 24 kwietnia 2003 r. o działalności pożytku publicznego i
o wolontariacie. 
 
Art. 62. 
Minister
właściwy do spraw rodziny opracowuje resortowe oraz rządowe programy rozwoju
instytucji opieki nad dziećmi w wieku do lat 3 oraz finansowo wspiera te programy.
 
Art. 63. 
1. Gminy mogą
otrzymywać dotacje celowe z budżetu państwa na dofinansowanie zadań własnych z
zakresu organizacji opieki nad dziećmi w wieku do lat 3, przy czym wysokość
dotacji nie może przekroczyć 50 % kosztów realizacji zadania.
2. Gminy mogą
otrzymywać dotacje celowe z budżetu państwa na dofinansowanie zadań własnych, z
zakresu organizacji opieki nad niepełnosprawnymi lub wymagającymi szczególnej
opieki dziećmi w wieku do lat 3, przy czym wysokość dotacji nie może
przekroczyć 70 % kosztów realizacji zadania.
 
Art. 64.
1. Gmina jest
zobowiązana do sporządzania sprawozdań rzeczowo-finansowych z zakresu opieki
nad dziećmi w wieku do lat 3 i przekazywania ich właściwemu wojewodzie, w
wersji elektronicznej.
2. Systemy
teleinformatyczne stosowane w urzędach administracji publicznej realizujących
zadania w zakresie określonym w ustawie stanowią integralne części systemów
teleinformatycznych stosowanych do realizacji świadczeń rodzinnych określonych
w ustawie z dnia 28 listopada 2003 r. o świadczeniach rodzinnych (Dz. U. z 2006
r. Nr 139, poz. 992, z późn. zm.[2])).
3. Minister
właściwy do spraw rodziny określi, w drodze rozporządzenia, wzór, terminy i
sposób sporządzania sprawozdań rzeczowo-finansowych z wykonywania zadań z
zakresu opieki nad dziećmi w wieku do lat 3, mając na uwadze potrzebę ujednolicenia
informacji przekazywanych przez podmioty realizujące ustawę.
 
Rozdział 9
Zmiany w
przepisach obowiązujących
 
Art. 65. 
W ustawie z dnia
26 lipca 1991 r. o podatku dochodowym od osób fizycznych (Dz. U. z 2010 r. Nr
51, poz. 307, z późn. zm.[3]))
wprowadza się następujące zmiany: 
1)   w art. 21 w
ust. 1 po pkt 67 dodaje się pkt 67a w brzmieniu:
„67a) świadczenia
otrzymane z zakładowego funduszu świadczeń socjalnych, związane z pobytem
dzieci osób uprawnionych do tych świadczeń w żłobkach lub klubach
dziecięcych;”;
2) w art. 22:
a) w ust. 9 w pkt
5 kropkę zastępuje się średnikiem i dodaje pkt 6 w brzmieniu:
„6) z innych
źródeł, o których mowa w art. 10 ust. 1 pkt 9, uzyskanych na podstawie
umowy, do której stosuje się przepisy prawa cywilnego dotyczące umowy zlecenia
lub o dzieło – w wysokości 20 % uzyskanego przychodu, z tym że koszty te
oblicza się od przychodu pomniejszonego o potrącone przez płatnika lub
opłacone przez podatnika w danym miesiącu składki na ubezpieczenia emerytalne
i rentowe oraz na ubezpieczenie chorobowe, o których mowa w art. 26 ust. 1
pkt 2 lit. b, których podstawę wymiaru stanowi ten przychód.”,
b) ust. 10
otrzymuje brzmienie:
„10. Jeżeli
podatnik udowodni, że koszty uzyskania przychodów były wyższe niż wynikające
z zastosowania normy procentowej określonej w ust. 9 pkt 1–4 i pkt 6,
koszty uzyskania przyjmuje się w wysokości kosztów faktycznie
poniesionych.”;
3) w art. 44 po
ust. 1b dodaje się ust. 1c–1f w brzmieniu:
„1c. Podatnik
uzyskujący przychody z innych źródeł, o których mowa w art. 10 ust. 1
pkt 9, na podstawie umowy, do której stosuje się przepisy prawa cywilnego
dotyczące umowy zlecenia lub o dzieło, może w ciągu roku podatkowego wpłacać
zaliczki miesięczne, stosując do uzyskanego dochodu najniższą stawkę podatkową
określoną w skali, o której mowa w art. 27 ust. 1. Przy obliczaniu zaliczki
podatnik może stosować wyższą stawkę podatkową określoną w skali,
o której mowa w art. 27 ust. 1. Za dochód podlegający
opodatkowaniu uważa się przychód uzyskany w danym miesiącu pomniejszony o
koszty uzyskania określone w art. 22 ust. 9 pkt 6.
1d. Podatnik, o
którym mowa w ust. 1c, jeżeli dokonał w trakcie roku podatkowego wpłaty
zaliczki jest obowiązany do wpłacania kolejnych zaliczek od dochodów uzyskanych
z tego tytułu w następnych miesiącach, aż do końca tego roku podatkowego.
1e. Zaliczkę
obliczoną w sposób określony w ust. 1c zmniejsza się o kwotę składki na
ubezpieczenie zdrowotne, o której mowa w art. 27b, zapłaconej w danym
miesiącu ze środków podatnika.
1f. Miesięczne zaliczki obliczone w
sposób określony w ust. 1c i 1e podatnik jest obowiązany wpłacać, na rachunek
urzędu skarbowego, którym kieruje właściwy naczelnik urzędu skarbowego,
w terminie do 20 dnia miesiąca następującego po miesiącu, w którym
uzyskał dochód, a za grudzień – w terminie złożenia zeznania
podatkowego.”.
 
Art. 66. 
W ustawie z dnia
30 sierpnia 1991 r. o zakładach opieki zdrowotnej (Dz. U. z 2007 r. Nr 14,
poz. 89, z późn. zm.[4]))
wprowadza się następujące zmiany:
1)   w art. 2 w
ust. 1 uchyla się pkt 7;
2)   uchyla się
art. 32b;
3)   uchyla się
art. 34b;
4)   w art. 44a w
ust. 1 wprowadzenie do wyliczenia otrzymuje brzmienie:
       „W
publicznych zakładach opieki zdrowotnej, z wyjątkiem publicznych zakładów
opieki zdrowotnej utworzonych w celu określonym w art. 1 ust. 2 pkt 1,
przeprowadza się konkurs na stanowisko:”;
5)   w art. 48a w
ust. 1 uchyla się pkt 2.
 
Art. 67. 
W ustawie z dnia
4 marca 1994 r. o zakładowym funduszu świadczeń socjalnych (Dz. U. z 1996 r. Nr
70, poz. 335, z późn. zm.[5]))
wprowadza się następujące zmiany:
1)   w art. 1 ust.
1 otrzymuje brzmienie:
„1. Ustawa
określa zasady tworzenia przez pracodawców zakładowego funduszu świadczeń socjalnych,
zwanego dalej „Funduszem”, i zasady gospodarowania środkami tego Funduszu, przeznaczonego
na finansowanie działalności socjalnej organizowanej na rzecz osób uprawnionych
do korzystania z Funduszu, na dofinansowanie zakładowych obiektów socjalnych
oraz na tworzenie zakładowych żłobków, klubów dziecięcych, przedszkoli oraz
innych form wychowania przedszkolnego.”;
2)   w art. 2:
a)   pkt 1
otrzymuje brzmienie:
„1) działalność
socjalna – usługi świadczone przez pracodawców na rzecz różnych form wypoczynku,
działalności kulturalno-oświatowej, sportowo-rekreacyjnej, opieki nad dziećmi w
żłobkach, klubach dziecięcych, przedszkolach oraz innych formach wychowania
przedszkolnego, udzielanie pomocy materialnej – rzeczowej lub finansowej, a
także zwrotnej lub bezzwrotnej pomocy na cele mieszkaniowe na warunkach
określonych umową,”,
b)   pkt 4
otrzymuje brzmienie:
„4) zakładowe
obiekty socjalne – ośrodki wczasowe i kolonijne, domy wypoczynkowe, sanatoria,
ogrody działkowe, obiekty sportowo-rekreacyjne, żłobki, kluby dziecięce i
przedszkola oraz obiekty służące działalności kulturalnej,”;
3)   w art. 5 po
ust. 5 dodaje się ust. 5a w brzmieniu:
„5a. Pracodawcy,
którzy utworzyli zakładowy żłobek lub klub dziecięcy oraz przeznaczą na ten cel
z odpisu podstawowego kwotę odpowiadającą 7,5 punktu procentowego tego odpisu
mogą zwiększyć Fundusz na każdą zatrudnioną osobę o 7,5 % przeciętnego wynagrodzenia
miesięcznego, o którym mowa w ust. 2, pod warunkiem przeznaczenia całości
tego zwiększenia na prowadzenie żłobka lub klubu dziecięcego.”.
 
Art. 68. 
W ustawie z dnia
7 lipca 1994 r. – Prawo budowlane (Dz. U. z 2010 r. Nr 243, poz. 1623) w załączniku
wprowadza się następujące zmiany: 
1)   w tabeli w
Kategorii obiektów budowlanych Kategoria IX otrzymuje brzmienie:
       „Kategoria
IX – budynki kultury, nauki i oświaty, jak: teatry, opery, kina, muzea, galerie
sztuki, biblioteki, archiwa, domy kultury, budynki szkolne i przedszkolne,
żłobki, kluby dziecięce, internaty, bursy i domy studenckie, laboratoria i
placówki badawcze, stacje meteorologiczne i hydrologiczne, obserwatoria,
budynki ogrodów zoologicznych i botanicznych”;
2)   w tabeli w
Kategorii obiektów budowlanych Kategoria XI otrzymuje brzmienie:
       „Kategoria
XI – budynki służby zdrowia, opieki społecznej i socjalnej, jak: szpitale,
sanatoria, hospicja, przychodnie, poradnie, stacje krwiodawstwa, lecznice
weterynaryjne, domy pomocy i opieki społecznej, domy dziecka, domy rencisty,
schroniska dla bezdomnych oraz hotele robotnicze”.
 
Art. 69. 
W ustawie z dnia
5 lipca 1996 r. o zawodach pielęgniarki i położnej (Dz. U. z 2009 r. Nr
151, poz. 1217 i Nr 219, poz. 1706 oraz z 2010 r. Nr 238, poz. 1578) wprowadza
się następujące zmiany:
1) w art. 4 w ust.
3 w pkt 3 kropkę zastępuje się średnikiem i dodaje pkt 4 w brzmieniu:
„4) zatrudnienie
na stanowisku pielęgniarki w żłobku lub klubie dziecięcym, o których mowa
w ustawie z dnia 4 lutego 2011 r. o opiece nad dziećmi w wieku do lat 3
(Dz. U. Nr...., poz. ...).”;
2) w art. 5 w ust.
3 w pkt 3 kropkę zastępuje się średnikiem i dodaje pkt 4 w brzmieniu:
„4) zatrudnienie
na stanowisku położnej w żłobku lub klubie dziecięcym, o których mowa w ustawie
z dnia 4 lutego 2011 r. o opiece nad dziećmi w wieku do lat 3.”.
 
Art. 70. 
W ustawie z dnia
13 października 1998 r. o systemie ubezpieczeń społecznych (Dz. U. z 2009 r. Nr
205, poz. 1585, z późn. zm.[6]))
wprowadza się następujące zmiany:
1)   w art. 6: 
a)   po ust. 2c
dodaje się ust. 2d w brzmieniu:
„2d. Sposób
opłacania składek na ubezpieczenia emerytalne, rentowe, chorobowe i wypadkowe
osób świadczących pracę na podstawie umowy uaktywniającej, reguluje ustawa z
dnia 4 lutego 2011 r. o opiece nad dziećmi w wieku do lat 3 (Dz. U. Nr …, poz.
…).”, 
b)   po ust. 4
dodaje się ust. 4a w brzmieniu:
„4a. Przepisu
ust. 4 nie stosuje się do osób świadczących pracę na podstawie umowy uaktywniającej
określonej w ustawie, o której mowa w ust. 2d.”;
2)   w art. 16: 
a)   po ust. 1b
dodaje się ust. 1c i 1d w brzmieniu:
„1c. Składki na
ubezpieczenia emerytalne, rentowe i wypadkowe osób świadczących pracę na
podstawie umowy uaktywniającej określonej w ustawie, o której mowa w art. 6
ust. 2d, obliczone od podstawy, którą stanowi kwota nie wyższa niż kwota
minimalnego wynagrodzenia za pracę ustalonego na podstawie odrębnych przepisów,
finansuje budżet państwa za pośrednictwem Zakładu.
1d. Składki na
ubezpieczenia emerytalne, rentowe i wypadkowe osób świadczących pracę na
podstawie umowy uaktywniającej określonej w ustawie, o której mowa w art. 6
ust. 2d, obliczone od podstawy stanowiącej kwotę nadwyżki nad kwotą określoną w
ust. 1c opłaca płatnik składek na zasadach określonych dla składek za
zleceniobiorców.”;
b)   ust. 2
otrzymuje brzmienie:
„2. Składki na
ubezpieczenie chorobowe podlegających temu ubezpieczeniu osób, wymienionych w
ust. 1 pkt 1–4, 8, 9 i 11, oraz w ust. 1c finansują w całości, z własnych
środków, sami ubezpieczeni.”;
3)   w art. 17
ust. 2a otrzymuje brzmienie:
„2a. Składki
na ubezpieczenia emerytalne i rentowe ubezpieczonych, o których mowa w art. 16
ust. 1c i 8 :
1) obliczają
płatnicy składek;
2) opłaca
Zakład.”;
4) w art. 18 po ust. 5b dodaje się ust. 5c w brzmieniu:
„5c. Podstawę
wymiaru składek na ubezpieczenia emerytalne i rentowe osób wykonujących umowę
uaktywniającą określoną w ustawie, o której mowa w art. 6 ust. 2d, ustala się
na zasadach określonych dla zleceniobiorców.”;
5) w art. 36 ust. 2 otrzymuje brzmienie:
„2. Obowiązek
zgłoszenia do ubezpieczeń społecznych osób określonych w art. 6 ust.
1 pkt 1–4, 6–9b, 11, 12, 18a–21, ust. 2, ust. 2a i 2d, duchownych będących
członkami zakonów lub klasztorów oraz osób współpracujących, o których
mowa w art. 8 ust. 11, należy do płatnika składek.”;
6) w art. 47:
a)   ust. 2c
otrzymuje brzmienie:
„2c. Osoby, o
których mowa w ust. 2a, 2b, 2d, 2e i 2f, są zwolnione z obowiązku składania
deklaracji rozliczeniowej lub imiennych raportów miesięcznych za kolejny
miesiąc, także wówczas, gdy zmiana w stosunku do miesiąca poprzedniego jest
spowodowana wyłącznie zmianą minimalnego wynagrodzenia lub przeciętnego wynagrodzenia.”,
b)   po ust. 2e
dodaje się ust. 2f w brzmieniu:
„2f. Płatnik
składek zgłaszający do ubezpieczenia wyłącznie osobę, o której mowa w art. 6
ust. 2d jest zwolniony z obowiązku składania deklaracji
rozliczeniowej oraz imiennych raportów miesięcznych za kolejny miesiąc, jeżeli
w ostatnio złożonej deklaracji rozliczeniowej zadeklarował do podstawy wymiaru
składek na ubezpieczenia społeczne – kwotę w wysokości nie wyższej niż
minimalne wynagrodzenie.”. 
 
Art. 71. 
W ustawie z dnia
30 października 2002 r. o ubezpieczeniu społecznym z tytułu wypadków przy
pracy i chorób zawodowych (Dz. U. z 2009 r. Nr 167, poz. 1322 oraz z 2010 r. Nr
257, poz. 1725) wprowadza się następujące zmiany:
1)   w art. 3 w
ust. 3 po pkt 6 dodaje się pkt 6a w brzmieniu:
„6a) wykonywania
pracy na podstawie umowy uaktywniającej, o której mowa w ustawie z dnia 4
lutego 2011 r. o opiece nad dziećmi w wieku do lat 3 (Dz. U. Nr…., poz. …);”;
2)   w art. 5 ust.
1 pkt 8 otrzymuje brzmienie:
„8) Zakład – w
stosunku do prowadzących pozarolniczą działalność oraz współpracujących przy
prowadzeniu takiej działalności w rozumieniu przepisów o systemie
ubezpieczeń społecznych, a także w stosunku do wykonujących pracę na podstawie
umowy uaktywniającej, o której mowa w ustawie z dnia 4 lutego 2011 r.
o opiece nad dziećmi w wieku do lat 3;”. 
 
Art. 72. 
W ustawie z dnia
20 kwietnia 2004 r. o promocji zatrudnienia i instytucjach rynku pracy (Dz. U.
z 2008 r. Nr 69, poz. 415, z późn. zm.[7]))
w art. 104 w ust. 1:
1)   w pkt 1 lit.
c otrzymuje brzmienie:
„c)     wykonujące
pracę na podstawie umowy agencyjnej lub umowy zlecenia albo innej umowy o
świadczenie usług, do której zgodnie z przepisami ustawy z dnia 23 kwietnia
1964 r. – Kodeks cywilny stosuje się przepisy dotyczące zlecenia, oraz za osoby
z nimi współpracujące, z wyłączeniem osób świadczących pracę na podstawie umowy
uaktywniającej, o której mowa w ustawie z dnia 4 lutego 2011 r. o opiece
nad dziećmi w wieku do lat 3 (Dz. U. Nr…, poz. …),”;
2)   w pkt 3 w
lit. h kropkę zastępuje się przecinkiem i dodaje lit. i w brzmieniu:
„i) osób
świadczących pracę na podstawie umowy uaktywniającej, o której mowa w ustawie z
dnia 4 lutego 2011 r. o opiece nad dziećmi w wieku do lat 3.”.
 
Art. 73. 
W ustawie z dnia
27 sierpnia 2004 r. o świadczeniach opieki zdrowotnej finansowanych ze środków
publicznych (Dz. U. z 2008 r. Nr 164, poz. 1027, z późn. zm.[8]))
wprowadza się następujące zmiany:
1)   w art. 66 w
ust. 1 w pkt 1 lit. e otrzymuje brzmienie:
„e) osobami
wykonującymi pracę na podstawie umowy agencyjnej lub umowy zlecenia albo innej
umowy o świadczenie usług, do której stosuje się przepisy Kodeksu cywilnego
dotyczące zlecenia lub osobami z nimi współpracującymi,”;
2)   w art. 81 po
ust. 2 dodaje się ust. 2a w brzmieniu:
„2a. Podstawa
wymiaru składki na ubezpieczenie zdrowotne osób, o których mowa w art. 66 ust.
1 pkt 1 lit. e zatrudnionych jako niania, o której mowa w ustawie z dnia 4
lutego 2011 r. o opiece nad dziećmi w wieku do lat 3 (Dz. U. Nr ..., poz. ...),
sprawujących opiekę nad dziećmi na podstawie umowy uaktywniającej stanowi
przychód, z zastrzeżeniem, że podstawę wymiaru składek na ubezpieczenie
zdrowotne opłacanych przez Zakład Ubezpieczeń Społecznych ze środków budżetu
państwa stanowi kwota nie wyższa niż wysokość minimalnego wynagrodzenia za
pracę w danym roku kalendarzowym ustalona zgodnie z przepisami o minimalnym
wynagrodzeniu za pracę.”;
3)   w art. 85
ust. 4 otrzymuje brzmienie:
„4. Za osobę
wykonującą pracę na podstawie umowy zlecenia, umowy agencyjnej lub innej umowy
o świadczenie usług oraz za osobę z nią współpracującą składkę jako płatnik oblicza,
pobiera z dochodu ubezpieczonego i odprowadza zamawiający, z zastrzeżeniem art.
86 ust. 1 pkt 13a.”;
4)   w art. 86 w
ust. 1 po pkt 13 dodaje się pkt 13a w brzmieniu:
„13a) osób
zatrudnionych jako niania, o której mowa w ustawie z dnia 4 lutego 2011 r. o
opiece nad dziećmi w wieku do lat 3, opłaca Zakład Ubezpieczeń Społecznych – od
podstawy stanowiącej kwotę nie wyższą niż wysokość minimalnego wynagrodzenia za
pracę ustalonego zgodnie z przepisami o minimalnym wynagrodzeniu za pracę;”.
 
Art. 74. 
W ustawie z dnia
27 lipca 2005 r. - Prawo o szkolnictwie wyższym (Dz. U. Nr 164, poz. 1365,
z późn. zm.[9]))
w art. 157 po ust. 4 dodaje się ust. 4a i 4b w brzmieniu:
„4a. Z
zakładowych żłobków i klubów dziecięcych mogą korzystać dzieci studentów i
uczestników studiów doktoranckich.
4b. Opłaty, o
których mowa w art. 58 ust. 2 ustawy z dnia 4 lutego 2011 r. o opiece nad
dziećmi w wieku do lat 3 (Dz. U. Nr ..., poz. ...), zwiększają zakładowy
fundusz świadczeń socjalnych.”.
 
Rozdział 10
Przepisy
przejściowe
 
Art. 75. 
1. Żłobki
działające na podstawie przepisów ustawy, o której mowa w art. 66, stają się
żłobkami w rozumieniu niniejszej ustawy z dniem jej wejścia w życie.
2. Podmioty
prowadzące do dnia wejścia w życie niniejszej ustawy działalność gospodarczą,
polegającą na sprawowaniu opieki nad dziećmi, mogą prowadzić tę działalność na
podstawie dotychczasowych przepisów, nie dłużej jednak niż przez okres 3 lat od
dnia wejścia w życie niniejszej ustawy.
3. Po upływie
terminu, o którym mowa w ust. 2, podmioty prowadzące do dnia wejścia w życie
niniejszej ustawy działalność gospodarczą, polegającą na sprawowaniu opieki nad
dziećmi mogą prowadzić żłobek lub klub dziecięcy, jeżeli spełniają warunki
określone w niniejszej ustawie.
 
Art. 76. 
1. Pracownicy
żłobków, działających na podstawie przepisów dotychczasowych, stają się z mocy
prawa pracownikami żłobków w rozumieniu niniejszej ustawy. Przepisy art.
231 ustawy z dnia 26 czerwca 1974 r. – Kodeks pracy (Dz. U. z 1998
r. Nr 21, poz. 94, z późn. zm.[10]))
stosuje się.
2. Do pracowników
żłobków zatrudnionych do dnia wejścia w życie ustawy w: 
1) publicznych
zakładach opieki zdrowotnej, stosuje się przepisy o pracownikach samorządowych;
2) niepublicznych
zakładach opieki zdrowotnej, stosuje się przepisy Kodeksu pracy.
3. Osoby
zatrudnione do opieki w żłobkach, działających na podstawie przepisów dotychczasowych,
nie są zobowiązane do odbycia szkoleń, o których mowa w niniejszej ustawie. 
4. Osoby
zatrudnione do opieki w żłobkach, działających na podstawie przepisów dotychczasowych,
nieposiadające średniego wykształcenia, a pozostające w zatrudnieniu
w dniu wejścia w życie niniejszej ustawy, są zobowiązane do jego uzupełnienia
w okresie 3 lat od dnia wejścia w życie tej ustawy. 
 
Art. 77. 
Pielęgniarki i
położne zatrudnione w dniu wejścia w życie niniejszej ustawy w żłobku,
działającym na podstawie przepisów dotychczasowych, i zatrudnione na stanowisku
opiekunki w żłobku w rozumieniu przepisów niniejszej ustawy, przez okres
zatrudnienia, zachowują prawo wykonywania zawodu pielęgniarki lub położnej, nie
dłużej jednak niż przez okres 15 lat.
 
Art. 78.
W okresie 12
miesięcy od dnia ogłoszenia ustawy, płatnicy składek zobowiązani do
przekazywania za osoby świadczące pracę na podstawie umowy uaktywniającej dokumentów,
o których mowa w art. 47a ust. 1 ustawy wymienionej w art. 70, zobowiązani są
do przekazywania tych dokumentów w formie dokumentu pisemnego według ustalonego
wzoru.
 
Rozdział 11
Przepis końcowy
 
Art. 79. 
Ustawa wchodzi w
życie po upływie miesiąca od dnia ogłoszenia, z wyjątkiem:
1) art. 6, który
wchodzi w życie z dniem 1 stycznia 2013 r.;
2) art. 50–53 i
70–73, które wchodzą w życie pierwszego dnia miesiąca następującego po upływie
6 miesięcy od dnia ogłoszenia;
3) art. 62 i 63,
które wchodzą w życie z dniem ogłoszenia;
4) art. 64 ust. 2,
który wchodzi w życie po upływie 12 miesięcy od dnia wejścia w życie ustawy.
 
 
 
                                                                                                                                     MARSZAŁEK
SEJMU
                                                                                                                              W/Z
 
                                                                                                                                    /
- / Ewa Kierzkowska
                                                                                                                                   Wicemarszałek
Sejmu
 




[1]) Niniejszą ustawą zmienia się ustawy:
ustawę z dnia 26 lipca 1991 r. o podatku dochodowym od osób fizycznych, ustawę
z dnia 30 sierpnia 1991 r. o zakładach opieki zdrowotnej, ustawę z dnia 15
lutego 1992 r. o zakładowym funduszu świadczeń socjalnych, ustawę z dnia 7
lipca 1994 r. – Prawo budowlane, ustawę z dnia 5 lipca 1996 r. o
zawodach pielęgniarki i położnej, ustawę z dnia 13 października 1998 r. o
systemie ubezpieczeń społecznych, ustawę z dnia 30 października 2002 r. o
ubezpieczeniu społecznym z tytułu wypadków przy pracy i chorób zawodowych,
ustawę z dnia 20 kwietnia 2004 r. o promocji zatrudnienia i
instytucjach rynku pracy, ustawę z dnia 27 sierpnia 2004 r. o świadczeniach
opieki zdrowotnej finansowanych ze środków publicznych oraz ustawę z dnia 27
lipca 2005 r. – Prawo o szkolnictwie wyższym. 
 


[2]) Zmiany tekstu jednolitego wymienionej ustawy zostały
ogłoszone w Dz. U. 2006 r. Nr 139, poz. 992 i Nr 222, poz. 1630, z 2007 r. Nr
64, poz. 427, Nr 105, poz. 720, Nr 109, poz. 747, Nr 192, poz. 1378 i Nr 200,
poz. 1446, z 2008 r. Nr 70, poz. 416, Nr 138 i poz. 872 i 875, Nr 223, poz.
1456 i Nr 237, poz. 1654, z 2009 r. Nr 97, poz. 800 i Nr 219, poz. 1706 oraz z
2010 r. Nr 50, poz. 301. 


[3]) Zmiany tekstu jednolitego wymienionej ustawy zostały
ogłoszone w Dz. U. z 2010 r. Nr 57, poz. 352, Nr 75, poz. 473, Nr 105, poz.
655, Nr 149, poz. 996, Nr 182, poz. 1228, Nr 219, poz. 1442, Nr 226,
poz. 1475 i 1478 i Nr 257, poz. 1725 i 1726. 


[4]) Zmiany tekstu jednolitego wymienionej ustawy zostały
ogłoszone w Dz. U. z 2007 r. Nr 123, poz. 849, Nr 166, poz. 1172, Nr 176, poz.
1240 i Nr 181, poz. 1290, z 2008 r. Nr 171, poz. 1056 i Nr 234, poz. 1570, z
2009 r. Nr 19, poz. 100, Nr 76, poz. 641, Nr 98, poz. 817, Nr 157, poz.
1241 i Nr 219, poz. 1707 oraz z 2010 r. Nr 96, poz. 620, Nr 107, poz. 679 i Nr
230, poz. 1507. 


[5]) Zmiany tekstu jednolitego wymienionej ustawy zostały
ogłoszone w Dz. U. z 1996 r. Nr 118, poz. 561, Nr 139, poz. 647 i Nr 147,
poz. 686, z 1997 r. Nr 82, poz. 518 i Nr 121, poz. 770, z 1998 r. Nr 75, poz. 486
i Nr 113, poz. 717, z 2002 r. Nr 135, poz. 1146, z 2003 r. Nr 213, poz.
2081, z 2005 r. Nr 249, poz. 2104, z 2007 r. Nr 69, poz. 467 i Nr 89, poz. 589,
z 2008 r. Nr 86, poz. 522 i Nr 237, poz. 1664 i 1656 oraz z 2009 r.
Nr 157, poz. 1241.


[6]) Zmiany tekstu jednolitego wymienionej ustawy zostały
ogłoszone w Dz. U. z 2009 r. Nr 218, poz. 1690 oraz z 2010 r. Nr 105, poz. 668,
Nr 182, poz. 1228, Nr 225, poz. 1474, Nr 254, poz. 1700 i Nr 257, poz. 1725.


[7]) Zmiany tekstu jednolitego wymienionej ustawy zostały
ogłoszone w Dz. U. z 2008 r. Nr 70, poz. 416, Nr 134, poz. 850, Nr 171,
poz. 1056, Nr 216, poz. 1367 i Nr 237, poz. 1654, z 2009 r. Nr 6, poz. 33, Nr
69, poz. 595, Nr 91, poz. 742, Nr 97, poz. 800, Nr 115, poz. 964, Nr 125, poz.
1035, Nr 127, poz. 1052, Nr 161, poz. 1278 i Nr 219, poz. 1706 oraz z 2010 r.
Nr 28, poz. 146, Nr 81, poz. 531, Nr 238, poz. 1578, Nr 239, poz. 1593, Nr
254, poz. 1700 i Nr 257, poz. 1725 i 1726.


[8]) Zmiany tekstu jednolitego wymienionej ustawy zostały
ogłoszone w Dz. U. z 2008 r. Nr 216, poz. 1367, Nr 225, poz. 1486, Nr 227,
poz. 1505, Nr 234, poz. 1570 i Nr 237, poz. 1654, z 2009 r. Nr 6, poz. 33, Nr
22, poz. 120, Nr 26, poz. 157, Nr 38, poz. 299, Nr 92, poz. 753, Nr 97,
poz. 800, Nr 98, poz. 817, Nr 111, poz. 918, Nr 118, poz. 989, Nr 157, poz.
1241, Nr 161, poz. 1278 i Nr 178, poz. 1374 oraz z 2010 r. Nr 50, poz. 301, Nr
107, poz. 679, Nr 125, poz. 842, Nr 127, poz. 857, Nr 165, poz. 1116, Nr 182,
poz. 1228, Nr 205, poz. 1363, Nr 225, poz. 1465, Nr 238, poz. 1578 i Nr 257,
poz. 1723 i 1725.


[9]) Zmiany wymienionej ustawy zostały ogłoszone w Dz. U.
z 2006 r. Nr 46, poz. 328, Nr 104, poz. 708 i 711, Nr 144, poz. 1043 i Nr 227,
poz. 1658, z 2007 r. Nr 80, poz. 542, Nr 120, poz. 818, Nr 176, poz. 1238 i
1240 i Nr 180, poz. 1280, z 2008 r. Nr 70, poz. 416, z 2009 r. Nr 68, poz. 584,
Nr 157, poz. 1241, Nr 161, poz. 1278 i Nr 202, poz. 1553 oraz z 2010 r. Nr 57,
poz. 359, Nr 75, poz. 471, Nr 96, poz. 620 i Nr 127, poz. 857.


[10]) Zmiany tekstu jednolitego wymienionej ustawy zostały
ogłoszone w Dz. U. z 1998 r. Nr 106, poz. 668 i Nr 113, poz. 717, z 1999 r. Nr
99, poz. 1152, z 2000 r. Nr 19, poz. 239, Nr 43, poz. 489, Nr 107, poz. 1127 i
Nr 120, poz. 1268, z 2001 r. Nr 11, poz. 84, Nr 28, poz. 301, Nr 52, poz. 538,
Nr 99, poz. 1075, Nr 111, poz. 1194, Nr  123, poz. 1354, Nr 128, poz. 1405 i Nr
154, poz. 1805, z 2002 r. Nr 74, poz. 676, Nr 135, poz. 1146, Nr 196, poz.
1660, Nr 199, poz. 1673 i Nr 200, poz. 1679, z 2003 r. Nr 166, poz. 1608 i Nr
213, poz. 2081, z 2004 r. Nr  96, poz. 959, Nr 99, poz. 1001, Nr 120, poz. 1252
i Nr 240, poz. 2407, z 2005 r. Nr 10, poz. 71, Nr 68, poz. 610, Nr 86, poz. 732
i Nr 167, poz. 1398, z 2006 r. Nr 104, poz. 708 i 711, Nr 133, poz. 935, Nr
217, poz. 1587 i Nr 221, poz. 1615, z 2007 r. Nr 64, poz. 426, Nr 89, poz. 589,
Nr 176, poz. 1239, Nr 181, poz. 1288 i Nr 225, poz. 1672, z 2008 r. Nr 93, poz.
586, Nr 116, poz. 740, Nr 223, poz. 1460 i Nr 237, poz. 1654, z 2009 r. Nr 6,
poz. 33, Nr 56, poz. 458, Nr 58, poz. 485, Nr 98, poz. 817, Nr 99, poz. 825, Nr
115, poz. 958, Nr 157, poz. 1241 i Nr 219, poz. 1704 oraz z 2010 r. Nr 105,
poz. 655, Nr 135, poz. 912, Nr 182, poz. 1228, Nr 224, poz. 1459, Nr 249, poz.
1655 i Nr 254, poz. 1700. 
