


Tekst ustawy przyjęty przez Senat bez poprawek
 
 
 
Ustawa
z dnia 9 listopada 2017 r.
o zmianie ustawy o
niektórych uprawnieniach pracowników urzędu obsługującego ministra właściwego do
spraw wewnętrznych oraz funkcjonariuszy i pracowników urzędów nadzorowanych
przez tego ministra oraz niektórych innych ustaw[1]) 
Art. 1. W
ustawie z dnia 21 czerwca 1996 r. o niektórych uprawnieniach pracowników urzędu
obsługującego ministra właściwego do spraw wewnętrznych oraz funkcjonariuszy
i pracowników urzędów nadzorowanych przez tego ministra (Dz. U. poz. 491,
z późn. zm.[2])) wprowadza
się następujące zmiany:
1)     tytuł ustawy otrzymuje
brzmienie:
„o
szczególnych formach sprawowania nadzoru przez ministra właściwego do spraw
wewnętrznych”;
2)     dodaje się art. 1a–1d w
brzmieniu:
„Art. 1a. Ustawa określa:
1)     zasady
sprawowania szczególnych form nadzoru przez ministra właściwego do spraw
wewnętrznych nad Policją, Strażą Graniczną, Biurem Ochrony Rządu oraz Państwową
Strażą Pożarną, zwanego dalej „nadzorem”;
2)     zadania
Inspektora Nadzoru Wewnętrznego;
3)     organizację i
tryb działania Biura Nadzoru Wewnętrznego, zwanego dalej „Biurem”.
Art. 1b. Minister właściwy do spraw
wewnętrznych sprawuje nadzór nad Policją, Strażą Graniczną, Biurem Ochrony
Rządu oraz Państwową Strażą Pożarną w zakresie:
1)     prawidłowości realizacji
czynności operacyjno-rozpoznawczych,
2)     prowadzonych
czynności wyjaśniających i postępowań dyscyplinarnych,
3)    
rozpoznawania, zapobiegania i wykrywania popełnianych przez funkcjonariuszy
Policji, Straży Granicznej i Biura Ochrony Rządu oraz strażaków Państwowej
Straży Pożarnej, a także pracowników zatrudnionych w tych służbach umyślnych,
ściganych z oskarżenia publicznego przestępstw oraz przestępstw skarbowych,
a także realizacji zadań w tym zakresie przez Biuro Spraw Wewnętrznych
Policji i Biuro Spraw Wewnętrznych Straży Granicznej,
4)     weryfikowania kandydatów na
określone stanowiska oraz osób zajmujących te stanowiska,
5)     prawidłowości
realizacji postępowań sprawdzających oraz kontrolnych postępowań sprawdzających
przeprowadzanych przez Policję, Straż Graniczną i Biuro Ochrony Rządu oraz
Państwową Straż Pożarną wobec własnych funkcjonariuszy, strażaków i pracowników
w rozumieniu ustawy z dnia 5 sierpnia 2010 r. o ochronie informacji niejawnych
(Dz. U. z 2016 r. poz. 1167 i 1948 oraz z 2017 r. poz. 935 i ...) w
zakresie, w jakim nie narusza to kompetencji Agencji Bezpieczeństwa
Wewnętrznego,
6)     realizacji
obowiązku składania oświadczeń o stanie majątkowym przez funkcjonariuszy
Policji, Straży Granicznej i Biura Ochrony Rządu oraz strażaków Państwowej
Straży Pożarnej oraz pracowników zatrudnionych w tych służbach, a także
ich analizy przez właściwych przełożonych w zakresie, w jakim nie narusza to
kompetencji Centralnego Biura Antykorupcyjnego,
7)     działania
zgodnego z przepisami prawa oraz zasadami etyki funkcjonariuszy Policji, Straży
Granicznej i Biura Ochrony Rządu oraz strażaków Państwowej Straży Pożarnej, w
związku z koniecznością zapewnienia przestrzegania praw i wolności
człowieka i obywatela,
8)    
przestrzegania zasad etyki zawodowej przez funkcjonariuszy Policji, Straży
Granicznej i Biura Ochrony Rządu oraz strażaków Państwowej Straży Pożarnej,
9)     gromadzenia i
przetwarzania danych osobowych przez Policję, Straż Graniczną, Biuro Ochrony
Rządu i Państwową Straż Pożarną,
10)   zezwalania przez
Komendanta Głównego Policji, Komendanta Głównego Straży Granicznej i Szefa
Biura Ochrony Rządu na udzielenie wiadomości stanowiącej informację niejawną
uprawnionym podmiotom
– przy pomocy Inspektora
Nadzoru Wewnętrznego, z zastrzeżeniem art. 1d.
Art. 1c. W celu sprawowania nadzoru, o
którym mowa w art. 1b, minister właściwy do spraw wewnętrznych jest uprawniony
do:
1)     weryfikacji
funkcjonariuszy Policji, Straży Granicznej i Biura Ochrony Rządu oraz strażaków
Państwowej Straży Pożarnej, a także pracowników zatrudnionych w tych
służbach w zakresie określonym w art. 11a ust. 3 pkt 2;
2)     zapoznawania się z wynikami i
materiałami czynności operacyjno-rozpoznawczych prowadzonych w Policji i Straży
Granicznej;
3)     uzyskiwania informacji o
wynikach i zapoznawania się z materiałami czynności wykonywanych przez
Inspektora Nadzoru Wewnętrznego.
Art. 1d. Przepisy niniejszej ustawy nie
naruszają przepisów innych ustaw regulujących kwestie sprawowania nadzoru przez
ministra właściwego do spraw wewnętrznych nad Policją, Strażą Graniczną,
Państwową Strażą Pożarną i Biurem Ochrony Rządu.”;
3)     w art. 6 ust. 3 otrzymuje
brzmienie:
„3. Prezes Rady Ministrów może określić,
w drodze rozporządzenia, stanowiska w urzędzie obsługującym ministra
właściwego do spraw wewnętrznych, na których mogą być zatrudniani oddelegowani
funkcjonariusze Policji, Straży Granicznej, Biura Ochrony Rządu lub strażacy
Państwowej Straży Pożarnej, mając na względzie potrzebę zapewnienia właściwej
organizacji pracy w tym urzędzie.”;
4)     art. 7 otrzymuje brzmienie:
„Art. 7. 1. Komórki organizacyjne urzędu
obsługującego ministra właściwego do spraw wewnętrznych i jednostki
organizacyjne Obrony Cywilnej, Policji, Straży Granicznej, Państwowej Straży
Pożarnej i Biura Ochrony Rządu oraz związki zawodowe, funkcjonariusze, strażacy
i pracownicy tych jednostek nie mogą uczestniczyć w żadnej działalności, w tym
gospodarczej, jeżeli działalność ta mogłaby prowadzić do wykorzystania
autorytetu urzędowego, informacji służbowych lub środków publicznych do celów
pozasłużbowych albo w sposób sprzeczny z ich przeznaczeniem.
2. Na wniosek ministra właściwego do
spraw wewnętrznych, uzgodniony z właściwym ministrem, państwowe jednostki
organizacyjne są obowiązane uwzględniać potrzeby Policji, Straży Granicznej,
Biura Ochrony Rządu oraz Państwowej Straży Pożarnej – w zakresie produkcji,
usług i dostaw środków technicznych niezbędnych do wykonywania ich zadań.”;
5)     art. 9 otrzymuje brzmienie:
„Art. 9. 1. Minister właściwy do spraw
wewnętrznych może zezwalać:
1)     byłym i
obecnym pracownikom urzędu obsługującego ministra właściwego do spraw
wewnętrznych oraz organów i jednostek organizacyjnych podległych lub
nadzorowanych przez ministra właściwego do spraw wewnętrznych, z wyłączeniem
pracowników Policji, Straży Granicznej oraz Biura Ochrony Rządu,
2)     Komendantowi
Głównemu Policji, Komendantowi Głównemu Straży Granicznej, Szefowi Biura
Ochrony Rządu, Komendantowi Biura Spraw Wewnętrznych Policji, Komendantowi
Biura Spraw Wewnętrznych Straży Granicznej, Inspektorowi Nadzoru Wewnętrznego
oraz ich zastępcom,
3)     byłym i
obecnym strażakom oraz pracownikom Państwowej Straży Pożarnej,
4)    
funkcjonariuszom Policji, Straży Granicznej i Biura Ochrony Rządu oddelegowanym
do urzędu obsługującego ministra właściwego do spraw wewnętrznych oraz organów
i jednostek organizacyjnych podległych lub nadzorowanych przez ministra
właściwego do spraw wewnętrznych, z wyłączeniem odpowiednio Policji, Straży
Granicznej oraz Biura Ochrony Rządu, w zakresie zadań realizowanych
w okresie oddelegowania,
5)    
funkcjonariuszom Biura Spraw Wewnętrznych Policji oraz Biura Spraw Wewnętrznych
Straży Granicznej, w zakresie wynikającym z art. 11j ust. 1 pkt 1-3,
6)     osobom
udzielającym inspektorom Biura pomocy w wykonywaniu czynności
operacyjno-rozpoznawczych
– na udzielenie wiadomości
stanowiącej informację niejawną uprawnionemu podmiotowi.
2. Zezwolenie, o którym mowa w ust. 1,
nie dotyczy sytuacji, o których mowa w art. 11n, art. 11o, art. 11v ust. 1
pkt 2 i ust. 2 pkt 2 oraz art. 11w, z wyjątkiem dokumentów i materiałów, które
sąd okręgowy lub prokurator Biura Lustracyjnego lub oddziałowego biura
lustracyjnego Instytutu Pamięci Narodowej – Komisji Ścigania Zbrodni przeciwko
Narodowi Polskiemu uzna za niezbędne w związku z wykonywaniem ich zadań
określonych w ustawie z dnia 18 października 2006 r. o ujawnianiu
informacji o dokumentach organów bezpieczeństwa państwa z lat 1944–1990 oraz
treści tych dokumentów (Dz. U. z 2016 r. poz. 1721, 1948, 2260 i 2261 oraz
z 2017 r. poz. 1530, 1600 i 1909) oraz ustawie z dnia 18 grudnia 1998 r. o
Instytucie Pamięci Narodowej – Komisji Ścigania Zbrodni przeciwko Narodowi
Polskiemu (Dz. U. z 2016 r. poz. 1575).
3. W razie odmowy zezwolenia na
udzielenie wiadomości stanowiącej informację niejawną o klauzuli „tajne” lub
„ściśle tajne” pomimo żądania prokuratora lub sądu, zgłoszonego w związku z
postępowaniem karnym o zbrodnie przeciwko pokojowi, ludzkości i o przestępstwa
wojenne lub o zbrodnię godzącą w życie ludzkie albo o występek przeciwko
życiu i zdrowiu, gdy jego następstwem była śmierć człowieka – minister właściwy
do spraw wewnętrznych, na wniosek prokuratury lub sądu, przedstawia żądane
dokumenty i materiały oraz wyjaśnienia Pierwszemu Prezesowi Sądu Najwyższego.
Jeżeli Pierwszy Prezes Sądu Najwyższego stwierdzi, że uwzględnienie żądania
prokuratora lub sądu jest konieczne do prawidłowości postępowania karnego,
minister właściwy do spraw wewnętrznych jest obowiązany zezwolić na
udostępnienie wnioskowanych informacji.
4. Przepisy ust. 3 stosuje się
odpowiednio w razie odmowy zezwolenia na udzielenie wiadomości stanowiącej
informację niejawną przez ministra właściwego do spraw wewnętrznych, w
przypadkach określonych w art. 20ba ust. 3 ustawy z dnia 6 kwietnia 1990
r. o Policji (Dz. U. z 2016 r. poz. 1782, z późn. zm.[3])),
art. 9da ust. 3 ustawy z dnia 12 października 1990 r. o Straży Granicznej (Dz.
U. z 2016 r. poz. 1643, z późn. zm.[4])) oraz art. 19a ust. 3 ustawy z dnia 16 marca 2001
r. o Biurze Ochrony Rządu (Dz. U. z 2017 r. poz. 985, 1321 i ...).”;
6)     po art. 11 dodaje się art.
11a–11zk w brzmieniu:
„Art. 11a. 1. Inspektor Nadzoru
Wewnętrznego jest organem, przy pomocy którego minister właściwy do spraw
wewnętrznych sprawuje nadzór nad służbami jemu podległymi lub przez niego
nadzorowanymi, nad funkcjonariuszami Policji, Straży Granicznej i Biura Ochrony
Rządu oraz strażakami Państwowej Straży Pożarnej, a także nad pracownikami
zatrudnionymi w tych służbach, zwanymi dalej „podmiotami nadzorowanymi”.
2. Inspektor Nadzoru Wewnętrznego podlega ministrowi
właściwemu do spraw wewnętrznych.
3. Do zadań Inspektora Nadzoru
Wewnętrznego należy:
1)     wspieranie
ministra właściwego do spraw wewnętrznych w czynnościach związanych z
egzekwowaniem działania zgodnego z przepisami prawa oraz zasadami etyki w
Policji, Straży Granicznej, Biurze Ochrony Rządu oraz Państwowej Straży
Pożarnej, w związku z koniecznością zapewnienia przestrzegania praw i wolności
człowieka i obywatela oraz ujawnianie nieprawidłowości w tym zakresie;
2)    
weryfikowanie, na podstawie informacji, w tym również oznaczonych klauzulą
tajności, będących w posiadaniu służb i podmiotów podległych lub nadzorowanych
przez Prezesa Rady Ministrów, ministra właściwego do spraw wewnętrznych, ministra
właściwego do spraw finansów publicznych, Ministra Obrony Narodowej i Ministra
Sprawiedliwości oraz danych zawartych w prowadzonych przez nie zbiorach,
rejestrach, ewidencjach i bazach danych, w tym również oznaczonych klauzulą
tajności:
a)     kandydatów na stanowiska
komendantów, szefów i ich zastępców, dyrektorów i zastępców dyrektorów komórek
organizacyjnych w podmiotach nadzorowanych oraz naczelników, a także osób
zajmujących te stanowiska,
b)    
funkcjonariuszy Policji, Straży Granicznej i Biura Ochrony Rządu oraz strażaków
Państwowej Straży Pożarnej w związku z planowanym oddelegowaniem lub
przedłużeniem oddelegowania do pełnienia służby lub wykonywaniem zadań
poza granicami kraju na okres przekraczający 14 dni, z wyłączeniem
przypadków oddelegowania lub przedłużenia oddelegowania do pełnienia
służby poza granicami państwa w kontyngencie policyjnym, o którym mowa w
art. 145a ust. 1 pkt 2 i 3 ustawy z dnia 6 kwietnia 1990 r.
o Policji, oddelegowania lub przedłużenia oddelegowania do pełnienia
służby poza granicami państwa w kontyngencie Straży Granicznej, o którym mowa
w art. 147c pkt 3a ustawy z dnia 12 października 1990 r. o Straży
Granicznej, oddelegowania lub przedłużenia oddelegowania do pełnienia służby poza
granicami państwa w celu realizacji zadań, o których mowa w art. 2 ust. 1
pkt 5 ustawy z dnia 16 marca 2001 r. o Biurze Ochrony Rządu oraz
oddelegowania lub przedłużenia oddelegowania do pełnienia służby poza granicami
państwa w grupie ratowniczej, o której mowa w art. 49b ust. 1 pkt 1 ustawy
z dnia 24 sierpnia 1991 r. o Państwowej Straży Pożarnej
(Dz. U. z 2017 r. poz. 1204, 1321, 1567 i ...),
c)    
kandydatów do mianowania na stopnie generalnego inspektora Policji,
nadinspektora Policji, generała brygady Straży Granicznej (kontradmirała Straży
Granicznej), generała dywizji Straży Granicznej (wiceadmirała Straży
Granicznej), generała brygady i generała dywizji w Biurze Ochrony Rządu oraz
kandydatów do nadania stopni nadbrygadiera i generała brygadiera w Państwowej
Straży Pożarnej,
d)    
kandydatów w przypadku przedterminowego mianowania w korpusie oficerów
młodszych Policji i korpusie oficerów starszych Policji, korpusie oficerów
Straży Granicznej i korpusie oficerów Biura Ochrony Rządu oraz przedterminowego
nadania stopnia w korpusie oficerów Państwowej Straży Pożarnej,
e)    
kandydatów do wyróżnienia, na wniosek ministra właściwego do spraw
wewnętrznych, orderami i odznaczeniami, o których mowa w ustawie z dnia 16
października 1992 r. o orderach i odznaczeniach (Dz. U. z 2015 r. poz. 475 i
1266 oraz z 2016 r. poz. 1948),
f)     kandydatów do oddelegowania do
wykonywania zadań w Biurze Nadzoru Wewnętrznego, a także funkcjonariuszy
Policji, Straży Granicznej i Biura Ochrony Rządu oraz strażaków Państwowej
Straży Pożarnej w trakcie tego oddelegowania
– w zakresie przebiegu
służby lub dawania rękojmi należytego wykonywania zadań;
3)     ujawnianie i
monitorowanie zachowań naruszających zasady etyki zawodowej funkcjonariuszy
Policji, Straży Granicznej i Biura Ochrony Rządu oraz strażaków Państwowej
Straży Pożarnej;
4)     ujawnianie i
analizowanie nieprawidłowości zaistniałych w związku z prowadzonymi
czynnościami wyjaśniającymi i postępowaniami dyscyplinarnymi w Policji, Straży
Granicznej, Biurze Ochrony Rządu oraz Państwowej Straży Pożarnej;
5)     analizowanie
informacji dotyczących naruszeń prawa przez podmioty nadzorowane;
6)     analizowanie
i ocenianie czynności operacyjno-rozpoznawczych prowadzonych w Policji i
Straży Granicznej oraz ujawnianie nieprawidłowości w tym obszarze
w zakresie, w jakim nie narusza to kompetencji prokuratury i sądu;
7)    
rozpoznawanie, zapobieganie i wykrywanie popełnianych przez funkcjonariuszy
Policji, Straży Granicznej i Biura Ochrony Rządu oraz strażaków Państwowej
Straży Pożarnej, a także pracowników zatrudnionych w tych służbach umyślnych,
ściganych z oskarżenia publicznego przestępstw oraz przestępstw skarbowych;
8)     ocenianie
realizacji zadań przez Biuro Spraw Wewnętrznych Policji i Biuro Spraw
Wewnętrznych Straży Granicznej;
9)     ocenianie
prawidłowości realizacji postępowań sprawdzających oraz kontrolnych postępowań
sprawdzających przeprowadzanych przez Policję, Straż Graniczną, Biuro Ochrony
Rządu oraz Państwową Straż Pożarną wobec własnych funkcjonariuszy, strażaków i
pracowników w rozumieniu ustawy z dnia 5 sierpnia 2010 r. o ochronie informacji
niejawnych w zakresie, w jakim nie narusza to kompetencji Agencji
Bezpieczeństwa Wewnętrznego;
10)   ocenianie realizacji
obowiązku składania oświadczeń o stanie majątkowym przez funkcjonariuszy
Policji, Straży Granicznej i Biura Ochrony Rządu, strażaków Państwowej Straży
Pożarnej oraz pracowników zatrudnionych w tych służbach, a także ich
analizy przez właściwych przełożonych w zakresie, w jakim nie narusza to
kompetencji Centralnego Biura Antykorupcyjnego;
11)   analizowanie i ocenianie
gromadzenia i przetwarzania danych osobowych przez Policję, Straż Graniczną,
Biuro Ochrony Rządu i Państwową Straż Pożarną oraz ujawnianie nieprawidłowości
w tym zakresie;
12)   ocenianie realizacji
uprawnienia w zakresie zezwalania przez Komendanta Głównego Policji, Komendanta
Głównego Straży Granicznej oraz Szefa Biura Ochrony Rządu na udzielenie
wiadomości stanowiącej informację niejawną uprawnionym podmiotom.
Art. 11b. 1. Inspektora Nadzoru Wewnętrznego
powołuje i odwołuje minister właściwy do spraw wewnętrznych.
2. Zastępcę Inspektora Nadzoru
Wewnętrznego powołuje i odwołuje minister właściwy do spraw wewnętrznych na
wniosek Inspektora Nadzoru Wewnętrznego.
3. Powoływanym Inspektorowi Nadzoru Wewnętrznego
i zastępcy Inspektora Nadzoru Wewnętrznego minister właściwy do spraw
wewnętrznych ustala wynagrodzenie, a w przypadku oddelegowania na te stanowiska
funkcjonariusza zalicza, do celów obliczenia uposażenia i innych należności
pieniężnych przysługujących w trakcie oddelegowania, stanowisko służbowe
do odpowiedniej grupy zaszeregowania oraz ustala stopień etatowy, stosownie do
zaszeregowania stanowiska służbowego, i ustala wysokość należnych dodatków do
uposażenia.
4. Regulamin organizacyjny Biura ustala,
w drodze zarządzenia, minister właściwy do spraw wewnętrznych.
Art. 11c. Inspektorem Nadzoru
Wewnętrznego lub zastępcą Inspektora Nadzoru Wewnętrznego może być osoba,
która:
1)     posiada
wyłącznie obywatelstwo polskie;
2)     korzysta z
pełni praw publicznych;
3)     jest
nieskazitelnego charakteru;
4)     ze względu na
posiadane kwalifikacje i praktykę zawodową daje rękojmię należytego wykonywania
zadań;
5)     nie była
skazana prawomocnym wyrokiem za umyślne przestępstwo lub umyślne przestępstwo skarbowe;
6)     spełnia
wymagania określone w przepisach o ochronie informacji niejawnych
w zakresie dostępu do informacji niejawnych o klauzuli „ściśle tajne”;
7)     posiada
wyższe wykształcenie;
8)     nie pełniła
służby zawodowej, nie pracowała i nie była współpracownikiem organów
bezpieczeństwa państwa, wymienionych w art. 5 ustawy z dnia 18 grudnia
1998 r. o Instytucie Pamięci Narodowej – Komisji Ścigania Zbrodni przeciwko
Narodowi Polskiemu, ani też nie była sędzią, który orzekając uchybił godności
urzędu, sprzeniewierzając się niezawisłości sędziowskiej.
Art. 11d. 1. Odwołanie Inspektora
Nadzoru Wewnętrznego albo zastępcy Inspektora Nadzoru Wewnętrznego z
zajmowanego stanowiska następuje w przypadku:
1)     rezygnacji z
zajmowanego stanowiska;
2)     zrzeczenia
się obywatelstwa polskiego lub nabycia obywatelstwa innego państwa;
3)     skazania
prawomocnym wyrokiem sądu za przestępstwo popełnione umyślnie ścigane z
oskarżenia publicznego lub przestępstwo skarbowe;
4)     utraty
predyspozycji niezbędnych do zajmowania stanowiska;
5)     wykonywania
czynności lub zajęć pozostających w kolizji z pełnionymi obowiązkami lub
podważających zaufanie do jego niezależności bądź bezstronności.
2. Odwołanie Inspektora Nadzoru
Wewnętrznego albo zastępcy Inspektora Nadzoru Wewnętrznego może nastąpić w
przypadku niewykonywania obowiązków z powodu choroby trwającej
nieprzerwanie ponad 3 miesiące.
Art. 11e. 1. W przypadku odwołania
Inspektora Nadzoru Wewnętrznego lub czasowej niemożności sprawowania przez
niego funkcji minister właściwy do spraw wewnętrznych może powierzyć pełnienie
obowiązków Inspektora Nadzoru Wewnętrznego, na czas nie dłuższy niż 3 miesiące,
zastępcy Inspektora Nadzoru Wewnętrznego lub innej osobie.
2. Wobec innej osoby, o której mowa w
ust. 1, przepis art. 11c stosuje się odpowiednio.
Art. 11f. 1. Inspektorowi Nadzoru
Wewnętrznego przysługują kompetencje dyrektora generalnego urzędu określone w
art. 25 ust. 4 ustawy z dnia 21 listopada 2008 r. o służbie cywilnej (Dz.
U. z 2017 r. poz. 1889 i ...) wyłącznie w zakresie prawa pracy wobec osób
zatrudnionych w Biurze i gospodarowania składnikami rzeczowymi majątku
ruchomego użytkowanymi przez Biuro. 
2. Inspektor Nadzoru Wewnętrznego
gospodaruje:
1)     funduszem
operacyjnym, o którym mowa w art. 11z ust. 5;
2)     składnikami
majątkowymi uzyskanymi w trybie art. 11s ust. 2 i art. 11z ust. 5.
Art. 11g. 1. Inspektor Nadzoru
Wewnętrznego wykonuje swoje zadania przy pomocy Biura, które jest komórką
organizacyjną wyodrębnioną w tym celu w urzędzie obsługującym ministra
właściwego do spraw wewnętrznych. Działalnością Biura kieruje Inspektor Nadzoru
Wewnętrznego.
2. W skład Biura wchodzą funkcjonariusze
Policji i Straży Granicznej oddelegowani do wykonywania zadań w Biurze, zwani
dalej „inspektorami Biura”.
3. Do Biura mogą zostać oddelegowani, w
celu wspomagania inspektorów Biura przy wykonywaniu ich zadań, funkcjonariusze
Biura Ochrony Rządu oraz strażacy Państwowej Straży Pożarnej, zwani dalej
„ekspertami Biura”.
4. Decyzje o oddelegowaniu, o którym
mowa w ust. 2 i 3, i odwołaniu z niego wydaje minister właściwy do spraw
wewnętrznych.
5. Oddelegowanie następuje na wniosek Inspektora Nadzoru
Wewnętrznego, po wyrażeniu zgody na oddelegowanie przez funkcjonariuszy
Policji, Straży Granicznej, Biura Ochrony Rządu i strażaków Państwowej Straży
Pożarnej oraz po zaopiniowaniu wniosku odpowiednio przez Komendanta
Głównego Policji, Komendanta Głównego Straży Granicznej, Szefa Biura Ochrony
Rządu albo Komendanta Głównego Państwowej Straży Pożarnej, który zwalnia
oddelegowywanego z zajmowanego stanowiska służbowego, przenosi do
dyspozycji, jeżeli jest to wymagane, i pozostawia na zaopatrzeniu
wskazanego organu macierzystej formacji.
6. Odwołanie z oddelegowania może
nastąpić w każdym czasie, na wniosek Inspektora Nadzoru Wewnętrznego, po
poinformowaniu o tym wniosku odpowiednio Komendanta Głównego Policji,
Komendanta Głównego Straży Granicznej, Komendanta Głównego Państwowej Straży
Pożarnej albo Szefa Biura Ochrony Rządu, lub na wniosek odpowiednio Komendanta
Głównego Policji, Komendanta Głównego Straży Granicznej, Komendanta Głównego
Państwowej Straży Pożarnej albo Szefa Biura Ochrony Rządu, po zaopiniowaniu
wniosku przez Inspektora Nadzoru Wewnętrznego.
7. W decyzji o oddelegowaniu określa się
termin oddelegowania, zalicza się, do celów obliczenia uposażenia i innych
należności pieniężnych przysługujących w trakcie oddelegowania, stanowisko
służbowe do odpowiedniej grupy zaszeregowania oraz ustala się stopień etatowy,
stosownie do zaszeregowania stanowiska służbowego, i ustala wysokość należnych
dodatków do uposażenia.
8. Inspektorom Biura w okresie
oddelegowania do Biura przysługują uprawnienia wynikające z przepisów
niniejszej ustawy. 
9. Inspektorom Biura oraz ekspertom
Biura może zostać przyznany przez ministra właściwego do spraw wewnętrznych, na
wniosek Inspektora Nadzoru Wewnętrznego, dodatek specjalny na okres
oddelegowania do Biura w wysokości do:
1)    
75% kwoty bazowej – dla inspektorów Biura;
2)     50% kwoty bazowej – dla
ekspertów Biura.
10. Przy obliczaniu wysokości dodatku
specjalnego, o którym mowa w ust. 9, stosuje się kwotę bazową dla
funkcjonariuszy, określoną w ustawie budżetowej. 
11. Inspektor Biura oraz ekspert Biura
zachowują prawo do dodatku specjalnego przez okres 3 miesięcy po zakończeniu
tego oddelegowania, pod warunkiem że w czasie oddelegowania do Biura realizował
zadania łącznie przez okres co najmniej 12 miesięcy.
12. Funkcjonariuszom Policji, Straży
Granicznej i Biura Ochrony Rządu oraz strażakom Państwowej Straży Pożarnej
oddelegowanym do Biura wypłacane są w urzędzie obsługującym ministra
właściwego do spraw wewnętrznych uposażenie, nagroda roczna za okres
oddelegowania i nagrody uznaniowe. Pozostałe należności i świadczenia
wypłacane są przez macierzystą formację.
13. Minister właściwy do spraw
wewnętrznych może przyznać nagrody uznaniowe inspektorom Biura oraz ekspertom
Biura.
Art. 11h. W Biurze mogą zostać
zatrudnieni pracownicy, których wiedza i doświadczenie mogą przyczynić się
do realizacji zadań Biura.
Art. 11i. W okresie oddelegowania do
Biura inspektorzy Biura oraz eksperci Biura podlegają Inspektorowi Nadzoru
Wewnętrznego.
Art. 11j. 1. Inspektor Nadzoru
Wewnętrznego jest uprawniony do:
1)    
bezpośredniego zlecania wykonania określonych czynności, w tym również
w trybie czynności operacyjno-rozpoznawczych, Komendantowi Biura Spraw
Wewnętrznych Policji, zwanemu dalej „Komendantem BSWP”, i Komendantowi Biura
Spraw Wewnętrznych Straży Granicznej, zwanemu dalej „Komendantem BSWSG”, oraz
żądania informacji na temat wyników tych czynności, w uzasadnionych
przypadkach z wyłączeniem informowania przełożonych służbowych kierowników tych
jednostek organizacyjnych;
2)    
bezpośredniego żądania od Komendanta BSWP i Komendanta BSWSG informacji
dotyczących wyników czynności operacyjno-rozpoznawczych prowadzonych wobec
podmiotów nadzorowanych oraz wobec zachodzących w tych podmiotach zjawisk
i zdarzeń;
3)    
bezpośredniego zlecania Komendantowi BSWP i Komendantowi BSWSG dokonywania
sprawdzeń kandydatów, o których mowa w art. 11a ust. 3 pkt 2;
4)     powoływania
zespołów zadaniowych złożonych z funkcjonariuszy podmiotów nadzorowanych oraz
pracowników zatrudnionych w tych podmiotach, za zgodą ich przełożonych,
określając ich skład, zadania, organizację i tryb pracy;
5)     zlecania
wykonania ekspertyz związanych z realizacją zadań Biura;
6)     przetwarzania
informacji, w tym danych osobowych, w ramach realizowanych kompetencji
nadzorczych w konkretnych sprawach;
7)     uzyskania
dostępu do materiałów uzyskanych w wyniku prowadzonych czynności
operacyjno-rozpoznawczych Policji i Straży Granicznej, w celu analizy i oceny
prowadzonych form czynności operacyjno-rozpoznawczych, z zachowaniem ograniczeń
wynikających z przepisów odpowiednio art. 20b ustawy z dnia 6 kwietnia 1990
r. o Policji lub art. 9d ustawy z dnia 12 października 1990 r. o Straży
Granicznej;
8)     uzyskania
dostępu do materiałów postępowań sprawdzających i kontrolnych postępowań
sprawdzających przeprowadzanych przez Policję, Straż Graniczną, Biuro Ochrony
Rządu oraz Państwową Straż Pożarną wobec własnych funkcjonariuszy, strażaków i
pracowników w rozumieniu ustawy z dnia 5 sierpnia 2010 r. o ochronie informacji
niejawnych w zakresie, w jakim nie narusza to kompetencji Agencji
Bezpieczeństwa Wewnętrznego;
9)     uzyskania
dostępu do materiałów z prowadzonych przez Agencję Bezpieczeństwa Wewnętrznego
kontroli, o których mowa w art. 12 ust. 3 pkt 2 ustawy z dnia 5 sierpnia
2010 r. o ochronie informacji niejawnych, postępowań sprawdzających oraz
kontrolnych postępowań sprawdzających, przeprowadzanych przez Policję, Straż
Graniczną, Biuro Ochrony Rządu oraz Państwową Straż Pożarną wobec własnych
funkcjonariuszy, strażaków i pracowników;
10)   uzyskania dostępu do
oświadczeń o stanie majątkowym składanych przez funkcjonariuszy Policji, Straży
Granicznej i Biura Ochrony Rządu, strażaków Państwowej Straży Pożarnej oraz
pracowników zatrudnionych w tych służbach, a także materiałów
sporządzonych w wyniku ich analizy przez właściwych przełożonych w zakresie, w
jakim nie narusza to kompetencji Centralnego Biura Antykorupcyjnego.
2. Inspektor Nadzoru Wewnętrznego jest
obowiązany niezwłocznie przedstawiać ministrowi właściwemu do spraw
wewnętrznych informacje i materiały mogące mieć istotne znaczenie dla
sprawowania nadzoru, o którym mowa w art. 1b.
3. Minister właściwy do spraw
wewnętrznych może w każdym czasie żądać informacji i materiałów z realizacji
zadań przez Inspektora Nadzoru Wewnętrznego.
4. Inspektor Nadzoru Wewnętrznego
przedstawia corocznie do dnia 31 marca ministrowi właściwemu do spraw
wewnętrznych informację o działalności Biura. 
5. Inspektor Nadzoru Wewnętrznego
określa metody i formy wykonywania zadań przez inspektorów Biura i ekspertów
Biura w zakresie nieobjętym innymi przepisami wydanymi na podstawie ustawy.
6. Do czynności
operacyjno-rozpoznawczych w zakresie nieobjętym przepisami wydanymi na
podstawie niniejszej ustawy stosuje się odpowiednio przepisy wydane na
podstawie ustawy z dnia 6 kwietnia 1990 r. o Policji.
Art. 11k. 1. Inspektorzy Biura otrzymują
na czas pełnienia służby w Biurze wkładkę do legitymacji służbowej.
2. Do wkładki do legitymacji służbowej
wpisuje się imię i nazwisko inspektora Biura oraz numer legitymacji służbowej.
Wkładka zawiera także datę, podpis i pieczęć Inspektora Nadzoru Wewnętrznego oraz
pouczenie o treści „Okazicielowi niniejszego dokumentu polecam udzielić
wszelkiej pomocy przy wykonywaniu czynności służbowych prowadzonych przez
inspektora Biura Nadzoru Wewnętrznego”.
3. Minister właściwy do spraw
wewnętrznych określi, w drodze rozporządzenia, wzór wkładki do legitymacji
służbowej inspektora Biura, mając na względzie zapewnienie właściwej
identyfikacji inspektorów Biura.
Art. 11l. 1. W celu realizacji zadań, o
których mowa w art. 11a ust. 3, inspektorzy Biura mają prawo:
1)     legitymowania
osób w celu ustalenia ich tożsamości;
2)     obserwowania
i rejestrowania przy użyciu środków technicznych obrazu zdarzeń
w miejscach publicznych i dźwięku towarzyszącego tym zdarzeniom;
3)     żądania
niezbędnej pomocy od instytucji państwowych, organów administracji rządowej i
samorządu terytorialnego oraz przedsiębiorców prowadzących działalność w
zakresie użyteczności publicznej; wymienione instytucje, organy
i przedsiębiorcy są obowiązani, w zakresie swojego działania, do
udzielenia tej pomocy w zakresie obowiązujących przepisów prawa;
4)     zwracania się
o niezbędną pomoc do innych przedsiębiorców i organizacji społecznych, jak
również zwracania się w nagłych wypadkach do każdej osoby o udzielenie
doraźnej pomocy, w ramach obowiązujących przepisów prawa;
5)     swobodnego
wstępu i poruszania się po terenie podmiotu nadzorowanego bez obowiązku
uzyskiwania przepustki;
6)     dostępu do
danych oraz wglądu do dokumentów dotyczących działalności podmiotu
nadzorowanego, pobierania za pokwitowaniem oraz zabezpieczania dokumentów, z
zachowaniem przepisów o tajemnicy prawnie chronionej i przepisów o
ochronie informacji niejawnych;
7)     sporządzania,
a w razie potrzeby żądania sporządzenia niezbędnych kopii, odpisów lub wyciągów
z dokumentów oraz zestawień lub obliczeń;
8)     przetwarzania
danych osobowych w zakresie niezbędnym do realizacji zadań;
9)     żądania
złożenia ustnych lub pisemnych wyjaśnień.
2. Czynności wymienione w ust. 1 powinny
być wykonywane w sposób możliwie najmniej naruszający dobra osobiste osoby,
wobec której zostają podjęte.
3. Na sposób prowadzenia czynności, o
których mowa w ust. 1 pkt 1 i 2, przysługuje zażalenie do miejscowo właściwego
prokuratora.
4. Zgromadzone zapisy obrazu i dźwięku,
o których mowa w ust. 1 pkt 2, niezawierające dowodów pozwalających na
wszczęcie postępowania karnego, postępowania w sprawach o wykroczenia albo
postępowania dyscyplinarnego lub mogących być wykorzystanymi w postępowaniu w
ramach czynności wyjaśniających albo dowodów mających znaczenie dla toczących
się takich postępowań, Biuro przechowuje przez okres co najmniej 30 dni, nie
dłużej jednak niż 60 dni od dnia zarejestrowania, a następnie komisyjnie
je niszczy.
5. Przy wykonywaniu uprawnień, o których
mowa w ust. 1 pkt 1–4, przepisy określające sposób ich realizacji, wydane na
podstawie art. 15 ust. 8 ustawy z dnia 6 kwietnia 1990 r. o Policji,
stosuje się odpowiednio.
Art. 11m. Zadania, o których mowa w art.
11a ust. 3 pkt 7, mogą być realizowane w formie czynności
operacyjno-rozpoznawczych. 
Art. 11n. 1. Przy wykonywaniu czynności
operacyjno-rozpoznawczych, podejmowanych przez Biuro w stosunku do
funkcjonariuszy Policji, Straży Granicznej i Biura Ochrony Rządu oraz
strażaków Państwowej Straży Pożarnej, a także pracowników zatrudnionych w tych
służbach, w celu zapobieżenia, wykrycia, ustalenia sprawców, a także uzyskania
i utrwalenia dowodów, ściganych z oskarżenia publicznego, umyślnych przestępstw
określonych w art. 228 § 1 i 3–5, art. 229 § 1 i 3–5, art. 230 § 1, art. 230a §
1, art. 231 § 2, art. 245, art. 246, art. 258, art. 269 oraz art. 299 § 1,
2, 5 i 6 ustawy z dnia 6 czerwca 1997 r. – Kodeks karny (Dz. U. z 2016 r. poz.
1137, z późn. zm.[5])), zwanej dalej „Kodeksem karnym”, gdy inne środki
okazały się bezskuteczne albo będą nieprzydatne, Sąd Okręgowy w Warszawie może,
w drodze postanowienia, zarządzić kontrolę operacyjną, na pisemny wniosek
Inspektora Nadzoru Wewnętrznego, złożony po uzyskaniu pisemnej zgody
Prokuratora Generalnego.
2. Wniosek, o którym mowa w ust. 1,
przedstawia się wraz z materiałami uzasadniającymi potrzebę zastosowania
kontroli operacyjnej.
3. W przypadkach niecierpiących zwłoki,
jeżeli mogłoby to spowodować utratę informacji lub zatarcie albo zniszczenie
dowodów przestępstwa, Inspektor Nadzoru Wewnętrznego może zarządzić, po
uzyskaniu pisemnej zgody Prokuratora Generalnego, kontrolę operacyjną,
zwracając się jednocześnie do Sądu Okręgowego w Warszawie z wnioskiem o
wydanie postanowienia w tej sprawie. W razie nieudzielenia przez sąd zgody w
terminie 5 dni od dnia zarządzenia kontroli operacyjnej, Inspektor Nadzoru
Wewnętrznego wstrzymuje kontrolę operacyjną oraz dokonuje protokolarnego,
komisyjnego zniszczenia materiałów zgromadzonych podczas jej stosowania.
4. W przypadku potrzeby zarządzenia
kontroli operacyjnej wobec osoby podejrzanej lub oskarżonego, we wniosku
Inspektora Nadzoru Wewnętrznego o zarządzenie kontroli operacyjnej
zamieszcza się informację o toczącym się wobec tej osoby postępowaniu.
5. Kontrola operacyjna prowadzona jest
niejawnie i polega na:
1)     uzyskiwaniu i
utrwalaniu treści rozmów prowadzonych przy użyciu środków technicznych, w tym
za pomocą sieci telekomunikacyjnych;
2)     uzyskiwaniu i
utrwalaniu obrazu lub dźwięku osób z pomieszczeń, środków transportu lub miejsc
innych niż miejsca publiczne;
3)     uzyskiwaniu i
utrwalaniu treści korespondencji, w tym korespondencji prowadzonej za pomocą
środków komunikacji elektronicznej;
4)     uzyskiwaniu i
utrwalaniu danych zawartych w informatycznych nośnikach danych,
telekomunikacyjnych urządzeniach końcowych, systemach informatycznych
i teleinformatycznych;
5)     uzyskiwaniu
dostępu i kontroli zawartości przesyłek.
6. Wniosek Inspektora Nadzoru
Wewnętrznego o zarządzenie przez Sąd Okręgowy w Warszawie kontroli operacyjnej
powinien zawierać w szczególności:
1)     numer sprawy
i jej kryptonim, jeżeli został jej nadany;
2)     opis
przestępstwa z podaniem, w miarę możliwości, jego kwalifikacji prawnej;
3)     okoliczności
uzasadniające potrzebę zastosowania kontroli operacyjnej, w tym stwierdzonej
bezskuteczności lub nieprzydatności innych środków;
4)     dane osoby
lub inne dane, pozwalające na jednoznaczne określenie podmiotu lub przedmiotu,
wobec którego stosowana będzie kontrola operacyjna, ze wskazaniem miejsca lub
sposobu jej stosowania;
5)     cel, czas i
rodzaj prowadzonej kontroli operacyjnej, o której mowa w ust. 5.
7. Kontrolę operacyjną zarządza się na
okres nie dłuższy niż 3 miesiące. Sąd Okręgowy w Warszawie może, na pisemny
wniosek Inspektora Nadzoru Wewnętrznego, złożony po uzyskaniu pisemnej zgody
Prokuratora Generalnego, na okres nie dłuższy niż kolejne 3 miesiące, wydać
postanowienie o jednorazowym przedłużeniu kontroli operacyjnej, jeżeli nie
ustały przyczyny tej kontroli.
8. W uzasadnionych przypadkach, gdy
podczas stosowania kontroli operacyjnej pojawią się nowe okoliczności istotne
dla zapobieżenia lub wykrycia przestępstwa albo ustalenia sprawców i uzyskania
dowodów przestępstwa, Sąd Okręgowy w Warszawie, na pisemny wniosek Inspektora
Nadzoru Wewnętrznego, złożony po uzyskaniu pisemnej zgody Prokuratora
Generalnego, może, również po upływie okresów, o których mowa w ust. 7,
wydawać kolejne postanowienia o przedłużeniu kontroli operacyjnej na
następujące po sobie okresy, których łączna długość nie może przekraczać 12
miesięcy.
9. Inspektor Nadzoru Wewnętrznego może
upoważnić swojego zastępcę do składania wniosków, o których mowa w ust. 1, 3, 7
i 8, lub do zarządzania kontroli operacyjnej w trybie ust. 3.
10. Do wniosków, o których mowa w ust.
3, 7 i 8, stosuje się odpowiednio ust. 2 i 6. Sąd Okręgowy w Warszawie
przed wydaniem postanowienia, o którym mowa w ust. 1, 3, 7 i 8,
zapoznaje się z materiałami uzasadniającymi wniosek, w szczególności
zgromadzonymi podczas stosowania kontroli operacyjnej zarządzonej w tej
sprawie.
11. Wnioski, o których mowa w ust. 1, 3,
4, 7 i 8, sąd rozpoznaje jednoosobowo, przy czym czynności sądu związane z
rozpoznawaniem tych wniosków powinny być realizowane w warunkach przewidzianych
dla przekazywania, przechowywania i udostępniania informacji niejawnych
oraz z odpowiednim zastosowaniem przepisów wydanych na podstawie art. 181 § 2
ustawy z dnia 6 czerwca 1997 r. – Kodeks postępowania karnego (Dz. U. z 2017 r.
poz. 1904 i ...), zwanej dalej „Kodeksem postępowania karnego”. W posiedzeniu
sądu może wziąć udział wyłącznie prokurator i przedstawiciel Inspektora Nadzoru
Wewnętrznego wnioskującego o zarządzenie kontroli operacyjnej.
12. Przedsiębiorca telekomunikacyjny, operator
pocztowy oraz usługodawca świadczący usługi drogą elektroniczną są obowiązani
do zapewnienia na własny koszt warunków technicznych i organizacyjnych
umożliwiających prowadzenie przez Biuro kontroli operacyjnej.
13. Usługodawca świadczący usługi drogą
elektroniczną będący mikro- lub małym przedsiębiorcą w rozumieniu przepisów
ustawy z dnia 2 lipca 2004 r. o swobodzie działalności gospodarczej (Dz. U. z
2016 r. poz. 1829, 1948, 1997 i 2255 oraz z 2017 r. poz. 460 i 819) zapewnia
warunki techniczne i organizacyjne umożliwiające prowadzenie przez Biuro
kontroli operacyjnej stosownie do posiadanej infrastruktury.
14. Kontrola operacyjna powinna być
zakończona niezwłocznie po ustaniu przyczyn jej zarządzenia, najpóźniej jednak
z upływem okresu, na który została wprowadzona.
15. Inspektor Nadzoru Wewnętrznego
informuje Prokuratora Generalnego o wynikach kontroli operacyjnej po jej
zakończeniu, a na jego żądanie również o przebiegu tej kontroli.
16. W przypadku uzyskania dowodów
pozwalających na wszczęcie postępowania karnego lub mających znaczenie dla
toczącego się postępowania karnego Inspektor Nadzoru Wewnętrznego przekazuje
Prokuratorowi Generalnemu wszystkie materiały zgromadzone podczas stosowania
kontroli operacyjnej. W postępowaniu przed sądem, w odniesieniu do tych
materiałów, stosuje się odpowiednio art. 393 § 1 zdanie pierwsze Kodeksu
postępowania karnego.
17. W przypadku gdy materiały, o których
mowa w ust. 16:
1)     zawierają
informacje, o których mowa w art. 178 Kodeksu postępowania karnego, Inspektor
Nadzoru Wewnętrznego zarządza ich niezwłoczne, komisyjne i protokolarne
zniszczenie;
2)     mogą zawierać
informacje, o których mowa w art. 178a i art. 180 § 3 Kodeksu postępowania
karnego, z wyłączeniem informacji o przestępstwach, o których mowa w art. 240 §
1 Kodeksu karnego, albo informacje stanowiące tajemnice związane z wykonywaniem
zawodu lub funkcji, o których mowa w art. 180 § 2 Kodeksu postępowania karnego,
Inspektor Nadzoru Wewnętrznego przekazuje Prokuratorowi Generalnemu te
materiały.
18. W przypadku, o którym mowa w ust. 17
pkt 2, Prokurator Generalny niezwłocznie po otrzymaniu materiałów kieruje je do
Sądu Okręgowego w Warszawie wraz z wnioskiem o:
1)     stwierdzenie,
które z przekazanych materiałów zawierają informacje, o których mowa w ust. 17
pkt 2;
2)     dopuszczenie
do wykorzystania w postępowaniu karnym materiałów zawierających informacje
stanowiące tajemnice związane z wykonywaniem zawodu lub funkcji, o których mowa
w art. 180 § 2 Kodeksu postępowania karnego, nieobjęte zakazami, określonymi w
art. 178a i art. 180 § 3 Kodeksu postępowania karnego z wyłączeniem informacji
o przestępstwach, o których mowa w art. 240 § 1 Kodeksu karnego.
19. Sąd Okręgowy w Warszawie,
niezwłocznie po złożeniu wniosku przez Prokuratora Generalnego, wydaje
postanowienie o dopuszczeniu do wykorzystania w postępowaniu karnym
materiałów, o których mowa w ust. 18 pkt 2, gdy jest to niezbędne dla dobra
wymiaru sprawiedliwości, a okoliczność nie może być ustalona na podstawie
innego dowodu, a także zarządza niezwłoczne zniszczenie materiałów, których
wykorzystanie w postępowaniu karnym jest niedopuszczalne.
20. Na postanowienie Sądu Okręgowego w
Warszawie w przedmiocie dopuszczenia do wykorzystania w postępowaniu karnym
materiałów, o których mowa w ust. 18 pkt 2, Prokuratorowi Generalnemu
przysługuje zażalenie. Do zażalenia stosuje się odpowiednio przepisy Kodeksu
postępowania karnego.
21. Inspektor Nadzoru Wewnętrznego jest
obowiązany do wykonania zarządzenia Sądu Okręgowego w Warszawie o zniszczeniu
materiałów, o którym mowa w ust. 19, oraz niezwłocznego, komisyjnego i
protokolarnego zniszczenia materiałów, których wykorzystanie w postępowaniu
karnym jest niedopuszczalne. Inspektor Nadzoru Wewnętrznego niezwłocznie
informuje Prokuratora Generalnego o zniszczeniu tych materiałów.
22. Osobie, wobec której kontrola
operacyjna była stosowana, nie udostępnia się materiałów zgromadzonych podczas
trwania tej kontroli. Przepis nie narusza uprawnień wynikających z art. 321
Kodeksu postępowania karnego.
23. Sąd Okręgowy w Warszawie, Prokurator
Generalny i Inspektor Nadzoru Wewnętrznego prowadzą rejestry postanowień,
pisemnych zgód, wniosków i zarządzeń dotyczących kontroli operacyjnej.
24. Rejestry, o których mowa w ust. 23,
prowadzi się w formie elektronicznej, z zachowaniem przepisów o ochronie
informacji niejawnych.
25. Zgromadzone podczas stosowania
kontroli operacyjnej materiały niezawierające dowodów pozwalających na
wszczęcie postępowania karnego lub dowodów mających znaczenie dla toczącego się
postępowania karnego podlegają niezwłocznemu, protokolarnemu i komisyjnemu
zniszczeniu. Zniszczenie materiałów zarządza Inspektor Nadzoru Wewnętrznego.
26. O wydaniu i wykonaniu zarządzenia
dotyczącego zniszczenia materiałów, o których mowa w ust. 25, Inspektor
Nadzoru Wewnętrznego jest obowiązany do niezwłocznego poinformowania
Prokuratora Generalnego.
27. Na postanowienia sądu, o których
mowa w:
1)     ust. 1, 3, 7
i 8 – przysługuje zażalenie Inspektorowi Nadzoru Wewnętrznego;
2)     ust. 3 –
przysługuje zażalenie Prokuratorowi Generalnemu.
Do zażalenia stosuje się
odpowiednio przepisy Kodeksu postępowania karnego.
28. Minister właściwy do spraw
wewnętrznych, w porozumieniu z Ministrem Sprawiedliwości, ministrem właściwym
do spraw łączności oraz ministrem właściwym do spraw informatyzacji, określi, w
drodze rozporządzenia, sposób dokumentowania kontroli operacyjnej oraz
przechowywania i przekazywania wniosków i zarządzeń, a także
przechowywania, przekazywania oraz przetwarzania i niszczenia materiałów
uzyskanych podczas stosowania tej kontroli, a także wzory stosowanych druków
i rejestrów, uwzględniając potrzebę zapewnienia niejawnego charakteru
podejmowanych czynności i uzyskanych materiałów.
29. Minister właściwy do spraw
wewnętrznych przedstawia corocznie Sejmowi i Senatowi informację o
działalności określonej w ust. 1–28, łącznie z informacjami o działalności
określonej w art. 19 ust. 1–21 ustawy z dnia 6 kwietnia 1990 r. o Policji, w
tym informacje i dane, o których mowa w art. 11p ust. 1 niniejszej ustawy oraz
art. 20 ust. 3 ustawy z dnia 6 kwietnia 1990 r. o Policji. Informacja
powinna być przedstawiona Sejmowi i Senatowi do dnia 30 czerwca roku
następnego po roku nią objętym.
Art. 11o. 1. W sprawach o przestępstwa
określone w art. 11n ust. 1 czynności operacyjno-rozpoznawcze zmierzające do
sprawdzenia uzyskanych wcześniej wiarygodnych informacji o przestępstwie oraz
ustalenia sprawców i uzyskania dowodów przestępstwa mogą polegać na dokonaniu w
sposób niejawny nabycia, zbycia lub przejęcia przedmiotów pochodzących z przestępstwa,
ulegających przepadkowi, albo których wytwarzanie, posiadanie, przewożenie lub
którymi obrót są zabronione, a także przyjęciu lub wręczeniu korzyści
majątkowej.
2. Czynności operacyjno-rozpoznawcze, o
których mowa w ust. 1, mogą polegać także na złożeniu propozycji nabycia,
zbycia lub przejęcia przedmiotów pochodzących z przestępstwa, ulegających
przepadkowi, albo których wytwarzanie, posiadanie, przewożenie lub którymi
obrót są zabronione, a także przyjęcia lub wręczenia korzyści majątkowej.
3. Inspektor Nadzoru Wewnętrznego lub
upoważniony przez niego zastępca może zarządzić, na czas określony, czynności,
o których mowa w ust. 1 i 2, po uzyskaniu pisemnej zgody Prokuratora Okręgowego
w Warszawie, którego na bieżąco informuje o wynikach przeprowadzonych
czynności. Prokurator może zarządzić zaniechanie czynności w każdym czasie.
4. Przed wydaniem pisemnej zgody
prokurator, o którym mowa w ust. 3, zapoznaje się z materiałami uzasadniającymi
przeprowadzenie czynności, o których mowa w ust. 1 i 2.
5. Czynności, o których mowa w ust. 1 i
2, zarządza się na czas nie dłuższy niż 3 miesiące. Inspektor Nadzoru
Wewnętrznego może, po uzyskaniu pisemnej zgody prokuratora, o którym mowa w
ust. 3, jednorazowo przedłużyć stosowanie czynności na czas nie dłuższy niż
kolejne 3 miesiące, jeżeli nie ustały przyczyny ich zarządzenia. Przepis ust. 4
stosuje się odpowiednio.
6. W uzasadnionych przypadkach, gdy
podczas stosowania czynności, o których mowa w ust. 1 i 2, pojawią się nowe
okoliczności istotne dla sprawdzenia uzyskanych wcześniej wiarygodnych
informacji o przestępstwie oraz ustalenia sprawców i uzyskania dowodów
przestępstwa, Inspektor Nadzoru Wewnętrznego może, po uzyskaniu pisemnej zgody
prokuratora, o którym mowa w ust. 3, zarządzić kontynuowanie czynności przez
czas oznaczony również po upływie okresów, o których mowa w ust. 5. Przepis
ust. 4 stosuje się odpowiednio.
7. Czynności, o których mowa w ust. 1 i
2, mogą być niejawnie rejestrowane za pomocą urządzeń służących do rejestracji
obrazu lub dźwięku.
8. W przypadku uzyskania dowodów
pozwalających na wszczęcie postępowania karnego lub mających znaczenie dla
toczącego się postępowania karnego Inspektor Nadzoru Wewnętrznego przekazuje
prokuratorowi, o którym mowa w ust. 3, wszystkie materiały zgromadzone podczas
stosowania czynności, o których mowa w ust. 1 i 2. W postępowaniu przed
sądem, w odniesieniu do tych materiałów, stosuje się odpowiednio art. 393 § 1
zdanie pierwsze Kodeksu postępowania karnego.
9. Zgromadzone podczas stosowania
czynności, o których mowa w ust. 1 i 2, materiały niezawierające dowodów
pozwalających na wszczęcie postępowania karnego lub dowodów mających znaczenie
dla toczącego się postępowania karnego podlegają niezwłocznemu, protokolarnemu
i komisyjnemu zniszczeniu. Zniszczenie materiałów zarządza Inspektor Nadzoru
Wewnętrznego.
10. O wydaniu i wykonaniu zarządzenia
dotyczącego zniszczenia materiałów, o których mowa w ust. 9, Inspektor
Nadzoru Wewnętrznego jest obowiązany do niezwłocznego poinformowania
prokuratora, o którym mowa w ust. 3.
11. Minister właściwy do spraw
wewnętrznych, w porozumieniu z Ministrem Sprawiedliwości, określi, w drodze
rozporządzenia, sposób przeprowadzania i dokumentowania czynności, o
których mowa w ust. 1 i 2, a także przekazywania, przetwarzania i niszczenia
materiałów uzyskanych podczas stosowania tych czynności oraz wzory stosowanych
druków i rejestrów, uwzględniając potrzebę zapewnienia niejawnego charakteru
podejmowanych czynności i uzyskanych materiałów.
Art. 11p. 1. Jeżeli jest to konieczne
dla skutecznego zapobieżenia przestępstwom określonym w art. 11n ust. 1 lub ich
wykrycia, ustalenia ich sprawców, uzyskania i utrwalenia dowodów, a także
wykrycia i identyfikacji przedmiotów i innych korzyści majątkowych pochodzących
z tych przestępstw albo ich równowartości, Biuro może korzystać z informacji:
1)     stanowiących
tajemnicę skarbową, przetwarzanych przez organy administracji rządowej i
samorządu terytorialnego;
2)     stanowiących
tajemnicę zawodową, o której mowa w art. 9e ustawy z dnia 5 listopada 2009
r. o spółdzielczych kasach oszczędnościowo-kredytowych (Dz. U. z 2016 r. poz.
1910, z późn. zm.[6]));
3)     stanowiących
tajemnicę bankową, o której mowa w ustawie z dnia 29 sierpnia 1997 r. – Prawo
bankowe (Dz. U. z 2017 r. poz. 1876 i ...);
4)     stanowiących
dane indywidualne, o których mowa w art. 79 ust. 1 ustawy z dnia
13 października 1998 r. o systemie ubezpieczeń społecznych (Dz. U. z 2017
r. poz. 1778 i ...);
5)     stanowiących
tajemnicę zawodową w rozumieniu ustawy z dnia 26 października 2000 r. o
giełdach towarowych (Dz. U. z 2017 r. poz. 1127, 1089 i ...);
6)     stanowiących
tajemnicę zawodową w rozumieniu ustawy z dnia 27 maja 2004 r. o funduszach
inwestycyjnych i zarządzaniu alternatywnymi funduszami inwestycyjnymi (Dz. U. z
2016 r. poz. 1896, z późn. zm.[7]));
7)     stanowiących
tajemnicę zawodową w rozumieniu ustawy z dnia 29 lipca 2005 r. o obrocie
instrumentami finansowymi (Dz. U. z 2017 r. poz. 1768 i ...);
8)     stanowiących
tajemnicę w rozumieniu ustawy z dnia 11 września 2015 r. o działalności
ubezpieczeniowej i reasekuracyjnej (Dz. U. z 2017 r. poz. 1170, 1089, 1789 i
...);
9)     stanowiących
tajemnicę w rozumieniu ustawy z dnia 28 sierpnia 1997 r. o organizacji i
funkcjonowaniu funduszy emerytalnych (Dz. U. z 2017 r. poz. 870 i 1321);
10)   stanowiących tajemnicę
zawodową w rozumieniu ustawy z dnia 29 lipca 2005 r. o nadzorze nad
rynkiem kapitałowym (Dz. U. z 2017 r. poz. 1480).
2. Informacje i dane, o których mowa w
ust. 1, oraz informacje związane z przekazywaniem tych informacji i danych
podlegają ochronie przewidzianej w przepisach o ochronie informacji
niejawnych i mogą być udostępniane jedynie inspektorom Biura prowadzącym
czynności w danej sprawie i ich przełożonym, uprawnionym do sprawowania nadzoru
nad prowadzonymi przez nich w tej sprawie czynnościami
operacyjno-rozpoznawczymi. Akta zawierające te informacje i dane udostępnia się
ponadto wyłącznie sądom i prokuratorom, jeżeli następuje to w celu ścigania
karnego.
3. Informacje i dane, o których mowa w
ust. 1, udostępnia się nieodpłatnie na podstawie postanowienia wydanego przez
Sąd Okręgowy w Warszawie na pisemny wniosek Inspektora Nadzoru Wewnętrznego lub
upoważnionego przez niego zastępcy.
4. Informacje i dane, o których mowa w
ust. 1:
1)     dotyczące
dokumentacji związanej z nadaniem NIP oraz aktualizowaniem danych zawartych w
zgłoszeniach identyfikacyjnych, określonej w art. 13 ust. 1 ustawy z dnia
13 października 1995 r. o zasadach ewidencji i identyfikacji podatników
i płatników (Dz. U. z 2017 r. poz. 869 i ...),
2)     zawarte w
aktach niezawierających informacji, o których mowa w art. 182 ustawy z dnia 29
sierpnia 1997 r. – Ordynacja podatkowa (Dz. U. z 2017 r. poz. 201, z późn. zm.[8])),
3)     dotyczące
zawarcia z osobą fizyczną, prawną lub jednostką organizacyjną nieposiadającą
osobowości prawnej umowy o wykonywanie czynności, o których mowa w art. 5
ustawy z dnia 29 sierpnia 1997 r. – Prawo bankowe, lub czynności, o których
mowa w art. 3 ustawy z dnia 5 listopada 2009 r. o spółdzielczych kasach
oszczędnościowo-kredytowych, umożliwiające weryfikację zawarcia takich umów i
czasu ich obowiązywania,
4)     dotyczące
objęcia osoby fizycznej ubezpieczeniem społecznym i zwaloryzowanej wysokości
składek na ubezpieczenie emerytalne osoby fizycznej, a także dane płatnika
składek, o których mowa w art. 40, art. 45 i art. 50 ustawy z dnia
13 października 1998 r. o systemie ubezpieczeń społecznych,
5)     niezbędne do
ustalenia, czy osoba fizyczna lub prawna, a także podmiot nieposiadający
osobowości prawnej dokonywała transakcji dotyczących towarów giełdowych, o
których mowa w ustawie z dnia 26 października 2000 r. o giełdach towarowych,
6)     niezbędne do
ustalenia, czy osoba fizyczna lub prawna, a także podmiot nieposiadający
osobowości prawnej, jest uczestnikiem funduszu inwestycyjnego, o którym
mowa w ustawie z dnia 27 maja 2004 r. o funduszach inwestycyjnych
i zarządzaniu alternatywnymi funduszami inwestycyjnymi,
7)     dotyczące
ustalenia, czy osoba fizyczna lub prawna, a także podmiot nieposiadający
osobowości prawnej jest stroną umowy dotyczącej obrotu instrumentami
finansowymi, o której mowa w ustawie z dnia 29 lipca 2005 r. o obrocie
instrumentami finansowymi,
8)     dotyczące
ustalenia, czy osoba fizyczna lub prawna, a także podmiot nieposiadający
osobowości prawnej jest ubezpieczającym, ubezpieczonym lub uprawnionym z umowy
ubezpieczenia w rozumieniu przepisów ustawy z dnia 11 września 2015 r. o
działalności ubezpieczeniowej i reasekuracyjnej
– udostępnia się
nieodpłatnie, w formie pisemnej lub za pomocą środków komunikacji
elektronicznej, na wniosek Inspektora Nadzoru Wewnętrznego lub upoważnionego
przez niego zastępcy.
5. Wniosek, o którym mowa w ust. 3, powinien
zawierać:
1)     numer sprawy
i jej kryptonim, jeżeli został ustalony;
2)     opis
przestępstwa z podaniem, w miarę możliwości, jego kwalifikacji prawnej;
3)     okoliczności
uzasadniające potrzebę udostępnienia informacji i danych;
4)     wskazanie podmiotu,
którego informacje i dane dotyczą;
5)     podmiot
zobowiązany do udostępnienia informacji i danych;
6)     rodzaj i
zakres informacji i danych.
6. Wniosek, o którym mowa w ust. 4,
powinien zawierać informacje określone w ust. 5 pkt 1, 2 i 4–6.
7. Po rozpatrzeniu wniosku, o którym
mowa w ust. 3, Sąd Okręgowy w Warszawie, w drodze postanowienia, wyraża
zgodę na udostępnienie informacji i danych wskazanego podmiotu, określając
ich rodzaj i zakres, podmiot zobowiązany do ich udostępnienia oraz Inspektora
Nadzoru Wewnętrznego uprawnionego do zwrócenia się o przekazanie informacji i
danych albo odmawia udzielenia zgody na udostępnienie informacji i danych.
Przepis art. 11n ust. 11 stosuje się odpowiednio.
8. Na postanowienie sądu, o którym mowa
w ust. 7, przysługuje zażalenie Inspektorowi Nadzoru Wewnętrznego.
9. Uprawniony przez sąd Inspektor
Nadzoru Wewnętrznego pisemnie informuje podmiot zobowiązany do udostępnienia
informacji i danych o rodzaju i zakresie informacji i danych, które mają być
udostępnione, podmiocie, którego informacje i dane dotyczą, oraz o osobie
inspektora Biura upoważnionego do ich odbioru.
10. W terminie do 90 dni od dnia
przekazania informacji i danych, o których mowa w ust. 1, Biuro informuje
podmiot, o którym mowa w ust. 5 pkt 4, o postanowieniu sądu wyrażającym zgodę
na udostępnienie informacji i danych.
11. Sąd Okręgowy w Warszawie, na wniosek
Inspektora Nadzoru Wewnętrznego, złożony po uzyskaniu pisemnej zgody
Prokuratora Generalnego, może zawiesić, w drodze postanowienia, na czas
oznaczony, z możliwością dalszego przedłużania, obowiązek, o którym mowa w ust.
10, jeżeli zostanie uprawdopodobnione, że poinformowanie podmiotu, o którym
mowa w ust. 5 pkt 4, może zaszkodzić wynikom podjętych czynności
operacyjno-rozpoznawczych. Przepis art. 11n ust. 11 stosuje się odpowiednio.
12. Jeżeli w okresie, o którym mowa w
ust. 10 lub 11, zostało wszczęte postępowanie przygotowawcze, podmiot wskazany
w ust. 5 pkt 4 jest powiadamiany o postanowieniu sądu o udostępnieniu
informacji i danych przez prokuratora lub, na jego polecenie, przez Biuro przed
zamknięciem postępowania przygotowawczego albo niezwłocznie po jego umorzeniu.
13. Jeżeli informacje i dane, o których
mowa w ust. 1, nie dostarczyły podstaw do wszczęcia postępowania
przygotowawczego, Inspektor Nadzoru Wewnętrznego zawiadamia o tym podmiot,
który informacje i dane przekazał.
14. Skarb Państwa ponosi
odpowiedzialność za szkody wyrządzone naruszeniem przepisów ust. 2 na zasadach
określonych w ustawie z dnia 23 kwietnia 1964 r. – Kodeks cywilny (Dz. U. z
2017 r. poz. 459, 933 i 1132).
Art. 11q. Jeżeli informacje i materiały
uzyskane przez Biuro dostatecznie uzasadniają podejrzenie popełnienia
przestępstwa lub przestępstwa skarbowego, wykroczenia lub wykroczenia
skarbowego albo potwierdzają jego popełnienie, Inspektor Nadzoru Wewnętrznego
zawiadamia organ właściwy dla ścigania sprawcy.
Art. 11r. 1. Inspektor Biura, realizując
zadania, o których mowa w art. 11a ust. 3 pkt 7, może:
1)     użyć środków przymusu
bezpośredniego, o których mowa w art. 12 ust. 1 pkt 1, 2, 13, 18 i 19 ustawy z
dnia 24 maja 2013 r. o środkach przymusu bezpośredniego i broni palnej
(Dz. U. z 2017 r. poz. 1120 i ...), w przypadkach,
o których mowa w art. 11 pkt 1–3, 10 i 12–14 tej ustawy,
lub wykorzystać te środki;
2)     użyć broni palnej w przypadkach,
o których mowa w art. 45 pkt 1 lit. a–c, pkt 2, 3 i pkt 4 lit. a i b
ustawy z dnia 24 maja 2013 r. o środkach przymusu bezpośredniego i broni
palnej, lub ją wykorzystać w przypadkach, o których mowa w art. 47 pkt 1–6 tej
ustawy.
2. Użycie i wykorzystanie przez
inspektora Biura środków przymusu bezpośredniego i broni palnej oraz
dokumentowanie tego użycia i wykorzystania następuje na zasadach określonych w
ustawie, o której mowa w ust. 1.
3. Minister właściwy do spraw wewnętrznych
określi, w drodze rozporządzenia, sposoby ewidencjonowania, wymogi
przechowywania w Biurze broni, amunicji i środków przymusu bezpośredniego
oraz tryb ich pobierania, mając na względzie potrzebę właściwego zabezpieczenia
tej broni, amunicji i środków oraz uniemożliwienie dostępu do nich osobom
nieuprawnionym.
Art. 11s. 1. Uzbrojenie i wyposażenie, w
tym osobiste i ochronne, wskazane przez Inspektora Nadzoru Wewnętrznego w
zakresie i na czas niezbędny do wykonywania czynności służbowych przez inspektora
Biura zapewnia służba, z której został on oddelegowany do Biura.
2. Organy i jednostki organizacyjne
podległe lub nadzorowane przez ministra właściwego do spraw wewnętrznych są
obowiązane, na wniosek Inspektora Nadzoru Wewnętrznego, udostępnić lub przekazać
nieodpłatnie składniki rzeczowe majątku ruchomego, w tym urządzenia i środki
techniczne niezbędne do wykonywania zadań, o których mowa w art. 11a ust.
3. 
3. Udostępnienie lub przekazanie
składników, o których mowa w ust. 2, następuje w terminie 7 dni od dnia
przekazania wniosku Inspektora Nadzoru Wewnętrznego.
4. Minister właściwy do spraw
wewnętrznych określi, w drodze rozporządzenia, sposób i tryb przekazywania
składników rzeczowych majątku ruchomego, o których mowa w ust. 2, mając na
względzie zapewnienie sprawnego przekazywania tych składników.
Art. 11t. 1. W celu realizacji zadań
określonych w art. 11a ust. 3 Inspektor Nadzoru Wewnętrznego może:
1)     uzyskiwać
informacje, w tym dane osobowe, gromadzić je, sprawdzać oraz przetwarzać, w tym
również informacje niejawne oraz informacje uzyskane lub przetwarzane przez
organy innych państw, przez Międzynarodową Organizację Policji Kryminalnych –
Interpol i Agencję Unii Europejskiej ds. Współpracy Organów Ścigania (Europol),
2)     korzystać z
danych o osobie, w tym również w formie zapisu elektronicznego, uzyskanych
przez inne organy, służby i instytucje państwowe w wyniku wykonywania czynności
operacyjno-rozpoznawczych oraz przetwarzać je,
3)     uzyskiwać,
gromadzić i przetwarzać informacje, w tym dane osobowe, ze zbiorów i rejestrów
prowadzonych na podstawie odrębnych przepisów przez organy władzy publicznej, w
tym również ze zbiorów i rejestrów, w których przetwarza się informacje, obejmujące
dane osobowe, uzyskane w wyniku wykonywania przez te organy czynności
operacyjno-rozpoznawczych
– bez wiedzy i zgody osób,
których dotyczą. 
2. Zakres przekazywanych informacji i
danych obejmuje:
1)     dane o
osobie, w tym dane osobowe, oraz inne dane pozwalające na identyfikację osoby,
w szczególności zdjęcia i opisy wizerunku, cechy i znaki szczególne,
pseudonimy, a także dane określające stosunki rodzinne i majątkowe,
wykształcenie, zawód i źródła dochodu;
2)     dane o
karalności;
3)     dane gromadzone
w Rejestrze Sprawców Przestępstw na Tle Seksualnym;
4)     datę, miejsce
i rodzaj zdarzenia, w związku z którym nastąpiła rejestracja danych
o osobie.
3. Informacje, o których mowa w ust. 1,
udostępnia się nieodpłatnie inspektorowi Biura wskazanemu w imiennym
upoważnieniu Inspektora Nadzoru Wewnętrznego, po okazaniu tego upoważnienia
oraz legitymacji służbowej. Fakt udostępnienia tych danych podlega ochronie na
podstawie ustawy z dnia 5 sierpnia 2010 r. o ochronie informacji niejawnych.
4. Upoważnienie, o którym mowa w ust. 3,
powinno zawierać: imię i nazwisko inspektora Biura, numer legitymacji
służbowej, wskazanie podmiotu zobowiązanego do przekazania informacji oraz
termin ważności.
5. Organy władzy publicznej prowadzące
zbiory i rejestry, o których mowa w ust. 1 pkt 3, mogą, w drodze
decyzji, wyrazić zgodę na udostępnianie za pomocą urządzeń telekomunikacyjnych
informacji zgromadzonych w zbiorach i rejestrach inspektorom Biura, bez
konieczności składania pisemnych wniosków, jeżeli:
1)     Biuro posiada
urządzenia umożliwiające odnotowanie w systemie, kto, kiedy, w jakim celu oraz
jakie dane uzyskał;
2)     Biuro posiada
zabezpieczenia techniczne i organizacyjne uniemożliwiające wykorzystanie danych
niezgodnie z celem ich uzyskania;
3)     jest to uzasadnione
specyfiką lub zakresem wykonywania zadań.
6. Organ uprawniony nie przekazuje
informacji lub ogranicza zakres przekazywanych informacji, jeżeli mogłoby to
spowodować ujawnienie danych osoby niebędącej jego funkcjonariuszem,
udzielającej pomocy temu organowi, lub uniemożliwić realizację zadań ustawowych
organu uprawnionego.
7. Administratorem danych osobowych
przetwarzanych przez Biuro jest Inspektor Nadzoru Wewnętrznego.
8. Dane osobowe przetwarzane są przez
okres niezbędny do realizacji ustawowych zadań Inspektora Nadzoru Wewnętrznego.
9. Inspektor Nadzoru Wewnętrznego
dokonuje nie rzadziej niż co 5 lat weryfikacji potrzeby dalszego przetwarzania
danych osobowych, usuwając dane zbędne.
10. Dane osobowe uznane za zbędne można
przekształcić w sposób uniemożliwiający przyporządkowanie poszczególnych
informacji osobistych lub rzeczowych do określonej lub możliwej do
zidentyfikowania osoby fizycznej albo w taki sposób, iż przyporządkowanie
takie wymagałoby niewspółmiernych kosztów, czasu lub działań.
11. Prezes Rady Ministrów określi, w
drodze rozporządzenia, sposób i tryb przekazywania Biuru informacji uzyskanych
przez podmioty, o których mowa w ust. 1, wzór imiennego upoważnienia, o którym
mowa w ust. 3, z uwzględnieniem danych niezbędnych do zidentyfikowania
upoważnionego inspektora Biura oraz terminu ważności tego upoważnienia, mając
na względzie zapewnienie bezpieczeństwa przekazywanych danych.
Art. 11u. 1. Przy wykonywaniu czynności
operacyjno-rozpoznawczych inspektorzy Biura mogą posługiwać się dokumentami,
które uniemożliwiają ustalenie danych identyfikujących ich oraz środków,
którymi posługują się przy wykonywaniu zadań służbowych.
2. W szczególnie uzasadnionych
przypadkach przepis ust. 1 może mieć zastosowanie do osób, o których mowa w
art. 11z ust. 1.
3. Nie popełnia przestępstwa:
1)     kto poleca
sporządzenie lub kieruje sporządzeniem dokumentów, o których mowa w ust. 1 i 2;
2)     kto sporządza
dokumenty, o których mowa w ust. 1 i 2;
3)     kto udziela
pomocy w sporządzeniu dokumentów, o których mowa w ust. 1 i 2;
4)     inspektor
Biura lub osoba wymieniona w ust. 2, jeżeli dokumentami, o których mowa w ust.
1 i 2, posługują się przy wykonywaniu czynności operacyjno-rozpoznawczych.
4. Organy administracji rządowej i
organy samorządu terytorialnego są obowiązane do udzielania Biuru, w granicach
swojej właściwości, niezbędnej pomocy w zakresie wydawania i zabezpieczania
dokumentów, o których mowa w ust. 1 i 2.
Art. 11v. 1. Udzielenie informacji o
prowadzonych czynnościach operacyjno-rozpoznawczych oraz o stosowanych środkach
i metodach ich realizacji może nastąpić:
1)     w przypadku
gdy istnieje uzasadnione podejrzenie popełnienia przestępstwa ściganego z
oskarżenia publicznego w związku z wykonywaniem tych czynności;
2)     w związku z
prowadzoną współpracą z innymi organami, służbami lub instytucjami państwowymi
uprawnionymi do wykonywania czynności operacyjno-rozpoznawczych, w tym także w
związku z prowadzoną współpracą z organami i służbami innych państw w
trybie i zakresie określonym w umowach i porozumieniach międzynarodowych.
2. Udzielenie informacji o osobie
uzyskanych w czasie wykonywania czynności operacyjno-rozpoznawczych może
nastąpić:
1)     na żądanie
sądu lub prokuratora, a wykorzystanie tych informacji może nastąpić tylko w
celu ścigania karnego;
2)     w przypadku
gdy ustawa nakłada obowiązek lub umożliwia udzielenie takich informacji
określonemu organowi albo obowiązek taki wynika z umów lub porozumień
międzynarodowych, a także w przypadkach, gdy zatajenie takiej informacji
prowadziłoby do zagrożenia życia lub zdrowia innych osób.
3. Udzielenie informacji o szczegółowych
formach, zasadach i organizacji czynności operacyjno-rozpoznawczych może
nastąpić w szczególnie uzasadnionych przypadkach.
4. W przypadkach wymienionych w ust. 1
pkt 1, ust. 2 pkt 1 i ust. 3 udzielenie informacji następuje w trybie
określonym w art. 9.
Art. 11w. 1. W celu zapobiegania lub
wykrywania przestępstw Biuro może uzyskiwać dane niestanowiące treści
odpowiednio, przekazu telekomunikacyjnego, przesyłki pocztowej albo przekazu w
ramach usługi świadczonej drogą elektroniczną, określone w:
1)     art. 180c i
art. 180d ustawy z dnia 16 lipca 2004 r. – Prawo telekomunikacyjne (Dz. U. z
2017 r. poz. 1907 i ...), zwane dalej „danymi telekomunikacyjnymi”,
2)     art. 82 ust.
1 pkt 1 ustawy z dnia 23 listopada 2012 r. – Prawo pocztowe (Dz. U. z 2017
r. poz. 1481 i ...), zwane dalej „danymi pocztowymi”,
3)     art. 18 ust.
1–5 ustawy z dnia 18 lipca 2002 r. o świadczeniu usług drogą elektroniczną (Dz.
U. z 2017 r. poz. 1219), zwane dalej „danymi internetowymi”
– oraz może je przetwarzać
bez wiedzy i zgody osoby, której dotyczą.
2. Przedsiębiorca telekomunikacyjny,
operator pocztowy lub usługodawca świadczący usługi drogą elektroniczną
przekazuje nieodpłatnie dane, o których mowa w ust. 1, Inspektorowi
Nadzoru Wewnętrznego albo upoważnionemu inspektorowi Biura, w tym za
pośrednictwem sieci telekomunikacyjnej.
3. W przypadku, o którym mowa w ust. 2,
udostępnianie danych, o których mowa w ust. 1, za pośrednictwem sieci
telekomunikacyjnej odbywa się bez udziału pracowników przedsiębiorcy
telekomunikacyjnego, operatora pocztowego lub usługodawcy świadczącego usługi
drogą elektroniczną lub przy niezbędnym ich udziale, jeżeli możliwość taka jest
przewidziana w porozumieniu zawartym między ministrem właściwym do spraw
wewnętrznych a tym podmiotem.
4. Udostępnienie Biuru danych, o których
mowa w ust. 1, może nastąpić za pośrednictwem sieci telekomunikacyjnej, jeżeli:
1)    
wykorzystywane sieci telekomunikacyjne zapewniają:
a)    
możliwość ustalenia osoby uzyskującej dane, ich rodzaju oraz czasu,
w którym zostały uzyskane,
b)    
zabezpieczenie techniczne i organizacyjne uniemożliwiające osobie
nieuprawnionej dostęp do danych;
2)     jest to
uzasadnione specyfiką lub zakresem zadań wykonywanych przez Biuro albo
prowadzonych przez nie czynności.
5. Inspektor Nadzoru Wewnętrznego
prowadzi rejestry wystąpień o uzyskanie danych telekomunikacyjnych, pocztowych
i internetowych zawierające informacje identyfikujące inspektorów Biura
uzyskujących te dane, ich rodzaj, cel uzyskania oraz czas, w którym zostały
uzyskane. Rejestry prowadzi się w formie elektronicznej, z zachowaniem
przepisów o ochronie informacji niejawnych.
6. Dane, o których mowa w ust. 1, które
mają znaczenie dla postępowania karnego, Inspektor Nadzoru Wewnętrznego
przekazuje prokuratorowi właściwemu miejscowo lub rzeczowo. Prokurator
podejmuje decyzję o zakresie i sposobie wykorzystania przekazanych danych.
7. Dane, o których mowa w ust. 1, które
nie mają znaczenia dla postępowania karnego, podlegają niezwłocznemu,
komisyjnemu i protokolarnemu zniszczeniu.
Art. 11x. 1. Kontrolę nad uzyskiwaniem
przez Biuro danych telekomunikacyjnych, pocztowych lub internetowych sprawuje
Sąd Okręgowy w Warszawie.
2. Inspektor Nadzoru Wewnętrznego
przekazuje, z zachowaniem przepisów o ochronie informacji niejawnych,
sądowi, o którym mowa w ust. 1, w okresach półrocznych, sprawozdanie
obejmujące:
1)     liczbę
przypadków pozyskania w okresie sprawozdawczym danych telekomunikacyjnych,
pocztowych lub internetowych oraz rodzaj tych danych;
2)     kwalifikacje
prawne czynów, w związku z zaistnieniem których wystąpiono o dane
telekomunikacyjne, pocztowe lub internetowe.
3. W ramach kontroli, o której mowa w
ust. 1, Sąd Okręgowy w Warszawie może zapoznać się z materiałami
uzasadniającymi udostępnienie Biuru danych telekomunikacyjnych, pocztowych lub
internetowych.
4. Sąd Okręgowy w Warszawie informuje
Inspektora Nadzoru Wewnętrznego o wyniku kontroli w terminie 30 dni od jej
zakończenia.
5. Kontroli, o której mowa w ust. 1, nie
podlega uzyskiwanie danych na podstawie art. 11y ust. 1.
Art. 11y. 1. W celu zapobiegania lub
wykrywania przestępstw Inspektor Nadzoru Wewnętrznego może uzyskiwać dane:
1)     z wykazu, o
którym mowa w art. 179 ust. 9 ustawy z dnia 16 lipca 2004 r. – Prawo
telekomunikacyjne,
2)     o których
mowa w art. 161 ustawy z dnia 16 lipca 2004 r. – Prawo telekomunikacyjne,
3)     w przypadku
użytkownika, który nie jest osobą fizyczną – numer zakończenia sieci oraz
siedzibę lub miejsce wykonywania działalności gospodarczej, firmę lub nazwę i
formę organizacyjną tego użytkownika,
4)     w przypadku
stacjonarnej publicznej sieci telekomunikacyjnej – także nazwę miejscowości
oraz ulicy, przy której znajduje się zakończenie sieci, udostępnione
użytkownikowi
– oraz może je przetwarzać
bez wiedzy i zgody osoby, której dotyczą.
2. Do udostępniania i przetwarzania
danych, o których mowa w ust. 1, art. 11w ust. 2–7 stosuje się.
Art. 11z. 1. Biuro przy wykonywaniu swych
zadań może korzystać z pomocy osób niebędących inspektorami i ekspertami Biura.
Zabronione jest ujawnianie danych o osobie udzielającej pomocy Biuru, w
zakresie czynności operacyjno-rozpoznawczych.
2. Udostępnienie danych o osobie, o
której mowa w ust. 1, może nastąpić jedynie w przypadkach i trybie określonych
w art. 9.
3. Dane o osobie, o której mowa w ust.
1, mogą być udostępnione na żądanie prokuratora lub sądu, także w razie
uzasadnionego podejrzenia popełnienia przez tę osobę przestępstwa ściganego z
oskarżenia publicznego w związku z wykonywaniem czynności
operacyjno-rozpoznawczych oraz w przypadku ujawnienia przez tę osobę faktu
udzielania pomocy Biuru w zakresie czynności operacyjno-rozpoznawczych;
udostępnienie tych danych następuje w trybie określonym w art. 9.
4. Za udzielenie pomocy, o której mowa w
ust. 1, osobom niebędącym inspektorami i ekspertami Biura może być przyznane
wynagrodzenie.
5. Koszty podejmowanych przez Biuro
czynności operacyjno-rozpoznawczych, w zakresie których ze względu na
ochronę, o której mowa w niniejszej ustawie, nie mogą być stosowane przepisy o
finansach publicznych, rachunkowości i zamówień publicznych, a także
wynagrodzenia osób wymienionych w ust. 1, pokrywane są z tworzonego na ten cel
funduszu operacyjnego.
6. Minister właściwy do spraw
wewnętrznych, z zachowaniem przepisów o ochronie informacji niejawnych,
określi, w drodze zarządzenia, sposób tworzenia i gospodarowania funduszem
operacyjnym, mając na uwadze zapewnienie efektywnego i celowego wydatkowania
środków z tego funduszu. 
7. Jeżeli w czasie korzystania i w
związku z korzystaniem przez Biuro z pomocy osób, o których mowa w ust. 1,
osoby te utraciły życie lub poniosły uszczerbek na zdrowiu albo szkodę w
mieniu, odszkodowanie przysługuje w sposób i w trybie określonych w przepisach
wykonawczych wydanych na podstawie art. 22 ust. 4 ustawy z dnia 6 kwietnia
1990 r. o Policji.
Art. 11za. Inspektor Biura i ekspert
Biura podczas lub w związku z pełnieniem obowiązków służbowych korzysta z
ochrony przewidzianej w Kodeksie karnym dla funkcjonariuszy publicznych.
Art. 11zb. Inspektor Biura i ekspert
Biura nie mogą podejmować dodatkowego zajęcia zarobkowego.
Art. 11zc. Inspektor Biura i ekspert
Biura składają oświadczenie o swoim stanie majątkowym Inspektorowi Nadzoru Wewnętrznego
na zasadach określonych w ustawie z dnia 21 sierpnia 1997 r. o ograniczeniu
prowadzenia działalności gospodarczej przez osoby pełniące funkcje publiczne
(Dz. U. z 2017 r. poz. 1393).
Art. 11zd. Inspektor Biura i ekspert
Biura są obowiązani poinformować Inspektora Nadzoru Wewnętrznego o podjęciu
przez małżonka lub osoby pozostające z nim we wspólnym gospodarstwie
domowym zatrudnienia lub innych czynności zarobkowych w podmiotach świadczących
usługi detektywistyczne lub ochrony osób i mienia oraz o objęciu w nich
akcji lub udziałów, a także o fakcie bycia wykonawcą w rozumieniu ustawy z
dnia 29 stycznia 2004 r. – Prawo zamówień publicznych (Dz. U. z 2017 r. poz.
1579) na rzecz organów i jednostek organizacyjnych nadzorowanych
i podległych ministrowi właściwemu do spraw wewnętrznych, w terminie 14
dni od dnia powzięcia informacji o tym zdarzeniu.
Art. 11ze. Przynależność inspektora Biura i eksperta
Biura do organizacji lub stowarzyszeń krajowych, zagranicznych albo
międzynarodowych wymaga pisemnej zgody Inspektora Nadzoru Wewnętrznego.
Art. 11zf. Inspektor Biura i ekspert
Biura są obowiązani powiadomić Inspektora Nadzoru Wewnętrznego o planowanym
wyjeździe zagranicznym poza obszar Unii Europejskiej.
Art. 11zg. 1. Inspektor Biura i ekspert
Biura podlegają odpowiedzialności dyscyplinarnej na zasadach określonych dla
funkcjonariusza służby, z której inspektor Biura lub ekspert Biura został
oddelegowany do Biura, z tym że przełożonym dyscyplinarnym jest Inspektor Nadzoru
Wewnętrznego. Przełożonym dyscyplinarnym Inspektora Nadzoru Wewnętrznego i
zastępcy Inspektora Nadzoru Wewnętrznego jest minister właściwy do spraw
wewnętrznych.
2. Od orzeczenia dyscyplinarnego
wydanego w pierwszej instancji odwołanie przysługuje do ministra właściwego do
spraw wewnętrznych, a od orzeczeń wydanych w pierwszej instancji przez tego
ministra służy wniosek o ponowne rozpatrzenie sprawy.
3. Od orzeczenia oraz postanowienia
kończącego postępowanie dyscyplinarne przysługuje prawo wniesienia skargi do
sądu administracyjnego.
Art. 11zh. Minister właściwy do spraw
wewnętrznych wyznacza rzecznika dyscyplinarnego w stosunku do Inspektora
Nadzoru Wewnętrznego i zastępcy Inspektora Nadzoru Wewnętrznego. Inspektor
Nadzoru Wewnętrznego wyznacza rzecznika dyscyplinarnego w stosunku do
oddelegowanych do Biura funkcjonariuszy Policji, Straży Granicznej i Biura
Ochrony Rządu oraz komisję dyscyplinarną w stosunku do oddelegowanych do
Biura strażaków Państwowej Straży Pożarnej spośród inspektorów Biura i ekspertów
Biura. Inspektor
Nadzoru Wewnętrznego wyznacza rzecznika dyscyplinarnego w stosunku do
oddelegowanych do Biura funkcjonariuszy Policji, Straży Granicznej i Biura
Ochrony Rządu oraz komisję dyscyplinarną w stosunku do oddelegowanych
do Biura strażaków Państwowej Straży Pożarnej spośród inspektorów Biura
lub ekspertów Biura.
Art. 11zi. 1. Uprawnienia i obowiązki
inspektorów Biura i ekspertów Biura określone w art. 11za–11zg stosuje się odpowiednio
do Inspektora Nadzoru Wewnętrznego i zastępcy Inspektora Nadzoru Wewnętrznego.
2. W zakresie rozpatrywania spraw
dotyczących uprawnień i obowiązków Inspektora Nadzoru Wewnętrznego i zastępcy
Inspektora Nadzoru Wewnętrznego, o których mowa w ust. 1, decyzje
podejmuje minister właściwy do spraw wewnętrznych.
3. Oświadczenie o stanie majątkowym, o
którym mowa w art. 11zc, Inspektor Nadzoru Wewnętrznego i zastępca Inspektora
Nadzoru Wewnętrznego składają ministrowi właściwemu do spraw wewnętrznych.
Art. 11zj. W sprawach wynikających ze
stosunku służbowego Inspektora Nadzoru Wewnętrznego i zastępcy Inspektora
Nadzoru Wewnętrznego, jeżeli są oddelegowanymi funkcjonariuszami, uprawnienia
przełożonego właściwego w sprawach osobowych wynikające z odrębnych
przepisów przysługują ministrowi właściwemu do spraw wewnętrznych.
Art. 11zk. W zakresie nieuregulowanym
niniejszą ustawą stosuje się odpowiednio przepisy ustawy z dnia 6 kwietnia 1990
r. o Policji, ustawy z dnia 12 października 1990 r. o Straży Granicznej,
ustawy z dnia 24 sierpnia 1991 r. o Państwowej Straży Pożarnej i ustawy z dnia
16 marca 2001 r. o Biurze Ochrony Rządu.”.
Art. 2.
W
ustawie z dnia 6 lipca 1982 r. o księgach wieczystych i hipotece (Dz. U.
z 2017 r. poz. 1007) wprowadza się następujące zmiany:
1)     w art. 364 w ust. 8 po pkt 7 dodaje się pkt 7a w brzmieniu:
„7a)  Inspektor Nadzoru
Wewnętrznego;”;
2)     w art. 365 ust. 3 otrzymuje brzmienie:
„3. Nie pobiera się opłat od wniosków o
wydanie odpisu księgi wieczystej, wyciągu z księgi wieczystej, zaświadczenia o
zamknięciu księgi wieczystej oraz wniosku o wyszukanie ksiąg wieczystych
złożonego przez podmioty, o których mowa w art. 364 ust. 8 pkt 1–6, 7a, 8–17 oraz 19, lub organ
administracji rządowej.”.
Art. 3. W
ustawie z dnia 16 września 1982 r. o pracownikach urzędów państwowych (Dz. U. z
2016 r. poz. 1511, 2074 i 2261) w art. 1 w ust. 2 po pkt 5a dodaje się pkt 5b i
5c w brzmieniu:
„5b)  Biurze Spraw Wewnętrznych
Policji,
5c)    Biurze Spraw
Wewnętrznych Straży Granicznej,”.
Art. 4.
W
ustawie z dnia 6 kwietnia 1990 r. o Policji (Dz. U. z 2016 r. poz. 1782,
z późn. zm.[9])) wprowadza się następujące zmiany:
1)     w art. 4 ust. 1 otrzymuje
brzmienie:
„1. Policja składa się z następujących
rodzajów służb: kryminalnej, śledczej, spraw wewnętrznych, prewencyjnej oraz
wspomagającej działalność Policji w zakresie organizacyjnym, logistycznym i
technicznym.”;
2)     po art. 5a dodaje się art. 5b
w brzmieniu:
„Art. 5b. 1. Biuro Spraw Wewnętrznych
Policji, zwane dalej „BSWP”, jest jednostką organizacyjną Policji służby spraw
wewnętrznych realizującą na obszarze całego kraju zadania w zakresie
rozpoznawania, zapobiegania i zwalczania przestępczości popełnianej przez
policjantów i pracowników Policji oraz przestępstw przeciwko obrotowi
gospodarczemu popełnianych na szkodę Policji, określonych w art. 296-306
Kodeksu karnego, a także wykrywania i ścigania sprawców tych przestępstw,
a także – w zakresie zleconym przez Inspektora Nadzoru Wewnętrznego –
funkcjonariuszy i pracowników Straży Granicznej i Biura Ochrony Rządu lub
strażaków i pracowników Państwowej Straży Pożarnej.
2. Komendant Biura Spraw Wewnętrznych
Policji, zwany dalej „Komendantem BSWP”, jest organem Policji podległym
Komendantowi Głównemu Policji, kieruje BSWP i jest przełożonym policjantów
BSWP.
3. Siedzibą Komendanta BSWP jest miasto
stołeczne Warszawa.
4. Komendanta BSWP powołuje, spośród
oficerów Policji, i odwołuje minister właściwy do spraw wewnętrznych.
5. Zastępców Komendanta BSWP powołuje,
spośród oficerów Policji, i odwołuje minister właściwy do spraw wewnętrznych na
wniosek Komendanta BSWP.
6. W razie zwolnienia stanowiska
Komendanta BSWP minister właściwy do spraw wewnętrznych, do czasu powołania
nowego komendanta, powierza pełnienie obowiązków Komendanta BSWP, na okres nie
dłuższy niż 6 miesięcy, jednemu z jego zastępców lub wyznaczonemu oficerowi
spośród policjantów BSWP.
7. W celu realizacji zadań określonych w
ust. 1 Komendant BSWP współdziała z innymi jednostkami organizacyjnymi
Policji oraz właściwymi organami i instytucjami, w tym innych państw.
8. Komendant BSWP jest obowiązany
niezwłocznie przedstawiać ministrowi właściwemu do spraw wewnętrznych, za
pośrednictwem Inspektora Nadzoru Wewnętrznego, informacje i materiały mogące
mieć istotne znaczenie dla sprawowania nadzoru, o którym mowa w art. 1b ustawy
z dnia 21 czerwca 1996 r. o szczególnych formach sprawowania nadzoru przez
ministra właściwego do spraw wewnętrznych (Dz. U. poz. 491, z późn. zm.[10])).
9. Minister właściwy do spraw
wewnętrznych może w każdym czasie żądać informacji i materiałów z realizacji
zadań przez Komendanta BSWP.
10. Komendant BSWP przedstawia corocznie
do dnia 31 stycznia ministrowi właściwemu do spraw wewnętrznych informację o
działalności BSWP.”;
3)     po art. 6d dodaje się art. 6da
w brzmieniu:
„Art. 6da. Policjant oraz osoba powoływana na stanowiska, o
których mowa w art. 5a ust. 4 i 5, art. 5b ust. 2 i 5, art. 6b ust.
1–3, art. 6c ust. 1–4, art. 6d ust. 1, 2, 6 i 7 oraz art. 8 ust. 2, a także
mianowana na stanowisko dyrektora i zastępcy dyrektora komórki organizacyjnej
oraz naczelnika, mogą zostać poddani weryfikacji, o której mowa w art. 11a ust.
3 pkt 2 ustawy z dnia 21 czerwca 1996 r. o szczególnych formach sprawowania
nadzoru przez ministra właściwego do spraw wewnętrznych. Weryfikacja, o której
mowa w zdaniu pierwszym, może być prowadzona także wobec policjanta oraz osoby
zajmujących te stanowiska.”;
4)     w art. 6e:
a)     ust. 1 otrzymuje brzmienie:
„1. Odwołać ze stanowiska, o którym mowa w
art. 5a ust. 4 i 5, art. 5b ust. 4 i 5, art. 6b ust. 1, 2 i 5, art. 6c
ust. 1–4, 6 i 7 oraz art. 6d ust. 1, 2 i 6, można w każdym czasie.”,
b)     ust. 3 otrzymuje brzmienie:
„3. Policjanta odwołanego ze stanowiska
przenosi się do dyspozycji przełożonego policjanta uprawnionego do odwołania ze
stanowiska, z zastrzeżeniem, że policjanta odwołanego ze stanowiska
Komendanta CBŚP, Komendanta BSWP, komendanta wojewódzkiego i Komendanta
Stołecznego Policji przenosi się do dyspozycji Komendanta Głównego Policji.
Policjant przez okres 6 miesięcy ma prawo do uposażenia w wysokości
przysługującej przed odwołaniem.”;
5)     dodaje się art. 6i w
brzmieniu:
„Art. 6i. Kierownicy jednostek
organizacyjnych Policji są obowiązani współdziałać z Biurem Nadzoru
Wewnętrznego w zakresie realizacji jego zadań, w szczególności:
1)     udostępniać,
na wniosek Inspektora Nadzoru Wewnętrznego, niezbędne uzbrojenie, wyposażenie,
urządzenia i środki techniczne;
2)     zapewniać
warunki niezbędne do sprawnej realizacji zadań przez inspektorów Biura Nadzoru
Wewnętrznego, w szczególności przez zapewnienie swobodnego wstępu na teren
jednostki organizacyjnej Policji, niezwłocznego przedstawiania żądanych
informacji i dokumentów, terminowego udzielania ustnych i pisemnych wyjaśnień,
a także udostępnianie niezbędnych urządzeń technicznych i zapewnienie
dostępu do Internetu oraz, w miarę możliwości, oddzielnego pomieszczenia z
odpowiednim wyposażeniem;
3)     przekazywać
dane policjantów objętych weryfikacją, o której mowa w art. 11a ust. 3 pkt
2 ustawy z dnia 21 czerwca 1996 r. o szczególnych formach sprawowania nadzoru
przez ministra właściwego do spraw wewnętrznych, najpóźniej w terminie 14 dni
przed planowanym:
a)    
powołaniem na stanowiska komendantów i ich zastępców, dyrektorów
i zastępców dyrektorów komórek organizacyjnych oraz naczelników,
b)    
oddelegowaniem do pełnienia służby lub wykonywaniem zadań poza granicami kraju
na okres przekraczający 14 dni, z wyłączeniem oddelegowania do pełnienia służby
poza granicami państwa w kontyngencie policyjnym, o którym mowa w art. 145a
ust. 1 pkt 2 i 3,
c)     wystąpieniem o mianowanie na
stopnie generalnego inspektora Policji i nadinspektora Policji,
d)     wystąpieniem o przedterminowe
mianowanie w korpusie oficerów młodszych i starszych w Policji,
e)     wystąpieniem o wyróżnienie, na
wniosek ministra właściwego do spraw wewnętrznych, orderami i odznaczeniami, o
których mowa w ustawie z dnia 16 października 1992 r. o orderach i
odznaczeniach (Dz. U. z 2015 r. poz. 475 i 1266 oraz z 2016 r. poz. 1948),
f)    
oddelegowaniem do wykonywania zadań w Biurze Nadzoru Wewnętrznego;
4)     udostępniać
dokumentację z kontroli, o której mowa w art. 12 ust. 3 pkt 2 ustawy
z dnia 5 sierpnia 2010 r. o ochronie informacji niejawnych (Dz. U. z 2016
r. poz. 1167 i 1948 oraz z 2017 r. poz. 935 i ...).”;
6)    
w art. 7:
a)    
w ust. 1 w pkt 8 kropkę zastępuje się średnikiem i dodaje się pkt 9
w brzmieniu:
„9)   
w uzgodnieniu z ministrem właściwym do spraw wewnętrznych, organizację,
rzeczowy i miejscowy zakres działania oraz zasady współdziałania BSWP z innymi
jednostkami organizacyjnymi Policji.”,
b)    
ust. 4 otrzymuje brzmienie: 
„4. Regulaminy
komend, komisariatów i innych jednostek organizacyjnych Policji ustala właściwy
dla nich komendant Policji w porozumieniu z właściwym przełożonym.
Regulamin komendy wojewódzkiej Policji nie stanowi części regulaminu urzędu
wojewódzkiego.”,
c)    
dodaje się ust. 5 w brzmieniu:
„5. Regulamin
BSWP ustala minister właściwy do spraw wewnętrznych.”;
7)     w art. 10 ust. 6 otrzymuje
brzmienie:
„6. Przepisu ust. 1 nie stosuje się do
Komendanta CBŚP oraz Komendanta BSWP.”;
8)     w art. 11 ust. 7 otrzymuje
brzmienie:
„7. Przepisu ust. 1 nie stosuje się do
Komendanta CBŚP oraz Komendanta BSWP.”;
9)    
w art. 12:
a)    
ust. 2 otrzymuje brzmienie:
„2. Komendant
Główny Policji określa zasady naliczeń etatowych w Policji,
z zastrzeżeniem ust. 2a.”,
b)    
po ust. 2 dodaje się ust. 2a w brzmieniu: 
„2a. Minister
właściwy do spraw wewnętrznych określa zasady naliczeń etatowych w BSWP.”;
10)   w art. 14 w ust. 5 zdanie pierwsze
otrzymuje brzmienie:
„Administrator danych, o
których mowa w ust. 4, jest obowiązany udostępnić dane osobowe policjantowi
wskazanemu w imiennym upoważnieniu Komendanta Głównego Policji, Komendanta
CBŚP, Komendanta BSWP, komendantów wojewódzkich Policji lub uprawnionego
policjanta, po okazaniu tego upoważnienia oraz legitymacji służbowej.”;
11)   w art. 19:
a)     w ust. 1 część wspólna
otrzymuje brzmienie: 
„– gdy inne środki okazały się
bezskuteczne albo będą nieprzydatne, sąd okręgowy może, w drodze postanowienia,
zarządzić kontrolę operacyjną, na pisemny wniosek Komendanta Głównego Policji,
Komendanta CBŚP albo Komendanta BSWP, złożony po uzyskaniu pisemnej zgody
Prokuratora Generalnego, albo na pisemny wniosek komendanta wojewódzkiego
Policji, złożony po uzyskaniu pisemnej zgody prokuratora okręgowego właściwego
ze względu na siedzibę składającego wniosek organu Policji.”,
b)     w ust. 3 zdanie pierwsze
otrzymuje brzmienie:
„W przypadkach
niecierpiących zwłoki, jeżeli mogłoby to spowodować utratę informacji lub
zatarcie albo zniszczenie dowodów przestępstwa, Komendant Główny Policji,
Komendant CBŚP, Komendant BSWP albo komendant wojewódzki Policji może
zarządzić, po uzyskaniu pisemnej zgody właściwego prokuratora, o którym mowa w
ust. 1, kontrolę operacyjną, zwracając się jednocześnie do właściwego miejscowo
sądu okręgowego z wnioskiem o wydanie postanowienia w tej sprawie.”,
c)     w ust. 8 zdanie drugie
otrzymuje brzmienie:
„Sąd okręgowy może, na
pisemny wniosek Komendanta Głównego Policji, Komendanta CBŚP, Komendanta BSWP
albo komendanta wojewódzkiego Policji, złożony po uzyskaniu pisemnej zgody właściwego
prokuratora, o którym mowa w ust. 1, na okres nie dłuższy niż kolejne 3
miesiące, wydać postanowienie o jednorazowym przedłużeniu kontroli
operacyjnej, jeżeli nie ustały przyczyny tej kontroli.”,
d)     ust. 9a otrzymuje brzmienie:
„9a. Komendant Główny Policji, Komendant
CBŚP, Komendant BSWP albo komendant wojewódzki Policji może upoważnić swojego
zastępcę do składania wniosków, o których mowa w ust. 1, 3, 8 i 9, lub do
zarządzania kontroli operacyjnej w trybie ust. 3.”,
e)     po ust. 10 dodaje się ust. 10a
w brzmieniu:
„10a. Wnioski, postanowienia, pisemne zgody i
zarządzenia, o których mowa w ust. 1, 3, 8 i 9, w odniesieniu do spraw
realizowanych przez BSWP, Komendant BSWP przekazuje do wiadomości Inspektorowi
Nadzoru Wewnętrznego.”,
f)     w ust. 15 zdanie pierwsze
otrzymuje brzmienie:
„W przypadku uzyskania
dowodów pozwalających na wszczęcie postępowania karnego lub mających znaczenie
dla toczącego się postępowania karnego Komendant Główny Policji, Komendant
CBŚP, Komendant BSWP albo komendant wojewódzki Policji przekazuje
prokuratorowi, o którym mowa w ust. 1, wszystkie materiały zgromadzone podczas
stosowania kontroli operacyjnej.”,
g)     w ust. 15f pkt 1 i 2 otrzymują
brzmienie:
„1)    zawierają informacje, o
których mowa w art. 178 Kodeksu postępowania karnego, Komendant Główny Policji,
Komendant CBŚP, Komendant BSWP albo komendant wojewódzki Policji zarządza ich
niezwłoczne, komisyjne i protokolarne zniszczenie;
2)     mogą zawierać
informacje, o których mowa w art. 178a i art. 180 § 3 Kodeksu postępowania
karnego, z wyłączeniem informacji o przestępstwach, o których mowa w art. 240 §
1 Kodeksu karnego, albo informacje stanowiące tajemnice związane z wykonywaniem
zawodu lub funkcji, o których mowa w art. 180 § 2 Kodeksu postępowania karnego,
Komendant Główny Policji, Komendant CBŚP, Komendant BSWP albo komendant
wojewódzki Policji przekazuje prokuratorowi te materiały.”;
12)   w art. 19a:
a)     w ust. 3 zdanie pierwsze
otrzymuje brzmienie:
„Komendant Główny Policji, Komendant
CBŚP, Komendant BSWP albo komendant wojewódzki Policji może zarządzić, na czas
określony, czynności, o których mowa w ust. 1 i 2, po uzyskaniu pisemnej
zgody prokuratora okręgowego właściwego ze względu na siedzibę organu Policji
składającego wniosek, którego na bieżąco informuje o wynikach przeprowadzonych
czynności.”,
b)     w ust. 4 zdanie drugie
otrzymuje brzmienie:
„Komendant Główny Policji,
Komendant CBŚP, Komendant BSWP albo komendant wojewódzki Policji może, po
uzyskaniu pisemnej zgody prokuratora, o którym mowa w ust. 3, jednorazowo
przedłużyć stosowanie czynności na czas nie dłuższy niż kolejne 3 miesiące,
jeżeli nie ustały przyczyny ich zarządzenia.”,
c)     w ust. 5 zdanie pierwsze
otrzymuje brzmienie:
„W uzasadnionych
przypadkach, gdy podczas stosowania czynności, o których mowa w ust. 1 i 2,
pojawią się nowe okoliczności istotne dla sprawdzenia uzyskanych wcześniej
wiarygodnych informacji o przestępstwie oraz ustalenia sprawców i uzyskania
dowodów przestępstwa, Komendant Główny Policji, Komendant CBŚP, Komendant BSWP
albo komendant wojewódzki Policji może, po uzyskaniu pisemnej zgody
prokuratora, o którym mowa w ust. 3, zarządzić kontynuowanie czynności przez
czas oznaczony również po upływie okresów, o których mowa w ust. 4.”,
d)     po ust. 5 dodaje się ust. 5a w
brzmieniu:
„5a. Zarządzenia, pisemne zgody i wnioski, o
których mowa w ust. 3, 4 i 5 w odniesieniu do spraw realizowanych przez
BSWP, Komendant BSWP przekazuje do wiadomości Inspektorowi Nadzoru
Wewnętrznego.”,
e)     w ust. 7 zdanie pierwsze
otrzymuje brzmienie:
„W przypadku uzyskania
dowodów pozwalających na wszczęcie postępowania karnego lub mających znaczenie
dla toczącego się postępowania karnego Komendant Główny Policji, Komendant
CBŚP, Komendant BSWP albo komendant wojewódzki Policji przekazuje prokuratorowi
okręgowemu, o którym mowa w ust. 3, wszystkie materiały zgromadzone podczas
stosowania czynności, o których mowa w ust. 1 i 2.”;
13)   w art. 19b:
a)     ust. 1 otrzymuje brzmienie:
„1. W celu udokumentowania przestępstw, o
których mowa w art. 19 ust. 1, albo ustalenia tożsamości osób uczestniczących w
tych przestępstwach lub przejęcia przedmiotów przestępstwa Komendant Główny
Policji, Komendant CBŚP, Komendant BSWP albo komendant wojewódzki Policji może
zarządzić niejawne nadzorowanie wytwarzania, przemieszczania, przechowywania i
obrotu przedmiotami przestępstwa, jeżeli nie stworzy to zagrożenia dla życia
lub zdrowia ludzkiego.”,
b)     po ust. 2 dodaje się ust. 2a w
brzmieniu:
„2a. Zarządzenia, o których mowa w ust. 1,
oraz informacja o nakazie zaniechania czynności, o którym mowa w ust. 2, w
odniesieniu do spraw realizowanych przez BSWP, Komendant BSWP przekazuje do
wiadomości Inspektora Nadzoru Wewnętrznego.”,
c)     w ust. 5 zdanie pierwsze
otrzymuje brzmienie:
„W przypadku uzyskania
dowodów pozwalających na wszczęcie postępowania karnego lub mających znaczenie
dla toczącego się postępowania karnego Komendant Główny Policji, Komendant
CBŚP, Komendant BSWP albo komendant wojewódzki Policji przekazuje
prokuratorowi, o którym mowa w ust. 2, wszystkie materiały zgromadzone podczas
stosowania czynności, o których mowa w ust. 1.”;
14)   w art. 20:
a)     w ust. 2aa, 2ab i 19 wyraz
„INTERPOL” zastępuje się wyrazem „Interpol”,
b)     ust. 5 otrzymuje brzmienie:
„5. Informacje i dane, o których mowa w ust.
3, udostępnia się nieodpłatnie na podstawie postanowienia wydanego na pisemny
wniosek Komendanta Głównego Policji, Komendanta CBŚP, Komendanta BSWP albo
komendanta wojewódzkiego Policji przez sąd okręgowy właściwy miejscowo ze
względu na siedzibę wnioskującego organu.”,
c)     w ust. 5a część wspólna
otrzymuje brzmienie:
„– udostępnia się nieodpłatnie, w formie
pisemnej lub za pomocą środków komunikacji elektronicznej, na wniosek
Komendanta Głównego Policji, Komendanta CBŚP, Komendanta BSWP albo komendanta
wojewódzkiego Policji lub upoważnionych przez nich pisemnie funkcjonariuszy.”,
d)     w ust. 11 zdanie pierwsze
otrzymuje brzmienie:
„Sąd, który wydał
postanowienie o udostępnieniu informacji i danych, na wniosek Komendanta Głównego
Policji, Komendanta CBŚP albo Komendanta BSWP, złożony po uzyskaniu pisemnej
zgody Prokuratora Generalnego, może zawiesić, w drodze postanowienia, na
czas oznaczony, z możliwością dalszego przedłużania, obowiązek, o którym mowa w
ust. 10, jeżeli zostanie uprawdopodobnione, że poinformowanie podmiotu, o
którym mowa w ust. 6 pkt 4, może zaszkodzić wynikom podjętych czynności
operacyjno-rozpoznawczych.”;
15)   art. 20b otrzymuje brzmienie:
„Art. 20b. 1. Udzielenie informacji o
prowadzonych czynnościach operacyjno-rozpoznawczych oraz o stosowanych środkach
i metodach ich realizacji może nastąpić:
1)     w przypadku
gdy istnieje uzasadnione podejrzenie popełnienia przestępstwa ściganego z
oskarżenia publicznego w związku z wykonywaniem tych czynności;
2)     w związku ze
współpracą prowadzoną z innymi organami, służbami lub instytucjami państwowymi
uprawnionymi do wykonywania czynności operacyjno-rozpoznawczych, w tym także w
związku z prowadzoną współpracą z organami i służbami innych państw w
trybie i zakresie określonym w umowach i porozumieniach międzynarodowych.
2. Udzielenie informacji o osobie,
uzyskanych w czasie wykonywania czynności operacyjno-rozpoznawczych oraz w
trybie, o którym mowa w art. 14 ust. 4, może nastąpić:
1)     na żądanie
sądu lub prokuratora, a wykorzystanie tych informacji może nastąpić tylko w
celu ścigania karnego;
2)     w przypadku
gdy ustawa nakłada obowiązek udzielenia lub umożliwia udzielenie takich
informacji określonemu organowi albo obowiązek taki wynika z umów lub
porozumień międzynarodowych, a także w przypadku gdy zatajenie takiej
informacji prowadziłoby do zagrożenia życia lub zdrowia innych osób.
3. Udzielenie informacji o szczegółowych
formach, zasadach i organizacji czynności operacyjno-rozpoznawczych może
nastąpić w szczególnie uzasadnionych przypadkach.
4. W przypadkach wymienionych w ust. 1
pkt 1, ust. 2 pkt 1 i ust. 3 udzielenie informacji następuje w trybie
określonym w art. 20 ba.”;
16)   po art. 20b dodaje się art. 20ba w
brzmieniu:
„Art. 20ba. 1. Komendant Główny Policji
może zezwalać:
1)     byłym i
obecnym funkcjonariuszom i pracownikom Policji, z wyłączeniem przypadków, o
których mowa w ust. 5,
2)     osobom
oddelegowanym do Policji, w zakresie zadań realizowanych w okresie oddelegowania,
3)     osobom
udzielającym funkcjonariuszom Policji pomocy w wykonywaniu czynności
operacyjno-rozpoznawczych
– na udzielenie wiadomości
stanowiącej informację niejawną uprawnionemu podmiotowi.
2. Zezwolenie, o którym mowa w ust. 1,
nie dotyczy sytuacji, o których mowa w art. 19, art. 19a, art. 19b, art.
20b ust. 1 pkt 2 i ust. 2 pkt 2 oraz art. 20c, z wyjątkiem dokumentów i
materiałów, które sąd okręgowy lub prokurator Biura Lustracyjnego lub
oddziałowego biura lustracyjnego Instytutu Pamięci Narodowej – Komisji Ścigania
Zbrodni przeciwko Narodowi Polskiemu uzna za niezbędne w związku z
wykonywaniem ich zadań określonych w ustawie z dnia 18 października 2006 r. o
ujawnianiu informacji o dokumentach organów bezpieczeństwa państwa z lat 1944–1990
oraz treści tych dokumentów (Dz. U. z 2016 r. poz. 1721, 1948, 2260 i 2261
oraz z 2017 r. poz. 1530, 1600 i 1909) oraz ustawie z dnia 18 grudnia 1998 r. o
Instytucie Pamięci Narodowej – Komisji Ścigania Zbrodni przeciwko Narodowi
Polskiemu (Dz. U. z 2016 r. poz. 1575).
3. W razie odmowy zezwolenia na
udzielenie wiadomości stanowiącej informację niejawną o klauzuli „tajne” lub
„ściśle tajne” pomimo żądania prokuratora lub sądu, zgłoszonego w związku z
postępowaniem karnym o zbrodnie przeciwko pokojowi, ludzkości i o przestępstwa
wojenne lub o zbrodnię godzącą w życie ludzkie albo o występek przeciwko
życiu i zdrowiu, gdy jego następstwem była śmierć człowieka – Komendant Główny
Policji, na wniosek prokuratora lub sądu, przedstawia żądane dokumenty i materiały
oraz wyjaśnienia ministrowi właściwemu do spraw wewnętrznych. Jeżeli minister
właściwy do spraw wewnętrznych stwierdzi, że uwzględnienie żądania prokuratora
lub sądu jest uzasadnione, Komendant Główny Policji jest obowiązany zezwolić na
udostępnienie wnioskowanych informacji.
4. W razie odmowy zezwolenia na
udzielenie wiadomości stanowiącej informację niejawną przez ministra właściwego
do spraw wewnętrznych stosuje się tryb określony w art. 9 ust. 3 ustawy z dnia
21 czerwca 1996 r. o szczególnych formach sprawowania nadzoru przez ministra
właściwego do spraw wewnętrznych.
5. W przypadku Komendanta Głównego
Policji, Komendanta BSWP oraz ich zastępców, a także, w zakresie wynikającym z
art. 11j ust. 1 pkt 1–3 ustawy z dnia 21 czerwca 1996 r. o
szczególnych formach sprawowania nadzoru przez ministra właściwego do spraw
wewnętrznych, funkcjonariuszy BSWP, zezwolenia, o którym mowa
w ust. 1, udziela minister właściwy do spraw wewnętrznych. Przepisy
ust. 2 stosuje się odpowiednio.”;
17)   w art. 20c w ust. 2 pkt 1 otrzymuje
brzmienie:
„1)    policjantowi
wskazanemu w pisemnym wniosku Komendanta Głównego Policji, Komendanta CBŚP,
Komendanta BSWP, komendanta wojewódzkiego Policji albo osoby przez nich
upoważnionej;”;
18)   uchyla się art. 21;
19)   w art. 21d w ust. 2 skreśla się wyrazy
„osób określonych w art. 94§1 Kodeksu karnego,”;
20)   w art. 22 ust. 1a i 1b otrzymują
brzmienie:
„1a. Udostępnienie danych o osobie, o
której mowa w ust. 1, może nastąpić jedynie w przypadkach i trybie określonych
w art. 20ba.
1b. Dane o osobie, o której mowa w ust.
1, mogą być udostępnione, na żądanie prokuratora lub sądu, także w razie
uzasadnionego podejrzenia popełnienia przez tę osobę przestępstwa ściganego z
oskarżenia publicznego w związku z wykonywaniem czynności operacyjno-rozpoznawczych
oraz w przypadku ujawnienia przez tę osobę faktu udzielania pomocy Policji w
zakresie czynności operacyjno-rozpoznawczych; udostępnienie tych danych
następuje w trybie określonym w art. 20ba.”;
21)   w art. 32 ust. 1 otrzymuje brzmienie:
„1. Do mianowania policjanta na
stanowiska służbowe, przenoszenia oraz zwalniania z tych stanowisk właściwi są
przełożeni: Komendant Główny Policji, Komendant CBŚP, Komendant BSWP,
komendanci wojewódzcy i powiatowi (miejscy) Policji oraz komendanci szkół
policyjnych.”;
22)   w art. 34 w ust. 2 zdanie pierwsze
otrzymuje brzmienie:
„W szczególnie uzasadnionych
przypadkach Komendant Główny Policji, Komendant CBŚP albo Komendant BSWP może
wyrazić zgodę na mianowanie na stanowisko służbowe policjanta, także w służbie
przygotowawczej, przed uzyskaniem przez niego kwalifikacji zawodowych oraz
stażu służby wymaganych na tym stanowisku, przy spełnieniu wymagań w zakresie
wykształcenia.”;
23)   w art. 35a po ust. 3a dodaje się ust. 3b
w brzmieniu:
„3b. W stosunku do policjantów
pełniących służbę lub ubiegających się o podjęcie służby w BSWP test i badania
zarządza Komendant BSWP.”;
24)   w art. 36:
a)     ust. 2 i 3 otrzymują
brzmienie:
„2. Do przenoszenia lub delegowania
policjanta właściwi są: Komendant Główny Policji na obszarze całego państwa,
Komendant CBŚP w odniesieniu do policjanta CBŚP w ramach tej jednostki
organizacyjnej, Komendant BSWP w odniesieniu do policjanta BSWP w ramach
tej jednostki organizacyjnej, komendant wojewódzki Policji na obszarze
właściwego województwa, komendant powiatowy (miejski) Policji na obszarze
właściwego powiatu (miasta). Jeżeli przeniesienie między województwami, a także
między CBŚP a innymi jednostkami organizacyjnymi Policji oraz między BSWP a innymi
jednostkami organizacyjnymi Policji następuje w związku z porozumieniem
zainteresowanych przełożonych i policjanta, przeniesienia dokonuje
komendant wojewódzki Policji właściwy dla województwa, w którym policjant ma
pełnić służbę, w przypadku przeniesienia do CBŚP – Komendant CBŚP, a w
przypadku przeniesienia do BSWP – Komendant BSWP.
3. Czas delegacji nie może przekraczać 6
miesięcy. Komendant Główny Policji, Komendant CBŚP albo Komendant BSWP w
wyjątkowych przypadkach może przedłużyć czas delegacji do 12 miesięcy.”,
b)     po ust. 4 dodaje się ust.
4a–4c w brzmieniu:
„4a. Policjant może być oddelegowany do
wykonywania zadań służbowych poza Policją w celu realizacji zadań określonych w
ustawie lub zadań Policji wynikających z obowiązujących Rzeczpospolitą Polską
umów i zobowiązań międzynarodowych. 
4b. Policjant może być oddelegowany do:
1)     urzędu krajowego
obsługującego organ władzy publicznej, w którym są wykonywane zadania o
charakterze określonym w ust. 4a, zwanego dalej „instytucją krajową”;
2)     urzędu,
organizacji lub instytucji międzynarodowej albo państwa obcego, w których
są wykonywane zadania, o których mowa w ust. 4a, zwanych dalej „instytucją
zagraniczną”.
4c. Oddelegowanie policjanta do wykonywania
zadań w Biurze Nadzoru Wewnętrznego następuje na zasadach określonych w ustawie
z dnia 21 czerwca 1996 r. o szczególnych formach sprawowania nadzoru przez
ministra właściwego do spraw wewnętrznych. W zakresie nieuregulowanym stosuje
się odpowiednio przepisy art. 36a–36p.”,
c)     uchyla się ust. 5 i 6;
25)   po art. 36 dodaje się art. 36a–36p w
brzmieniu:
„Art. 36a. 1. Z wnioskiem o
oddelegowanie policjanta do wykonywania zadań służbowych poza Policją mogą
wystąpić:
1)     organy
Policji lub kierownik komórki organizacyjnej Komendy Głównej Policji;
2)     instytucje
krajowe;
3)     instytucje
zagraniczne.
2. Wniosek, o którym mowa w ust. 1,
powinien określać nazwę instytucji, komórki organizacyjnej oraz nazwę
stanowiska przeznaczonego dla policjanta lub pełnionej funkcji, opis
kwalifikacji wymaganych do zajmowania stanowiska lub pełnienia funkcji, zakres
wykonywanych zadań, przewidywany okres oddelegowania oraz określenie należności
pieniężnych i innych świadczeń przysługujących oddelegowanemu policjantowi.
Wniosek instytucji zagranicznej powinien dodatkowo zawierać określenie
uprawnień i należności przysługujących oddelegowanemu policjantowi w tej
instytucji.
3. W przypadku policjanta, który ma
zostać oddelegowany za granicę do wykonywania zadań zleconych przez instytucję
zagraniczną albo zadań wynikających z programów finansowanych ze środków
funduszy Unii Europejskiej, gdy okres oddelegowania ma trwać co najmniej rok, a
wykonywanie zadań nie wymaga objęcia przez policjanta stanowiska w instytucji
zagranicznej, wniosek powinien dodatkowo określać zakres uprawnień i
należności, jakie przysługują oddelegowanemu policjantowi lub jego jednostce
organizacyjnej Policji od instytucji finansującej, przez którą należy rozumieć
instytucję krajową albo instytucję zagraniczną, w tym organizację międzynarodową,
inną niż podmiot oddelegowujący lub podmiot, do którego następuje
oddelegowanie, finansującą wykonywanie zadań, o których mowa w art. 36 ust. 4a.
4. Wniosek składa się nie później niż 14
dni przed przewidywanym dniem oddelegowania policjanta do instytucji krajowej
lub instytucji zagranicznej.
Art. 36b. Oddelegowanie do wykonywania
zadań służbowych poza Policją następuje po zapoznaniu się policjanta z treścią
wniosku oraz po wyrażeniu przez niego zgody na oddelegowanie w formie pisemnego
oświadczenia wskazującego nazwę instytucji krajowej lub instytucji
zagranicznej, nazwę stanowiska służbowego lub pełnionej funkcji, a także okres
oddelegowania.
Art. 36c. 1. W przypadku gdy
oddelegowanie policjanta do instytucji zagranicznej jest poprzedzone
postępowaniem kwalifikacyjnym przewidzianym w umowie międzynarodowej lub
przepisach prawa Unii Europejskiej, policjant zwraca się pisemnie do Komendanta
Głównego Policji z wnioskiem o wyrażenie zgody na uczestnictwo w tym
postępowaniu.
2. W przypadku pozytywnie zakończonego
postępowania kwalifikacyjnego, o którym mowa w ust. 1, oddelegowanie
policjanta do instytucji zagranicznej następuje po przedstawieniu Komendantowi
Głównemu Policji kontraktu z instytucją zagraniczną.
3. W razie otrzymania przez policjanta
od instytucji zagranicznej propozycji przedłużenia kontraktu lub gdy policjant
ubiega się o kolejny kontrakt w instytucji zagranicznej, stosuje się
odpowiednio ust. 1.
Art. 36d. Komendant Główny Policji może
z własnej inicjatywy oddelegować policjanta do wykonywania zadań służbowych
poza Policją.
Art. 36e. 1. Komendant Główny Policji w
razie uwzględnienia wniosku:
1)     uzgadnia z
instytucją krajową lub instytucją zagraniczną obsadę personalną stanowiska
służbowego określonego we wniosku albo pełnioną funkcję, po uprzednim uzyskaniu
od policjanta pisemnego oświadczenia, o którym mowa w art. 36b, jeśli
kwestie te nie zostały wcześniej uzgodnione;
2)     zwalnia
policjanta z zajmowanego stanowiska służbowego, z jednoczesnym przeniesieniem
go do dyspozycji przełożonego właściwego w sprawach osobowych;
3)     zalicza, do
celów obliczenia uposażenia i innych należności pieniężnych przysługujących
policjantowi w okresie oddelegowania, stanowisko służbowe w instytucji
krajowej określone we wniosku do odpowiedniej grupy zaszeregowania oraz ustala
policyjny stopień etatowy, stosownie do zaszeregowania stanowisk służbowych
policjantów;
4)     oddelegowuje
policjanta do wykonywania zadań służbowych poza Policją, z wyjątkiem
przypadku, o którym mowa w art. 11g ust. 4 ustawy z dnia 21 czerwca 1996 r. o
szczególnych formach sprawowania nadzoru przez ministra właściwego do spraw
wewnętrznych.
2. Od decyzji, o której mowa w ust. 1
pkt 4, policjantowi służy odwołanie do ministra właściwego do spraw
wewnętrznych. 
3. Komendant Główny Policji nie
uwzględnia wniosku, jeżeli wskazane w nim stanowisko, charakter lub zakres
zadań, jakie miałby wykonywać policjant oddelegowany poza Policję, nie
odpowiada zadaniom określonym w ustawie oraz zadaniom wynikającym z obowiązujących
Rzeczpospolitą Polską umów i zobowiązań międzynarodowych. 
Art. 36f. 1. Warunkiem oddelegowania
policjanta do instytucji krajowej lub instytucji zagranicznej jest wyznaczenie
go na stanowisko służbowe lub do pełnienia funkcji, zgodnie z wnioskiem, o którym
mowa w art. 36a ust. 2.
2. Instytucja krajowa lub instytucja
zagraniczna może przenieść oddelegowanego policjanta na inne stanowisko
służbowe niż określone we wniosku o oddelegowanie, jeżeli na stanowisku tym są
wykonywane zadania, o których mowa w art. 36 ust. 4a. W takim przypadku
przepisy art. 36a–36e i art. 36g stosuje się odpowiednio.
Art. 36g. 1. Komendant Główny Policji
odwołuje policjanta z oddelegowania w przypadku konieczności zwolnienia go
ze służby w Policji, zawiadamiając o tym odpowiednio instytucję krajową,
instytucję zagraniczną lub instytucję finansującą.
2. Komendant Główny Policji, na
uzasadniony wniosek instytucji krajowej, instytucji zagranicznej lub instytucji
finansującej, odwołuje policjanta z oddelegowania bez jego zgody. Właściwa
instytucja, składając Komendantowi Głównemu Policji wniosek o odwołanie
policjanta z oddelegowania, zawiadamia o tym policjanta. Odwołanie następuje
nie wcześniej niż z upływem 30 dni od dnia złożenia wniosku.
3. Komendant Główny Policji odwołuje
policjanta z oddelegowania do instytucji krajowej lub instytucji zagranicznej
na jego wniosek, zawiadamiając odpowiednio właściwą instytucję. Odwołanie
następuje w terminie do 3 miesięcy od dnia złożenia wniosku.
4. Komendant Główny Policji, z uwagi na
uzasadnione potrzeby Policji, może odwołać policjanta z oddelegowania bez jego
zgody, zawiadamiając o tym instytucję krajową, instytucję zagraniczną lub
instytucję finansującą oraz policjanta. Odwołanie następuje nie wcześniej niż z
upływem 30 dni od dnia zawiadomienia.
5. Terminy, o których mowa w ust. 2–4,
mogą być skracane za porozumieniem Komendanta Głównego Policji, instytucji
krajowej, instytucji zagranicznej lub instytucji finansującej oraz
zainteresowanego policjanta.
Art. 36h. 1. Po odwołaniu policjanta z
oddelegowania przełożony właściwy w sprawach osobowych mianuje go na
stanowisko nie niższe niż zajmowane przed oddelegowaniem.
2. Komendant Główny Policji może wyrazić
zgodę na zwolnienie ze służby w Policji policjanta, o którym mowa w art.
36g, ze stanowiska równorzędnego do zajmowanego w instytucji krajowej. Nie
dotyczy to policjanta, który podlega zwolnieniu ze służby na podstawie art. 41
ust. 1 pkt 3–5 oraz ust. 2 pkt 1, 2, 5 i 8 albo wobec którego orzeczono karę
dyscyplinarną wyznaczenia na niższe stanowisko służbowe.
Art. 36i. 1. Policjant w okresie
oddelegowania do instytucji krajowej lub instytucji zagranicznej podlega
przełożonemu właściwemu w sprawach osobowych, z wyjątkiem oddelegowania do
Biura Nadzoru Wewnętrznego. 
2. Przepis ust. 1 nie narusza uprawnień
przełożonego, któremu policjant podlega z tytułu zajmowania stanowiska
służbowego albo pełnienia funkcji w instytucji krajowej lub instytucji
zagranicznej.
Art. 36j. 1. Policjant oddelegowany do
wykonywania zadań służbowych w instytucji krajowej zachowuje prawo do
urlopu w wymiarze i na zasadach określonych w ustawie.
2. Policjantowi oddelegowanemu do
wykonywania zadań służbowych w instytucji zagranicznej przysługuje urlop w
wymiarze i na zasadach obowiązujących w tej instytucji.
3. Policjant oddelegowany do wykonywania
zadań służbowych w instytucji zagranicznej jest obowiązany informować na piśmie
przełożonego właściwego w sprawach osobowych o wymiarze urlopu
przysługującego i wykorzystanego w instytucji zagranicznej.
4. Policjantowi odwołanemu z
oddelegowania w instytucji zagranicznej przysługuje urlop uzupełniający w
wymiarze odpowiadającym różnicy pomiędzy wymiarem urlopu wypoczynkowego i
dodatkowego, ustalonego na podstawie ustawy, a wymiarem urlopu
przysługującego mu w instytucji zagranicznej.
Art. 36k. 1. Policjantowi oddelegowanemu
do wykonywania zadań służbowych w instytucji krajowej przysługują
uprawnienia i świadczenia, w tym uposażenie i inne należności pieniężne, w
wysokości i na warunkach określonych w ustawie.
2. Policjantowi oddelegowanemu do
wykonywania zadań służbowych w instytucji krajowej położonej poza miejscowością
stanowiącą siedzibę jednostki organizacyjnej Policji, w której policjant pełnił
dotychczas służbę, przysługują z tego tytułu należności przewidziane dla
policjanta delegowanego do czasowego pełnienia służby w innej miejscowości.
3. Instytucja krajowa wypłaca
oddelegowanemu policjantowi:
1)     uposażenie
zasadnicze wraz z dodatkami do uposażenia;
2)     nagrody
roczne za okres oddelegowania;
3)     nagrody
motywacyjne;
4)     należności z
tytułu podróży służbowych oraz oddelegowania, o którym mowa w ust. 2.
4. Świadczenia i należności pieniężne
niewymienione w ust. 3 przyznaje i wypłaca jednostka organizacyjna Policji, w
której policjant pełnił służbę bezpośrednio przed oddelegowaniem.
Art. 36l. Do policjanta oddelegowanego
do wykonywania zadań służbowych w instytucji krajowej stosuje się
przepisy, które mają zastosowanie do pracowników zatrudnionych na stanowiskach
analogicznych do zajmowanego przez niego stanowiska służbowego, w szczególności
dotyczące obowiązków pracodawcy i pracownika, regulaminów pracy, wyróżnień,
odpowiedzialności materialnej pracowników, czasu pracy, bezpieczeństwa i
higieny pracy, a także funduszu nagród, z wyłączeniem pozostałych przepisów w sprawie
wynagrodzeń oraz innych świadczeń i należności pieniężnych wynikających ze
stosunku pracy.
Art. 36m. 1. Policjant w czasie
oddelegowania do wykonywania zadań służbowych w instytucji zagranicznej
zachowuje prawo do uposażenia zasadniczego, dodatków do uposażenia o
charakterze stałym i innych należności pieniężnych należnych na ostatnio
zajmowanym stanowisku służbowym, z uwzględnieniem powstałych w tym okresie
zmian mających wpływ na prawo do uposażenia i innych należności pieniężnych lub
na ich wysokość.
2. Policjantowi, o którym mowa w ust. 1,
przysługują również:
1)     należności z
tytułu zagranicznej podróży służbowej;
2)     zwrot kosztów
przewozu rzeczy osobistego użytku i przedmiotów gospodarstwa domowego;
3)     ryczałt na
pokrycie kosztów utrzymania;
4)     zwrot kosztów
leczenia.
3. Uposażenie oraz świadczenia i
należności pieniężne, o których mowa w ust. 1 i ust. 2 pkt 3, nie
przysługują policjantowi otrzymującemu za granicą wynagrodzenie na podstawie
kontraktu zawartego z instytucją zagraniczną lub instytucją finansującą.
4. Przepis ust. 1 stosuje się
odpowiednio do policjanta oddelegowanego za granicę do wykonywania zadań
zleconych przez instytucję zagraniczną albo zadań wynikających z programów
finansowanych ze środków funduszy Unii Europejskiej, gdy okres oddelegowania
trwa co najmniej rok, a wykonywanie zadań nie wymaga objęcia przez policjanta
stanowiska w instytucji zagranicznej, w przypadku gdy wynagrodzenie to jest
refundowane jednostce organizacyjnej Policji przez instytucję finansującą.
Art. 36n. 1. Policjantowi oddelegowanemu
do wykonywania zadań służbowych w instytucji zagranicznej przysługują
diety na pokrycie kosztów wyżywienia i inne drobne wydatki, zwrot kosztów
noclegów, przejazdów i dojazdów oraz innych niezbędnych wydatków uznanych przez
Komendanta Głównego Policji, na warunkach określonych w przepisach w sprawie
przyznawania policjantom należności za podróże służbowe i przeniesienia.
2. Należności, o których mowa w ust. 1,
policjant otrzymuje z tytułu podróży odbywanych:
1)     w związku z
rozpoczęciem i zakończeniem służby w instytucji zagranicznej;
2)     w celu
załatwienia w kraju lub w innym państwie spraw służbowych na polecenie lub za
zgodą Komendanta Głównego Policji;
3)     w razie
śmierci pozostających w kraju członków rodziny, na których przysługuje zasiłek
pogrzebowy na podstawie ustawy, a w innych przypadkach losowych – za zgodą
Komendanta Głównego Policji;
4)     w celu
wykorzystania urlopu wypoczynkowego w kraju, raz na 2 lata, nie wcześniej niż
po upływie 12 miesięcy służby w instytucji zagranicznej, z wyłączeniem
ostatniego roku tej służby.
3. Zwrot kosztów przewozu nie
przysługuje, jeżeli z tytułu podróży, o której mowa w ust. 2 pkt 1, policjant
otrzymał zwrot kosztów przejazdu ustalony z uwzględnieniem stawek za kilometr
przebiegu pojazdu, określony na podstawie przepisów w sprawie przyznawania
policjantom należności za podróże służbowe i przeniesienia.
Art. 36o. Należności i świadczenia, o
których mowa w art. 36m ust. 2, nie przysługują, jeżeli policjant otrzymuje od
instytucji zagranicznej lub instytucji finansującej świadczenia pieniężne na
cele analogiczne do określonych w tych przepisach.
Art. 36p. Minister właściwy do spraw
wewnętrznych określi, w drodze rozporządzenia, wysokość, tryb przyznawania i
wypłaty należności przysługujących policjantowi oddelegowanemu do
instytucji zagranicznej, o których mowa w art. 36m ust. 2, oraz właściwość
przełożonych w tych sprawach, a także sposób i zakres składania informacji
przełożonemu w związku z oddelegowaniem do instytucji zagranicznej, mając na
względzie zapewnienie sprawnej i terminowej wypłaty należności.”;
26)   w art. 45 ust. 1 otrzymuje brzmienie:
„1. Zwolnienia ze służby na podstawie
art. 41 ust. 2 pkt 5 dokonuje właściwy komendant wojewódzki Policji, Komendant
CBŚP albo Komendant BSWP.”;
27)  
w art. 48 ust. 3 otrzymuje brzmienie:
„3. Na pierwszy stopień oficerski, z zastrzeżeniem
art. 56 ust. 3, oraz na stopnie generalnego inspektora Policji i nadinspektora
Policji mianuje Prezydent Rzeczypospolitej Polskiej na wniosek ministra
właściwego do spraw wewnętrznych. Na pozostałe stopnie oficerskie w
służbie spraw wewnętrznych mianuje minister właściwy do spraw wewnętrznych.
Natomiast na pozostałe stopnie oficerskie mianuje Komendant Główny Policji.”;
28)   po art. 50 dodaje się art. 50a w
brzmieniu:
„Art. 50a. W przypadku planowanego
przedterminowego mianowania na stopnie policyjne w korpusie oficerów
młodszych Policji i korpusie oficerów starszych Policji właściwy przełożony
może wystąpić do Inspektora Nadzoru Wewnętrznego o dokonanie weryfikacji, o
której mowa w art. 11a ust. 3 pkt 2 ustawy z dnia 21 czerwca 1996 r. o
szczególnych formach sprawowania nadzoru przez ministra właściwego do spraw
wewnętrznych.”;
29)   w art. 52 w ust. 3 skreśla się wyrazy
„ust. 4” i „ust. 1”;
30)   w art. 62 po ust. 4 dodaje się ust. 4a w
brzmieniu:
„4a. Inspektor Nadzoru Wewnętrznego w
celu przeprowadzenia analizy złożonych oświadczeń o stanie majątkowym ma prawo
wglądu do ich treści i przetwarzania danych w nich zawartych.”;
31)   w art. 71a ust. 1 otrzymuje brzmienie:
„1. Za stan bezpieczeństwa i higieny
służby w stosunku do podległych policjantów odpowiadają Komendant Główny
Policji, Komendant CBŚP, Komendant BSWP, komendanci wojewódzcy Policji,
Komendant Stołeczny Policji, komendanci powiatowi (miejscy) Policji, komendanci
rejonowi Policji, dyrektor instytutu badawczego, Komendant Wyższej Szkoły
Policji i komendanci szkół policyjnych.”;
32)  
w art. 110 ust. 15 otrzymuje brzmienie:
„15. Komendant Główny Policji przyznaje nagrody roczne
Komendantowi CBŚP, komendantom wojewódzkim Policji (Komendantowi Stołecznemu
Policji), komendantom szkół policyjnych i ich zastępcom oraz rektorowi
i prorektorowi Wyższej Szkoły Policji w Szczytnie. Komendantowi BSWP
przyznaje nagrodę roczną, na wniosek Inspektora Nadzoru Wewnętrznego, minister
właściwy do spraw wewnętrznych.”;
33)   w art. 133:
a)    
po ust. 3 dodaje się ust. 3a i 3b w brzmieniu:
„3a. Przełożonym dyscyplinarnym policjanta oddelegowanego
do pełnienia służby w Biurze Nadzoru Wewnętrznego jest Inspektor Nadzoru
Wewnętrznego, z wyłączeniem możliwości orzekania kar określonych w art.
134 pkt 3–6, które wymierza przełożony, o którym mowa w art. 32 ust. 1.
Przepisy art. 135d ust. 2, art. 135h ust. 2, art. 135k ust. 4, art. 135r
ust. 9 oraz art. 135s ust. 5 stosuje się odpowiednio.
3b. Przełożonym dyscyplinarnym Komendanta
BSWP i jego zastępcy jest minister właściwy do spraw wewnętrznych,
z wyłączeniem możliwości orzekania kar określonych w art. 134 pkt 3–6,
które wymierza przełożony, o którym mowa w art. 32 ust. 1. Przepisy
art. 135d ust. 2, art. 135h ust. 2, art. 135k ust. 4, art. 135r ust. 9 oraz
art. 135s ust. 5 stosuje się odpowiednio.”,
b)     w ust. 8 pkt 3 otrzymuje
brzmienie:
„3)    Komendant Główny
Policji – w stosunku do Komendanta CBŚP, Komendanta BSWP, komendanta
wojewódzkiego Policji, Komendanta Stołecznego Policji, komendanta szkoły
policyjnej i dowódcy kontyngentu policyjnego.”.
Art. 5.
W
ustawie z dnia 12 października 1990 r. o Straży Granicznej (Dz. U. z 2016 r.
poz. 1643, z późn. zm.[11])) wprowadza się następujące zmiany:
1)     w art. 1 w ust. 2 po pkt 4
dodaje się pkt 4a w brzmieniu:
„4a)  rozpoznawanie, zapobieganie i
wykrywanie przestępstw oraz ściganie, w zakresie wynikającym z art. 11j
ust. 1 pkt 1-3 ustawy z dnia 21 czerwca 1996 r. o szczególnych
formach sprawowania nadzoru przez ministra właściwego do spraw wewnętrznych,
sprawców czynów określonych w pkt 4 lit. f–h, w przypadku, gdy czyny te
dotyczą funkcjonariuszy i pracowników Policji i Biura Ochrony Rządu lub
strażaków Państwowej Straży Pożarnej, popełnionych w związku
z wykonywaniem przez nich czynności służbowych;”;
2)     po art. 3a dodaje się art. 3b
i art. 3c w brzmieniu:
„Art. 3b. Funkcjonariusze Straży Granicznej oraz osoby
powoływane na stanowiska, o których mowa w art. 3 ust. 2 i 3, art. 3c ust. 2 i
5 oraz art. 5 ust. 2 i 5, a także mianowane na stanowiska dyrektora i zastępcy
dyrektora komórki organizacyjnej oraz naczelnika, mogą zostać poddani
weryfikacji, o której mowa w art. 11a ust. 3 pkt 2 ustawy z dnia
21 czerwca 1996 r. o szczególnych formach sprawowania nadzoru przez
ministra właściwego do spraw wewnętrznych (Dz. U. poz. 491, z późn. zm.[12])). Weryfikacja, o której mowa w zdaniu
pierwszym, może być prowadzona także wobec funkcjonariuszy Straży Granicznej
oraz osób zajmujących te stanowiska.
Art. 3c. 1. BSWSG jest jednostką organizacyjną
Straży Granicznej realizującą na obszarze całego kraju zadania w zakresie
rozpoznawania, zapobiegania i zwalczania przestępczości popełnianej przez
funkcjonariuszy i pracowników Straży Granicznej, przestępstw przeciwko obrotowi
gospodarczemu popełnianych na szkodę Straży Granicznej, określonych w art.
296–306 Kodeksu karnego oraz wykrywania i ścigania sprawców tych
przestępstw, a także – w zakresie zleconym przez Inspektora Nadzoru
Wewnętrznego – funkcjonariuszy i pracowników Policji i Biura Ochrony Rządu lub
strażaków i pracowników Państwowej Straży Pożarnej. 
2. Komendant Biura Spraw Wewnętrznych
Straży Granicznej, zwany dalej „Komendantem BSWSG”, jest organem Straży
Granicznej podległym Komendantowi Głównemu Straży Granicznej, kieruje BSWSG i
jest przełożonym funkcjonariuszy BSWSG.
3. Siedzibą Komendanta BSWSG jest miasto
stołeczne Warszawa.
4. Komendanta BSWSG powołuje, spośród
oficerów Straży Granicznej, i odwołuje minister właściwy do spraw wewnętrznych.
5. Zastępców Komendanta BSWSG powołuje,
spośród oficerów Straży Granicznej, i odwołuje minister właściwy do spraw
wewnętrznych na wniosek Komendanta BSWSG.
6. Odwołać ze stanowiska, o którym mowa
w ust. 2 i 5, można w każdym czasie. Odwołanego funkcjonariusza, o którym mowa
w ust. 2 i 5, przenosi się do dyspozycji Komendanta Głównego Straży Granicznej.
Przepisy art. 39a ust. 1 zdanie drugie oraz art. 39a ust. 2–4 stosuje się
odpowiednio.
7. W razie zwolnienia stanowiska
Komendanta BSWSG minister właściwy do spraw wewnętrznych, do czasu powołania
nowego komendanta, powierza pełnienie obowiązków Komendanta BSWSG, na okres nie
dłuższy niż 6 miesięcy, jednemu z jego zastępców lub oficerowi wyznaczonemu
spośród funkcjonariuszy BSWSG.
8. W celu realizacji zadań określonych w
ust. 1 Komendant BSWSG współdziała z innymi jednostkami organizacyjnymi
Straży Granicznej oraz właściwymi organami i instytucjami, w tym innych
państw.
9. Organizację, rzeczowy i miejscowy zakres działania
oraz zasady współdziałania BSWSG z innymi jednostkami organizacyjnymi Straży
Granicznej określa Komendant Główny Straży Granicznej w uzgodnieniu z ministrem
właściwym do spraw wewnętrznych.
10. Regulamin BSWSG ustala minister właściwy do spraw
wewnętrznych.
11. Minister właściwy do spraw
wewnętrznych może w każdym czasie żądać informacji i materiałów z realizacji
zadań przez Komendanta BSWSG.
12. Komendant BSWSG jest obowiązany
niezwłocznie przedstawiać ministrowi właściwemu do spraw wewnętrznych, za
pośrednictwem Inspektora Nadzoru Wewnętrznego, informacje i materiały mogące mieć
istotne znaczenie dla sprawowania nadzoru, o którym mowa w art. 1b ustawy z
dnia 21 czerwca 1996 r. o szczególnych formach sprawowania nadzoru przez
ministra właściwego do spraw wewnętrznych.
13. Komendant BSWSG przedstawia
corocznie do dnia 31 stycznia ministrowi właściwemu do spraw wewnętrznych
informację o działalności BSWSG.”;
3)     w art. 5a w ust. 3 w pkt 2
kropkę zastępuje się średnikiem i dodaje się pkt 3 w brzmieniu:
„3)    BSWSG wykonuje
Komendant BSWSG.”;
4)     po art. 5a dodaje się art. 5b w
brzmieniu:
„Art. 5b. Kierownicy jednostek
organizacyjnych Straży Granicznej są obowiązani współdziałać z Biurem Nadzoru
Wewnętrznego w zakresie realizacji jego zadań, w szczególności:
1)     udostępniać,
na wniosek Inspektora Nadzoru Wewnętrznego, niezbędne uzbrojenie, wyposażenie,
urządzenia i środki techniczne;
2)     zapewniać
warunki niezbędne do sprawnej realizacji zadań przez inspektorów Biura Nadzoru
Wewnętrznego, w szczególności przez zapewnienie swobodnego wstępu na teren
jednostki organizacyjnej Straży Granicznej, niezwłocznego przedstawiania
żądanych informacji i dokumentów, terminowego udzielania ustnych i pisemnych
wyjaśnień, a także udostępnianie niezbędnych urządzeń technicznych i
zapewnienie dostępu do Internetu oraz, w miarę możliwości, oddzielnego
pomieszczenia z odpowiednim wyposażeniem;
3)     przekazywać
dane funkcjonariuszy Straży Granicznej objętych weryfikacją, o której mowa
w art. 11a ust. 3 pkt 2 ustawy z dnia 21 czerwca 1996 r. o szczególnych
formach sprawowania nadzoru przez ministra właściwego do spraw wewnętrznych,
najpóźniej w terminie 14 dni przed planowanym:
a)    
powołaniem na stanowiska komendantów i ich zastępców, dyrektorów
i zastępców dyrektorów komórek organizacyjnych oraz naczelników,
b)    
oddelegowaniem do pełnienia służby lub wykonywaniem zadań poza granicami kraju
na okres przekraczający 14 dni, z wyłączeniem oddelegowania do pełnienia służby
poza granicami państwa w kontyngencie Straży Granicznej, o którym mowa w art.
147c pkt 3a,
c)     wystąpieniem o mianowanie na
stopnie generała brygady Straży Granicznej (kontradmirała Straży Granicznej)
oraz generała dywizji Straży Granicznej (wiceadmirała Straży Granicznej),
d)     wystąpieniem o przedterminowe
mianowanie w korpusie oficerów w Straży Granicznej, 
e)     wystąpieniem o wyróżnienie, na
wniosek ministra właściwego do spraw wewnętrznych, orderami i odznaczeniami, o
których mowa w ustawie z dnia 16 października 1992 r. o orderach i
odznaczeniach (Dz. U. z 2015 r. poz. 475 i 1266 oraz z 2016 r. poz.
1948),
f)    
oddelegowaniem do wykonywania zadań w Biurze Nadzoru Wewnętrznego;
4)     udostępniać
dokumentację z kontroli, o której mowa w art. 12 ust. 3 pkt 2 ustawy
z dnia 5 sierpnia 2010 r. o ochronie informacji niejawnych (Dz. U. z 2016 r.
poz. 1167 i 1948 oraz z 2017 r. poz. 935 i ...).”;
5)    
w art. 6:
a)    
w ust. 2 pkt 2 otrzymuje brzmienie:
„2)   
określa liczbę i rodzaj etatów w jednostkach organizacyjnych Straży Granicznej,
zastrzeżeniem ust. 2a;”,
b)    
po
ust. 2 dodaje się ust.
2a w brzmieniu: 
„2a. Minister
właściwy do spraw wewnętrznych określa liczbę i rodzaj etatów w BSWSG.”;
6)     w art. 9 w ust. 1b zdanie
pierwsze otrzymuje brzmienie:
„Administrator danych, o
których mowa w ust. 1a, jest obowiązany udostępnić dane, z zastrzeżeniem ust.
1d, na podstawie imiennego upoważnienia Komendanta Głównego Straży Granicznej,
Komendanta BSWSG, komendanta oddziału Straży Granicznej lub upoważnionego
funkcjonariusza, okazanego przez funkcjonariusza wraz z legitymacją służbową.”; 

7)     w art. 9b ust. 2 i 3 otrzymują
brzmienie:
„2. Udostępnienie danych o osobie, o
której mowa w ust. 1, może nastąpić jedynie w przypadkach i w trybie
określonych w art. 9da.
3. Dane o osobie, o której mowa w ust.
1, mogą być udostępnione, na żądanie prokuratora lub sądu, także w razie
uzasadnionego podejrzenia popełnienia przez tę osobę przestępstwa ściganego z
oskarżenia publicznego w związku z wykonywaniem czynności
operacyjno-rozpoznawczych oraz w przypadku ujawnienia przez tę osobę faktu
udzielania pomocy Straży Granicznej w zakresie czynności
operacyjno-rozpoznawczych; udostępnienie tych danych następuje w trybie
określonym w art. 9da.”;
8)     art. 9d otrzymuje brzmienie: 
„Art. 9d. 1. Udzielenie informacji o
prowadzonych czynnościach operacyjno-rozpoznawczych oraz o stosowanych środkach
i metodach ich realizacji może nastąpić:
1)     w przypadku
gdy istnieje uzasadnione podejrzenie popełnienia przestępstwa ściganego z
oskarżenia publicznego w związku z wykonywaniem tych czynności;
2)     w związku ze współpracą
prowadzoną z innymi organami, służbami lub instytucjami państwowymi
uprawnionymi do wykonywania czynności operacyjno-rozpoznawczych, w tym także w
związku z prowadzoną współpracą z organami i służbami innych państw w
trybie i zakresie określonym w umowach i porozumieniach międzynarodowych.
2. Udzielenie informacji o osobie,
uzyskanych w czasie wykonywania czynności operacyjno-rozpoznawczych oraz w
trybie, o którym mowa w art. 9 ust. 1a, może nastąpić:
1)     na żądanie
sądu lub prokuratora, a wykorzystanie tych informacji może nastąpić tylko w
celu ścigania karnego;
2)     w przypadku
gdy ustawa nakłada obowiązek udzielenia lub umożliwia udzielenie takich
informacji określonemu organowi albo obowiązek taki wynika z umów lub
porozumień międzynarodowych, a także w przypadkach gdy zatajenie takiej
informacji prowadziłoby do zagrożenia życia lub zdrowia innych osób.
3. Udzielenie informacji o szczegółowych
formach, zasadach i organizacji czynności operacyjno-rozpoznawczych może
nastąpić w szczególnie uzasadnionych przypadkach.
4. W przypadkach wymienionych w ust. 1
pkt 1, ust. 2 pkt 1 i ust. 3 udzielenie informacji następuje w trybie
określonym w art. 9da.”;
9)     po art. 9d dodaje się art. 9da
w brzmieniu:
„Art. 9da. 1. Komendant Główny Straży
Granicznej może zezwalać:
1)     byłym i
obecnym funkcjonariuszom i pracownikom Straży Granicznej, z wyłączeniem
przypadków, o których mowa w ust. 5,
2)     osobom
oddelegowanym do Straży Granicznej, w zakresie zadań realizowanych
w okresie oddelegowania,
3)     osobom
udzielającym funkcjonariuszom Straży Granicznej pomocy w wykonywaniu
czynności operacyjno-rozpoznawczych
– na udzielenie wiadomości
stanowiącej informację niejawną uprawnionemu podmiotowi.
2. Zezwolenie, o którym mowa w ust. 1,
nie dotyczy sytuacji, o których mowa w art. 9d ust. 1 pkt 2 i ust. 2 pkt 2
oraz art. 9e, art. 9f, art. 9g i art. 10b, z wyjątkiem dokumentów i materiałów,
które sąd okręgowy lub prokurator Biura Lustracyjnego lub oddziałowego biura
lustracyjnego Instytutu Pamięci Narodowej – Komisji Ścigania Zbrodni przeciwko
Narodowi Polskiemu uzna za niezbędne w związku z wykonywaniem ich zadań
określonych w ustawie z dnia 18 października 2006 r. o ujawnianiu informacji
o dokumentach organów bezpieczeństwa państwa z lat 1944–1990 oraz treści tych
dokumentów (Dz. U. z 2016 r. poz. 1721, 1948, 2260 i 2261 oraz z 2017 r. poz.
1530, 1600 i 1909) oraz ustawie z dnia 18 grudnia 1998 r. o Instytucie Pamięci
Narodowej – Komisji Ścigania Zbrodni przeciwko Narodowi Polskiemu (Dz. U.
z 2016 r. poz. 1575).
3. W razie odmowy zezwolenia na
udzielenie wiadomości stanowiącej informację niejawną o klauzuli „tajne” lub
„ściśle tajne” pomimo żądania prokuratora lub sądu, zgłoszonego w związku z
postępowaniem karnym o zbrodnie przeciwko pokojowi, ludzkości i o przestępstwa
wojenne lub o zbrodnię godzącą w życie ludzkie albo o występek przeciwko
życiu i zdrowiu, gdy jego następstwem była śmierć człowieka – Komendant Główny
Straży Granicznej, na wniosek prokuratora lub sądu, przedstawia żądane
dokumenty i materiały oraz wyjaśnienia ministrowi właściwemu do spraw
wewnętrznych. Jeżeli minister właściwy do spraw wewnętrznych stwierdzi, że
uwzględnienie żądania prokuratora lub sądu jest uzasadnione, Komendant Główny
Straży Granicznej jest obowiązany zezwolić na udostępnienie wnioskowanych
informacji.
4. W razie odmowy zezwolenia na
udzielenie wiadomości stanowiącej informację niejawną przez ministra właściwego
do spraw wewnętrznych stosuje się tryb określony w art. 9 ust. 3 ustawy z dnia
21 czerwca 1996 r. o szczególnych formach sprawowania nadzoru przez ministra
właściwego do spraw wewnętrznych.
5. W przypadku Komendanta Głównego
Straży Granicznej, Komendanta BSWSG oraz ich zastępców a także, w zakresie wynikającym
z art. 11j ust. 1 pkt 1–3 ustawy z dnia 21 czerwca 1996 r.
o szczególnych formach sprawowania nadzoru przez ministra właściwego do
spraw wewnętrznych, funkcjonariuszy BSWSG, zezwolenia, o którym mowa
w ust. 1, udziela minister właściwy do spraw wewnętrznych. Przepisy
ust. 2 stosuje się odpowiednio.”;
10)   w art. 9e:
a)     w ust. 1:
–     pkt 6 otrzymuje brzmienie:
„6)    określonych w art. 228,
art. 229 i art. 231 Kodeksu karnego, popełnionych przez funkcjonariuszy lub
pracowników Straży Granicznej w związku z wykonywaniem obowiązków
służbowych, a także funkcjonariuszy i pracowników Policji i Biura Ochrony
Rządu lub strażaków Państwowej Straży Pożarnej w przypadku, o którym mowa w
art. 1 ust. 2 pkt 4a,”, 
–     część wspólna otrzymuje
brzmienie:
„– gdy inne środki okazały
się bezskuteczne albo będą nieprzydatne, sąd, na pisemny wniosek Komendanta
Głównego Straży Granicznej lub Komendanta BSWSG, po uzyskaniu pisemnej zgody
Prokuratora Generalnego, albo na pisemny wniosek komendanta oddziału Straży
Granicznej, po uzyskaniu pisemnej zgody właściwego prokuratora okręgowego,
może, w drodze postanowienia, zarządzić kontrolę operacyjną.”,
b)     w ust. 4 pkt 1 otrzymuje
brzmienie:
„1)    Komendant Główny Straży
Granicznej lub Komendant BSWSG, po uzyskaniu pisemnej zgody Prokuratora
Generalnego,”,
c)     w ust. 9 zdanie drugie
otrzymuje brzmienie:
„Sąd okręgowy może, na
pisemny wniosek Komendanta Głównego Straży Granicznej, Komendanta BSWSG lub
komendanta oddziału Straży Granicznej, złożony po uzyskaniu pisemnej zgody
prokuratora, o którym mowa w ust. 1, na okres nie dłuższy niż kolejne 3
miesiące, wydać postanowienie o jednorazowym przedłużeniu kontroli operacyjnej,
jeżeli nie ustały przyczyny zarządzenia tej kontroli.”,
d)     ust. 10 i 10a otrzymują brzmienie:
„10. W uzasadnionych przypadkach, gdy podczas
stosowania kontroli operacyjnej pojawią się nowe okoliczności istotne dla
zapobieżenia lub wykrycia przestępstwa albo ustalenia sprawców i uzyskania
dowodów przestępstwa, sąd okręgowy, na pisemny wniosek Komendanta Głównego
Straży Granicznej, Komendanta BSWSG lub komendanta oddziału Straży Granicznej,
złożony po uzyskaniu pisemnej zgody prokuratora, o którym mowa w ust. 1, może,
również po upływie okresów, o których mowa w ust. 9, wydawać kolejne postanowienia
o przedłużeniu kontroli operacyjnej na następujące po sobie okresy,
których łączna długość nie może przekraczać 12 miesięcy.
10a. Komendant Główny Straży Granicznej,
Komendant BSWSG albo komendant oddziału Straży Granicznej może upoważnić
swojego zastępcę do składania wniosków, o których mowa odpowiednio w ust. 1, 4,
9 i 10, lub do zarządzania kontroli operacyjnej w trybie ust. 4.”,
e)     po ust. 10a dodaje się ust.
10b w brzmieniu:
„10b. Wnioski, postanowienia, pisemne zgody i
zarządzenia, o których mowa w ust. 1, 4, 9 i 10, w odniesieniu do spraw
realizowanych przez BSWSG, Komendant BSWSG przekazuje do wiadomości
Inspektorowi Nadzoru Wewnętrznego.”,
f)     w ust. 16 zdanie pierwsze
otrzymuje brzmienie:
„W przypadku uzyskania dowodów
pozwalających na wszczęcie postępowania karnego lub mających znaczenie dla
toczącego się postępowania karnego Komendant Główny Straży Granicznej,
Komendant BSWSG lub komendant oddziału Straży Granicznej przekazuje
prokuratorowi, o którym mowa w ust. 1, wszystkie materiały zgromadzone podczas
stosowania kontroli operacyjnej.”,
g)     w ust. 16f pkt 1 i 2 otrzymują
brzmienie:
„1)    zawierają informacje, o
których mowa w art. 178 Kodeksu postępowania karnego, Komendant Główny Straży
Granicznej, Komendant BSWSG albo komendant oddziału Straży Granicznej zarządza
ich niezwłoczne, komisyjne i protokolarne zniszczenie;
2)     mogą zawierać
informacje, o których mowa w art. 178a i art. 180 § 3 Kodeksu postępowania
karnego, z wyłączeniem informacji o przestępstwach, o których mowa w art. 240 §
1 Kodeksu karnego, albo informacje stanowiące tajemnice związane z wykonywaniem
zawodu lub funkcji, o których mowa w art. 180 § 2 Kodeksu postępowania
karnego, Komendant Główny Straży Granicznej, Komendant BSWSG albo komendant
oddziału Straży Granicznej przekazuje prokuratorowi te materiały.”;
11)   w art. 9f:
a)     w ust. 1 pkt 1 i 1a otrzymują
brzmienie:
„1)    określone w art. 228 i
art. 229 Kodeksu karnego, popełnione przez funkcjonariuszy i pracowników Straży
Granicznej w związku z wykonywaniem obowiązków służbowych, a także
funkcjonariuszy i pracowników Policji i Biura Ochrony Rządu lub strażaków
Państwowej Straży Pożarnej w przypadku, o którym mowa w art. 1 ust. 2 pkt 4a,
1a)    określone w art. 229
Kodeksu karnego, popełnione przez osoby niebędące funkcjonariuszami lub
pracownikami Straży Granicznej w związku z wykonywaniem czynności
służbowych przez funkcjonariuszy lub pracowników Straży Granicznej, a także
funkcjonariuszy i pracowników Policji i Biura Ochrony Rządu lub strażaków
Państwowej Straży Pożarnej w przypadku, o którym mowa w art. 1 ust. 2 pkt
4a,”,
b)     w ust. 3 zdanie pierwsze
otrzymuje brzmienie:
„Komendant Główny Straży
Granicznej w sprawach o przestępstwa, o których mowa w ust. 1 pkt 1–2 w
odniesieniu do funkcjonariuszy i pracowników BSWSG oraz w sprawach o
przestępstwa, o których mowa w ust. 1 pkt 2a, 2b, 2c i 3–5, Komendant BSWSG w
sprawach o przestępstwa, o których mowa w ust. 1 pkt 1–2, a komendant oddziału
Straży Granicznej w sprawach o przestępstwa, o których mowa w ust. 1
pkt 2–5, może zarządzić, na czas określony, czynności, o których mowa w
ust. 1 i 2, po uzyskaniu pisemnej zgody prokuratora okręgowego właściwego ze
względu na siedzibę organu Straży Granicznej zarządzającego te czynności,
którego na bieżąco informuje o ich wynikach.”, 
c)     w ust. 4 zdanie drugie
otrzymuje brzmienie:
„Komendant Główny Straży
Granicznej, Komendant BSWSG lub komendant oddziału Straży Granicznej może, po
uzyskaniu pisemnej zgody właściwego prokuratora, o którym mowa w ust. 3,
jednorazowo przedłużyć stosowanie czynności na okres nie dłuższy niż kolejne 3
miesiące, jeżeli nie ustały przyczyny ich zarządzenia.”,
d)     ust. 4a otrzymuje brzmienie:
„4a. W uzasadnionych przypadkach, gdy podczas
stosowania czynności, o których mowa w ust. 1, pojawią się nowe
okoliczności istotne dla sprawdzenia uzyskanych wcześniej, wiarygodnych
informacji o przestępstwie oraz ustalenia sprawców i uzyskania dowodów
przestępstwa, Komendant Główny Straży Granicznej w sprawach o przestępstwa, o
których mowa w ust. 1, Komendant BSWSG w sprawach o przestępstwa, o których
mowa w ust. 1 pkt 1 i 1a, a komendant oddziału Straży Granicznej w
sprawach o przestępstwa, o których mowa w ust. 1 pkt 2–5, może, po uzyskaniu
pisemnej zgody właściwego prokuratora, zarządzić kontynuowanie czynności przez
czas oznaczony również po upływie okresów, o których mowa w ust. 4.”,
e)     po ust. 5 dodaje się ust. 5a w
brzmieniu:
„5a. Zarządzenia, pisemne zgody i wnioski, o
których mowa w ust. 3, 4 i 4a w odniesieniu do spraw realizowanych przez
BSWSG, Komendant BSWSG przekazuje do wiadomości Inspektorowi Nadzoru
Wewnętrznego.”,
f)     w ust. 6 zdanie pierwsze
otrzymuje brzmienie:
„W przypadku uzyskania
dowodów pozwalających na wszczęcie postępowania karnego lub mających znaczenie
dla toczącego się postępowania karnego Komendant Główny Straży Granicznej,
Komendant BSWSG lub komendant oddziału Straży Granicznej przekazuje właściwemu
prokuratorowi okręgowemu, o którym mowa w ust. 3, wszystkie materiały
zgromadzone podczas stosowania czynności, o których mowa w ust. 1 i 2.”;
12)   w art. 9g:
a)     ust. 1 otrzymuje brzmienie:
„1. Przy wykonywaniu czynności
operacyjno-rozpoznawczych podejmowanych w celu udokumentowania przestępstw, o
których mowa w art. 9e ust. 1, albo ustalenia tożsamości osób uczestniczących w
tych przestępstwach lub przejęcia przedmiotów przestępstwa Komendant Główny
Straży Granicznej, Komendant BSWSG lub komendant oddziału Straży Granicznej
może zarządzić niejawne nadzorowanie wytwarzania, przemieszczania,
przechowywania i obrotu przedmiotami przestępstwa, jeżeli nie stworzy to
zagrożenia dla życia lub zdrowia ludzkiego.”,
b)     po ust. 2 dodaje się ust. 2a w
brzmieniu:
„2a. Zarządzenia, o których mowa w ust. 1,
oraz informacja o nakazie zaniechania czynności, o którym mowa w ust. 2, w
odniesieniu do spraw realizowanych przez BSWSG, Komendant BSWSG przekazuje do
wiadomości Inspektorowi Nadzoru Wewnętrznego.”,
c)     w ust. 6 zdanie pierwsze
otrzymuje brzmienie:
„W przypadku uzyskania
dowodów pozwalających na wszczęcie postępowania karnego lub mających znaczenie
dla toczącego się postępowania karnego Komendant Główny Straży Granicznej,
Komendant BSWSG lub komendant oddziału Straży Granicznej przekazuje
prokuratorowi okręgowemu, o którym mowa w ust. 2, wszystkie materiały
zgromadzone podczas stosowania czynności, o których mowa w ust. 1.”;
13)   w art. 10b:
a)     w ust. 2 pkt 1 otrzymuje
brzmienie:
„1)    funkcjonariuszowi
wskazanemu w pisemnym wniosku Komendanta Głównego Straży Granicznej, Komendanta
BSWSG lub komendanta oddziału Straży Granicznej albo osoby przez nich
upoważnionej;”,
b)     ust. 5 i 6 otrzymują
brzmienie:
„5. Komendant Główny Straży Granicznej,
Komendant BSWSG i komendant oddziału Straży Granicznej prowadzą rejestry
wystąpień o uzyskanie danych telekomunikacyjnych, pocztowych i internetowych
zawierające informacje identyfikujące jednostkę organizacyjną Straży Granicznej
i funkcjonariusza uzyskującego te dane, ich rodzaj, cel uzyskania oraz czas, w
którym zostały uzyskane. Rejestry prowadzi się w formie elektronicznej, z
zachowaniem przepisów o ochronie informacji niejawnych.
6. Dane, o których mowa w ust. 1, które mają
znaczenie dla postępowania karnego, Komendant Główny Straży Granicznej,
Komendant BSWSG lub komendant oddziału Straży Granicznej przekazują
prokuratorowi właściwemu miejscowo lub rzeczowo. Prokurator podejmuje decyzję o
zakresie i sposobie wykorzystania przekazanych danych.”;
14)   w art. 10c:
a)     ust. 4 otrzymuje brzmienie:
„4. Informacje i dane, o których mowa w ust.
1, udostępnia się na podstawie postanowienia wydanego na pisemny wniosek
Komendanta Głównego Straży Granicznej, Komendanta BSWSG albo komendanta
oddziału Straży Granicznej przez sąd okręgowy właściwy miejscowo ze względu na
siedzibę organu Straży Granicznej składającego wniosek.”,
b)     ust. 10 otrzymuje brzmienie:
„10. Sąd, który wydał postanowienie o
udostępnieniu informacji i danych, na wniosek Komendanta Głównego Straży
Granicznej lub w odniesieniu do spraw realizowanych przez BSWSG na wniosek
Komendanta BSWSG, złożony po uzyskaniu pisemnej zgody Prokuratora Generalnego,
może odroczyć, w drodze postanowienia, na czas oznaczony, z możliwością
dalszego przedłużania, obowiązek, o którym mowa w ust. 9, jeżeli zostanie
uprawdopodobnione, że poinformowanie podmiotu, o którym mowa w ust. 5 pkt 4,
może zaszkodzić wynikom podjętych czynności operacyjno-rozpoznawczych. Przepis
art. 9e ust. 12 stosuje się odpowiednio.”;
15)   art. 10e otrzymuje brzmienie:
„Art. 10e. 1. W celu realizacji zadań, o
których mowa w art. 1 ust. 2 pkt 1, 2, 4–5d i 10, Komendant Główny Straży
Granicznej, Komendant BSWSG lub komendant oddziału Straży Granicznej może
zarządzić o zastosowaniu urządzeń uniemożliwiających telekomunikację na
określonym obszarze, przez czas niezbędny do wykonywania czynności przez Straż
Graniczną, z uwzględnieniem konieczności minimalizacji skutków braku możliwości
korzystania z usług telekomunikacyjnych.
2. O zastosowaniu urządzeń, o których
mowa w ust. 1, Komendant Główny Straży Granicznej, Komendant BSWSG lub
komendant oddziału Straży Granicznej niezwłocznie informuje Prezesa Urzędu
Komunikacji Elektronicznej.”;
16)   w art. 36 ust. 1 otrzymuje brzmienie:
„1. Do mianowania funkcjonariusza na
stanowisko służbowe, przenoszenia na inne stanowisko oraz zwalniania z tego
stanowiska właściwi są przełożeni: Komendant Główny Straży Granicznej,
Komendant BSWSG, komendanci oddziałów Straży Granicznej, komendanci ośrodków
szkolenia Straży Granicznej oraz komendanci ośrodków Straży Granicznej.”;
17)   w art. 39b w ust. 2 w pkt 2 kropkę
zastępuje się średnikiem i dodaje się pkt 3 w brzmieniu:
„3)    BSWSG zarządza
Komendant BSWSG.”;
18)   w art. 41:
a)     ust. 2 otrzymuje brzmienie:
„2. Funkcjonariusza można oddelegować do
wykonywania zadań poza Strażą Graniczną:
1)     do pracy w celu
wykonywania zadań określonych w ustawie, w szczególności związanych z
zapewnieniem bezpieczeństwa i porządku publicznego lub wykonywaniem czynności w
sprawach cudzoziemców;
2)     w Biurze Nadzoru
Wewnętrznego.”,
b)     po ust. 2 dodaje się ust. 2a w
brzmieniu:
„2a. Oddelegowanie funkcjonariusza do
wykonywania zadań w Biurze Nadzoru Wewnętrznego następuje na zasadach
określonych w ustawie z dnia 21 czerwca 1996 r. o szczególnych formach sprawowania
nadzoru przez ministra właściwego do spraw wewnętrznych. W zakresie
nieuregulowanym stosuje się odpowiednio przepisy art. 41b–41l.”,
c)     uchyla się ust. 3;
19)   po art. 41 dodaje się art. 41a–41l w
brzmieniu:
„Art. 41a. Komendant Główny Straży
Granicznej jest organem właściwym w sprawach oddelegowania funkcjonariusza
do pracy poza Strażą Graniczną, zwanego dalej „oddelegowaniem”, oraz odwołania
z tego oddelegowania, z zastrzeżeniem art. 11g ust. 4 ustawy z dnia 21
czerwca 1996 r. o szczególnych formach sprawowania nadzoru przez ministra
właściwego do spraw wewnętrznych.
Art. 41b. 1. Z wnioskiem o oddelegowanie
funkcjonariusza występuje kierownik urzędu państwowego, a w przypadku
oddelegowania do urzędu administracji rządowej – dyrektor generalny tego
urzędu.
2. W przypadku oddelegowania
funkcjonariusza do pracy do urzędu obsługującego ministra właściwego do spraw
zagranicznych w celu pełnienia służby w placówce zagranicznej Rzeczypospolitej
Polskiej w rozumieniu przepisów ustawy z dnia 27 lipca 2001 r. o służbie
zagranicznej (Dz. U. z 2017 r. poz. 161 i 476) z wnioskiem, o którym mowa w
ust. 1, występuje Komendant Główny Straży Granicznej. Wniosek, o którym mowa w
ust. 1, składa się do dyrektora generalnego służby zagranicznej.
3. Wniosek, o którym mowa w ust. 1,
powinien zawierać nazwę urzędu państwowego, wyznaczone stanowisko służbowe lub
stopień dyplomatyczny dla funkcjonariusza, wysokość wynagrodzenia, kwalifikacje
zawodowe oraz zakres wykonywanych zadań i obowiązków. Wniosek, o którym
mowa w ust. 1, może zawierać wskazanie funkcjonariusza proponowanego do
oddelegowania.
4. Wniosek, o którym mowa w ust. 1, może
dotyczyć oddelegowania funkcjonariusza do wykonywania pracy w urzędach
państwowych, w których wykonywane są zadania związane z zapewnieniem
bezpieczeństwa i porządku publicznego lub wykonywane są czynności w sprawach
cudzoziemców.
5. Wniosek o oddelegowanie
funkcjonariusza do wykonywania pracy w urzędzie obsługującym ministra
właściwego do spraw administracji publicznej może dotyczyć wyłącznie stanowisk,
na których w myśl odrębnych przepisów mogą być zatrudniani oddelegowani
funkcjonariusze Policji, Straży Granicznej, Biura Ochrony Rządu lub strażacy
Państwowej Straży Pożarnej.
Art. 41c. Oddelegowanie następuje po
wyrażeniu przez funkcjonariusza zgody w formie pisemnego oświadczenia
wskazującego nazwę urzędu państwowego i stanowisko służbowe lub stopień
dyplomatyczny, na którym funkcjonariusz godzi się wykonywać zadania, a także
okres wykonywania tych zadań.
Art. 41d. Uwzględnienia wniosku, o
którym mowa w art. 41b ust. 1, można odmówić, jeżeli jest to uzasadnione
potrzebami Straży Granicznej, z wyjątkiem oddelegowania do Biura Nadzoru
Wewnętrznego. 
Art. 41e. 1. W razie uwzględnienia
wniosku, o którym mowa w art. 41b ust. 1:
1)     zalicza się –
do celów związanych z pełnieniem służby w Straży Granicznej oraz obliczania
uposażenia i innych świadczeń pieniężnych przysługujących funkcjonariuszowi w
okresie oddelegowania – stanowisko służbowe lub stopień dyplomatyczny określone
we wniosku, o którym mowa w art. 41b ust. 1, do odpowiedniej grupy uposażenia
zasadniczego funkcjonariuszy Straży Granicznej oraz ustala stopień etatowy, do
którego zaszeregowuje to stanowisko lub stopień dyplomatyczny, stosownie do
zaszeregowania stanowisk służbowych funkcjonariuszy Straży Granicznej do grup
uposażenia zasadniczego;
2)     uzgadnia się
z osobą, o której mowa w art. 41b ust. 1 i 2, kandydaturę funkcjonariusza
proponowanego do oddelegowania do wykonywania pracy w urzędzie państwowym,
po uprzednim uzyskaniu od funkcjonariusza oświadczenia o wyrażeniu zgody na
oddelegowanie.
2. Oddelegowanie funkcjonariusza
następuje na podstawie rozkazu personalnego, w którym zwalnia się
funkcjonariusza z dotychczas zajmowanego stanowiska służbowego i oddelegowuje
do wykonywania pracy poza Strażą Graniczną.
3. W rozkazie personalnym, o którym mowa
w ust. 2, zamieszcza się w szczególności:
1)     datę
zwolnienia funkcjonariusza z dotychczas zajmowanego stanowiska służbowego oraz
wysokość przysługującego mu na tym stanowisku uposażenia;
2)     nazwę urzędu
państwowego, do którego następuje oddelegowanie;
3)     określenie
stanowiska służbowego lub stopnia dyplomatycznego przeznaczonego dla
funkcjonariusza, ze wskazaniem składników uposażenia ustalonych zgodnie
z ust. 1 pkt 1;
4)     określenie
czasu trwania oddelegowania.
Art. 41f. 1. Wyznaczenie na stanowisko
służbowe w urzędzie państwowym, do którego funkcjonariusz został oddelegowany
do wykonywania pracy, następuje zgodnie z odrębnymi przepisami obowiązującymi
przy wyznaczaniu na dane stanowisko służbowe lub stopień dyplomatyczny.
2. Osoba, o której mowa w art. 41b ust.
1 i 2, może przenieść oddelegowanego funkcjonariusza na inne stanowisko
służbowe lub stopień dyplomatyczny w urzędzie państwowym po uzyskaniu zgody:
1)     Komendanta
Głównego Straży Granicznej, z wyjątkiem przypadku, gdy przeniesienie następuje
na polecenie ministra właściwego do spraw wewnętrznych, oraz
2)    
funkcjonariusza, wyrażonej w formie pisemnego oświadczenia.
3. W przypadku zmiany stanowiska
służbowego w trybie, o którym mowa w ust. 2, w rozkazie personalnym określa się
stanowisko służbowe lub stopień dyplomatyczny, na które oddelegowany
funkcjonariusz został przeniesiony, ze wskazaniem składników uposażenia
ustalonych zgodnie z art. 41e ust. 1 pkt 1.
Art. 41g. Okres oddelegowania
funkcjonariusza może zostać przedłużony na wniosek osoby, o której mowa w art.
41b ust. 1 i 2. Przepisy art. 41f ust. 2 i 3 stosuje się odpowiednio.
Art. 41h. 1. Oddelegowanemu
funkcjonariuszowi przysługują uprawnienia i świadczenia, w tym uposażenie
i inne świadczenia pieniężne, na zasadach określonych w ustawie.
2. Do oddelegowanego funkcjonariusza
stosuje się przepisy, które mają zastosowanie do pracowników zatrudnionych na
stanowiskach służbowych równorzędnych do zajmowanego przez funkcjonariusza,
dotyczące obowiązków pracodawcy i pracownika, regulaminów pracy, wyróżnień i
kar, czasu pracy, bezpieczeństwa i higieny pracy, dodatkowego wynagrodzenia
rocznego, a także przyznawania nagród.
3. W przypadku gdy wypłacone
oddelegowanemu funkcjonariuszowi dodatkowe wynagrodzenie roczne lub nagroda
roczna są niższe od nagrody rocznej obliczonej na podstawie przepisów, o
których mowa w ust. 1, albo dodatkowe wynagrodzenie roczne lub nagroda roczna
nie przysługują z uwagi na okres pracy w urzędzie państwowym, funkcjonariuszowi
przysługuje odpowiednie wyrównanie przez jednostkę organizacyjną Straży
Granicznej, w której pełnił on służbę przed oddelegowaniem.
Art. 41i. 1. Urząd państwowy, do którego
oddelegowano funkcjonariusza, wypłaca funkcjonariuszowi:
1)     uposażenie;
2)     dodatkowe
wynagrodzenie roczne lub nagrodę roczną za okres oddelegowania;
3)     nagrody
uznaniowe.
2. Jednostka organizacyjna Straży
Granicznej, w której funkcjonariusz pełnił służbę przed oddelegowaniem, wypłaca
funkcjonariuszowi:
1)     świadczenia w
naturze i ich ekwiwalenty oraz niewymienione w ust. 1 należności
i świadczenia przysługujące z tytułu pełnienia służby;
2)     nagrodę
jubileuszową;
3)     należności z
tytułu doznania uszczerbku na zdrowiu i należności pośmiertne;
4)     wyrównanie, o
którym mowa w art. 41h ust. 3.
Art. 41j. Oddelegowanemu
funkcjonariuszowi urlopów udziela właściwy przełożony w urzędzie państwowym, do
którego oddelegowano funkcjonariusza, na zasadach i w wymiarze określonych w
ustawie.
Art. 41k. 1. Oddelegowanie kończy się z
upływem okresu, na który funkcjonariusz został oddelegowany.
2. Przed upływem okresu, o którym mowa w
ust. 1, odwołanie funkcjonariusza z oddelegowania następuje:
1)     z urzędu, w
przypadku gdy:
a)    
funkcjonariusz zwalniany jest ze służby w Straży Granicznej albo
b)    
jest to uzasadnione potrzebami służby;
2)     na wniosek:
a)    
osób, o których mowa w art. 41b ust. 1 i 2,
b)    
oddelegowanego funkcjonariusza.
3. Odwołanie z oddelegowania w
przypadkach, o których mowa w:
1)     ust. 2 pkt 1
i pkt 2 lit. a – nie wymaga zgody oddelegowanego funkcjonariusza;
2)     ust. 2 – następuje nie wcześniej
niż z upływem 30 dni od daty wskazanej w rozkazie personalnym.
4. Termin, o którym mowa w ust. 3 pkt 2,
może być skrócony za porozumieniem Komendanta Głównego Straży Granicznej,
urzędu państwowego oraz zainteresowanego funkcjonariusza.
Art. 41l. 1. Po odwołaniu
funkcjonariusza z oddelegowania właściwy przełożony mianuje go na stanowisko
nie niższe niż zajmowane przed oddelegowaniem.
2. Komendant Główny Straży Granicznej
może wyrazić zgodę na zwolnienie ze służby w Straży Granicznej funkcjonariusza,
o którym mowa w art. 41k, ze stanowiska równorzędnego do zajmowanego w urzędzie
państwowym albo w urzędzie administracji rządowej. Nie dotyczy to
funkcjonariusza, który podlega zwolnieniu ze służby na podstawie art. 45 ust. 1
pkt 3–5 oraz ust. 2 pkt 1, 2, 5 i 10 albo wobec którego orzeczono karę
dyscyplinarną wyznaczenia na niższe stanowisko służbowe.”;
20)  
w art. 53:
a)    
ust. 1 otrzymuje brzmienie:
„1. Na
stopnie chorążych Straży Granicznej mianuje Komendant Główny Straży Granicznej,
z zastrzeżeniem ust. 3.”,
b)    
dodaje się ust. 3 w brzmieniu:
„3. Na
stopnie chorążych Straży Granicznej w BSWSG mianuje Komendant BSWSG.”;
21)   po art. 55 dodaje się art. 55a w
brzmieniu:
„Art. 55a. W przypadku planowanego
przedterminowego mianowania na stopnie w korpusie oficerów Straży Granicznej
właściwy przełożony może wystąpić do Inspektora Nadzoru Wewnętrznego o
dokonanie weryfikacji, o której mowa w art. 11a ust. 3 pkt 2 ustawy z dnia
21 czerwca 1996 r. o szczególnych formach sprawowania nadzoru przez ministra
właściwego do spraw wewnętrznych.”;
22)   w art. 75a ust. 1 otrzymuje brzmienie:
„1. Za stan bezpieczeństwa i higieny
służby w stosunku do podległych funkcjonariuszy odpowiadają Komendant Główny
Straży Granicznej, Komendant BSWSG, komendanci oddziałów Straży Granicznej,
komendanci ośrodków Straży Granicznej i komendanci ośrodków szkolenia Straży
Granicznej.”;
23)   w art. 91a:
a)     ust. 1 otrzymuje brzmienie:
„1. Funkcjonariusze składają oświadczenie o
swoim stanie majątkowym, w tym o majątku objętym małżeńską wspólnością
majątkową, Komendantowi Głównemu Straży Granicznej, Komendantowi BSWSG,
właściwym komendantom oddziałów Straży Granicznej, komendantom ośrodków
szkolenia Straży Granicznej lub komendantom ośrodków Straży Granicznej przy
nawiązywaniu lub rozwiązywaniu stosunku służbowego, corocznie oraz na ich
żądanie. Komendant Główny Straży Granicznej oraz zastępcy Komendanta Głównego
Straży Granicznej składają oświadczenie o swoim stanie majątkowym ministrowi
właściwemu do spraw wewnętrznych.”,
b)     ust. 3 otrzymuje brzmienie:
„3. Pracownicy Straży Granicznej składają
oświadczenie o swoim stanie majątkowym, w tym o majątku objętym małżeńską
wspólnością majątkową, na żądanie Komendanta Głównego Straży Granicznej,
Komendanta BSWSG, właściwych komendantów oddziałów Straży Granicznej,
komendantów ośrodków szkolenia Straży Granicznej lub komendantów ośrodków
Straży Granicznej.”,
c)     ust. 6 otrzymuje brzmienie:
„6. Prawo wglądu do złożonych oświadczeń o
stanie majątkowym mają: Komendant Główny Straży Granicznej, Komendant BSWSG,
właściwi komendanci oddziałów Straży Granicznej, komendanci ośrodków szkolenia
Straży Granicznej lub komendanci ośrodków Straży Granicznej oraz osoby przez
nich pisemnie upoważnione w zakresie niezbędnym do przeprowadzenia analizy
oświadczeń.”,
d)     po ust. 6 dodaje się ust. 6a w
brzmieniu:
„6a. Inspektor Nadzoru Wewnętrznego w celu
przeprowadzenia analizy złożonych oświadczeń o stanie majątkowym ma prawo
wglądu do ich treści i przetwarzania danych w nich zawartych.”;
24)   w art. 94 w ust. 1 skreśla się wyrazy „od
terenowych organów rządowej administracji ogólnej,”;
25)   w art. 113a ust. 13 i 14 otrzymują
brzmienie:
„13. Komendant Główny Straży Granicznej przyznaje nagrody
roczne kierownikowi komórki organizacyjnej Komendy Głównej Straży Granicznej,
komendantowi oddziału Straży Granicznej, komendantowi ośrodka szkolenia Straży
Granicznej, komendantowi ośrodka Straży Granicznej oraz ich zastępcom.
Komendantowi BSWSG przyznaje nagrodę roczną, na wniosek Inspektora Nadzoru
Wewnętrznego, minister właściwy do spraw wewnętrznych. Komendant Główny
Straży Granicznej może przyznawać nagrody roczne wszystkim funkcjonariuszom.
14. Kierownik komórki organizacyjnej
Komendy Głównej Straży Granicznej, Komendant BSWSG, komendant oddziału Straży
Granicznej, komendant ośrodka szkolenia Straży Granicznej, komendant ośrodka
Straży Granicznej przyznają nagrody roczne odpowiednio funkcjonariuszowi
pełniącemu służbę w komórce organizacyjnej Komendy Głównej Straży Granicznej,
BSWSG, oddziale Straży Granicznej, ośrodku szkolenia Straży Granicznej i
ośrodku Straży Granicznej.”;
26)   w art. 118 w ust. 1 w pkt 5 średnik
zastępuje się kropką i uchyla się pkt 6;
27)   w art. 120 w ust. 1 skreśla się wyrazy
„art. 11a ust. 1 i”;
28)   w art. 136b:
a)     w ust. 1:
–     pkt 1 otrzymuje brzmienie:
„1)    Komendanta BSWSG,
komendantów oddziałów Straży Granicznej, komendantów ośrodków szkolenia Straży
Granicznej, komendantów ośrodków Straży Granicznej oraz kierowników komórek
organizacyjnych Komendy Głównej;”,
–       pkt 2
otrzymuje brzmienie:
„2)    Komendanta Głównego Straży
Granicznej, z zastrzeżeniem pkt 3;”,
–       dodaje
się pkt 3 w brzmieniu:
„3)    ministra właściwego do
spraw wewnętrznych w stosunku do Komendanta  BSWSG i jego zastępcy.”,
b)     po ust. 4 dodaje się ust. 4a w
brzmieniu:
„4a. Od orzeczenia dyscyplinarnego wydanego w
pierwszej instancji przez ministra właściwego do spraw wewnętrznych odwołanie
nie przysługuje. Obwiniony może jednak zwrócić się do ministra właściwego do
spraw wewnętrznych o ponowne rozpatrzenie sprawy; do wniosku tego stosuje się
odpowiednio przepisy dotyczące odwołań od orzeczeń dyscyplinarnych.”;  
29)   w art. 136c w ust. 1 skreśla się zdanie
trzecie.
Art. 6. W
ustawie z dnia 26 lipca 1991 r. o podatku dochodowym od osób fizycznych (Dz. U.
z 2016 r. poz. 2032, z późn. zm.[13])) w art. 30 w ust. 1 pkt 5 otrzymuje brzmienie:
„5)    z wynagrodzeń za
udzielanie pomocy Policji, funkcjonariuszom Służby Celno-Skarbowej, Straży
Granicznej, Służbie Kontrwywiadu Wojskowego, Służbie Wywiadu Wojskowego,
Żandarmerii Wojskowej, Agencji Bezpieczeństwa Wewnętrznego, Agencji Wywiadu,
Centralnemu Biuru Antykorupcyjnemu i Biuru Nadzoru Wewnętrznego, wypłacanych z
funduszu operacyjnego – w wysokości 20% wynagrodzenia;”.
Art. 7. W
ustawie z dnia 24 sierpnia 1991 r. o Państwowej Straży Pożarnej (Dz. U.
z 2017 r. poz. 1204, 1321 i 1567) wprowadza się następujące zmiany:
1)     w art. 8 ust. 1 pkt 5, art. 10
ust. 2 pkt 2, art. 18 ust. 1, art. 32 ust. 1 pkt 6, art. 34 ust. 2, art. 51
ust. 3 pkt 3, art. 73 ust. 1c, art. 95c ust. 3 i art. 121 ust. 1 pkt 3 i 4
użyte w różnej liczbie i różnym przypadku wyrazy „jednostka badawczo-rozwojowa”
zastępuje się użytymi w odpowiedniej liczbie i odpowiednim przypadku wyrazami
„instytut badawczy”;
2)     po art. 9 dodaje się art. 9a w
brzmieniu:
„Art. 9a. Strażacy, o których mowa w art. 9 ust. 1 i 3,
art. 12 ust. 1 oraz art. 13 ust. 1, a także mianowani na stanowiska
dyrektora i zastępcy dyrektora komórki organizacyjnej oraz naczelnika, mogą
zostać poddani weryfikacji, o której mowa w art. 11a ust. 3 pkt 2 ustawy
z dnia 21 czerwca 1996 r. o szczególnych formach sprawowania nadzoru
przez ministra właściwego do spraw wewnętrznych (Dz. U. poz. 491, z późn. zm.[14])). Weryfikacja, o której mowa w zdaniu pierwszym, może być
prowadzona także wobec strażaków zajmujących te stanowiska.”;
3)     po art. 13a dodaje się art.
13b w brzmieniu:
„Art. 13b. Kierownicy jednostek
organizacyjnych Państwowej Straży Pożarnej są obowiązani współdziałać z Biurem
Nadzoru Wewnętrznego w zakresie realizacji jego zadań, w szczególności:
1)     udostępniać,
na wniosek Inspektora Nadzoru Wewnętrznego, niezbędne wyposażenie, urządzenia i
środki techniczne;
2)     zapewniać
warunki niezbędne do sprawnej realizacji zadań przez inspektorów Biura Nadzoru
Wewnętrznego, w szczególności przez zapewnienie swobodnego wstępu na teren
jednostki organizacyjnej Państwowej Straży Pożarnej, niezwłocznego
przedstawiania żądanych informacji i dokumentów, terminowego udzielania ustnych
i pisemnych wyjaśnień, a także udostępnianie niezbędnych urządzeń technicznych
i zapewnienie dostępu do Internetu oraz, w miarę możliwości, oddzielnego
pomieszczenia z odpowiednim wyposażeniem;
3)     przekazywać
dane strażaków objętych weryfikacją, o której mowa w art. 11a ust. 3 pkt 2
ustawy z dnia 21 czerwca 1996 r. o szczególnych formach sprawowania nadzoru
przez ministra właściwego do spraw wewnętrznych, najpóźniej w terminie 14 dni
przed planowanym:
a)    
powołaniem na stanowiska komendantów i ich zastępców, dyrektorów
i zastępców dyrektorów komórek organizacyjnych oraz naczelników,
b)    
oddelegowaniem do pełnienia służby lub wykonywaniem zadań poza granicami kraju
na okres przekraczający 14 dni, z wyłączeniem oddelegowania do realizacji
zadania poza granicami państwa w grupie ratowniczej, o której mowa w art. 49b
ust. 1 pkt 1,
c)     wystąpieniem o nadawanie stopni
nadbrygadiera i generała brygadiera w Państwowej Straży Pożarnej,
d)     wystąpieniem o przedterminowe
nadanie stopnia w korpusie oficerów Państwowej Straży Pożarnej, 
e)     wystąpieniem o wyróżnienie, na
wniosek ministra właściwego do spraw wewnętrznych, orderami i odznaczeniami, o
których mowa w ustawie z dnia 16 października 1992 r. o orderach i
odznaczeniach (Dz. U. z 2015 r. poz. 475 i 1266 oraz z 2016 r. poz. 1948),
f)    
oddelegowaniem do wykonywania zadań w Biurze Nadzoru Wewnętrznego;
4)     udostępniać
dokumentację z kontroli, o której mowa w art. 12 ust. 3 pkt 2 ustawy
z dnia 5 sierpnia 2010 r. o ochronie informacji niejawnych (Dz. U. z 2016
r. poz. 1167 i 1948 oraz z 2017 r. poz. 935 i ...).”;
4)     w art. 18 w ust. 1 wyrazy
„jednostki badawczo-rozwojowej” zastępuje się wyrazami „instytutu badawczego”
oraz wyrazy „ustawa z dnia 25 lipca 1985 r. o jednostkach badawczo-rozwojowych
(Dz. U. z 2008 r. poz. 993 oraz z 2009 r. poz. 1323)” zastępuje się wyrazami
„ustawa z dnia 30 kwietnia 2010 r. o instytutach badawczych (Dz. U. z 2017 r.
poz. 1158 i 1452)”;
5)     w art. 28a uchyla się ust. 2 i
3;
6)     w art. 35 w ust. 12 wyrazy
„ustawy z dnia 12 września 1990 r. o szkolnictwie wyższym (Dz. U. poz. 385, z
późn. zm.)” zastępuje się wyrazami „ustawy z dnia 27 lipca 2005 r. – Prawo o
szkolnictwie wyższym (Dz. U. z 2016 r. poz. 1842, z późn. zm.[15]))”;
7)     po art. 37d dodaje się art.
37e–37u w brzmieniu:
„Art. 37e. Komendant Główny Państwowej
Straży Pożarnej może oddelegować strażaka, za jego zgodą, do wykonywania zadań
poza Państwową Strażą Pożarną w następujących jednostkach organizacyjnych,
zwanych dalej „instytucjami cywilnymi”:
1)     urzędach
organów administracji rządowej;
2)     Zarządzie
Głównym i zarządach wojewódzkich Związku Ochotniczych Straży Pożarnych
Rzeczypospolitej Polskiej;
3)     gminach;
4)     jednostkach
ochrony przeciwpożarowej utworzonych w trybie art. 17 ustawy z dnia 24
sierpnia 1991 r. o ochronie przeciwpożarowej przez gminy, instytucje,
organizacje, osoby prawne i fizyczne;
5)     jednostkach
organizacyjnych tworzonych na podstawie odrębnych przepisów;
6)     innych
jednostkach organizacyjnych, w których są wykonywane zadania określone w art. 1
ustawy z dnia 24 sierpnia 1991 r. o ochronie przeciwpożarowej.
Art. 37f. Przepisów o oddelegowaniu nie
stosuje się do strażaków wyznaczonych do pełnienia służby w Wojskowej Ochronie
Przeciwpożarowej.
Art. 37g. Oddelegowanie strażaka do
wykonywania zadań w Biurze Nadzoru Wewnętrznego następuje na zasadach
określonych w ustawie z dnia 21 czerwca 1996 r. o szczególnych formach
sprawowania nadzoru przez ministra właściwego do spraw wewnętrznych. W zakresie
nieuregulowanym stosuje się odpowiednio przepisy art. 37i–37u.
Art. 37h. Strażacy oddelegowani do
wykonywania zadań w instytucjach cywilnych realizują zadania, o których mowa w
art. 1 ustawy z dnia 24 sierpnia 1991 r. o ochronie przeciwpożarowej, z
wyłączeniem strażaków oddelegowanych do Biura Nadzoru Wewnętrznego.
Art. 37i. 1. Z wnioskiem o oddelegowanie
strażaków do wykonywania zadań w instytucjach cywilnych występują do
Komendanta Głównego Państwowej Straży Pożarnej kierownicy tych instytucji.
2. Wniosek, o którym mowa w ust. 1,
powinien określać nazwę instytucji cywilnej, stanowisko przeznaczone dla
strażaka, kwalifikacje wymagane do zajmowania tego stanowiska oraz zakres
wykonywanych na nim zadań i obowiązków, przewidywany okres oddelegowania, a
także zobowiązanie do wypłacania strażakowi z własnych środków uposażenia i
innych należności pieniężnych.
3. Stanowisko, o którym mowa w ust. 2,
powinno odpowiadać stanowisku służbowemu przewidzianemu dla strażaka.
Art. 37j. Oddelegowanie do wykonywania
zadań poza Państwową Strażą Pożarną następuje po wyrażeniu przez strażaka
pisemnej zgody na wykonywanie tych zadań w określonej instytucji cywilnej,
na danym stanowisku i na zasadach, o których mowa w art. 37l, oraz po
zasięgnięciu opinii przełożonego strażaka uprawnionego do mianowania strażaka
na stanowisko służbowe.
Art. 37k. Komendant Główny Państwowej
Straży Pożarnej może odmówić uwzględnienia wniosku, o którym mowa w art. 37i,
jeżeli na wskazanych stanowiskach nie będą wykonywane zadania, o których mowa w
art. 1 ustawy z dnia 24 sierpnia 1991 r. o ochronie przeciwpożarowej, albo
jeżeli jest to uzasadnione potrzebami Państwowej Straży Pożarnej.
Art. 37l. W razie uwzględnienia wniosku,
o którym mowa w art. 37i, i po uzgodnieniu obsady stanowisk oraz zasad
wykonywania zadań przez strażaka między Komendantem Głównym Państwowej Straży
Pożarnej a kierownikiem instytucji cywilnej, Komendant Główny Państwowej Straży
Pożarnej:
1)     zwalnia
strażaka wyrażającego zgodę na wykonywanie zadań w instytucji cywilnej z
dotychczas zajmowanego stanowiska;
2)     pozostawia
strażaka na etacie jednostki organizacyjnej Państwowej Straży Pożarnej, w
której strażak pełnił służbę przed oddelegowaniem do wykonywania zadań w instytucji
cywilnej;
3)     zalicza – do
celów obliczenia uposażenia i innych należności pieniężnych przysługujących w
trakcie oddelegowania – stanowisko służbowe do odpowiedniej grupy
zaszeregowania oraz ustala stopień etatowy, stosownie do zaszeregowania stanowiska
służbowego;
4)     kieruje
strażaka na stanowisko do określonej we wniosku instytucji cywilnej.
Art. 37m. 1. Kierownik instytucji
cywilnej oddelegowuje strażaka, o którym mowa w art. 37l, na stanowisko w tej
instytucji.
2. Kierownik instytucji cywilnej może
przenieść oddelegowanego strażaka na inne stanowisko, jeżeli strażak i
Komendant Główny Państwowej Straży Pożarnej wyrażą na to zgodę.
3. W przypadku, o którym mowa w ust. 2,
kierownik instytucji cywilnej zawiadamia Komendanta Głównego Państwowej Straży
Pożarnej o dokonanej zmianie, przesyłając jednocześnie stosowne oświadczenie
strażaka.
Art. 37n. Jeżeli w wyniku reorganizacji
instytucji cywilnej, w której oddelegowany strażak wykonuje zadania, następuje
likwidacja stanowiska zajmowanego przez strażaka, kierownik instytucji cywilnej
występuje do Komendanta Głównego Państwowej Straży Pożarnej z wnioskiem o
skierowanie strażaka na inne stanowisko lub o jego odwołanie. Przepis art. 37i
ust. 2 stosuje się odpowiednio.
Art. 37o. 1. Komendant Główny Państwowej
Straży Pożarnej, jeżeli jest to uzasadnione potrzebami Państwowej Straży
Pożarnej, może odwołać oddelegowanego strażaka z instytucji cywilnej bez zgody
strażaka i kierownika tej instytucji, zawiadamiając ich o tym co najmniej z
trzymiesięcznym wyprzedzeniem.
2. Kierownik instytucji cywilnej może
przekazać oddelegowanego strażaka wykonującego zadania w instytucji cywilnej do
dyspozycji Komendanta Głównego Państwowej Straży Pożarnej, zawiadamiając o tym
strażaka co najmniej z trzymiesięcznym wyprzedzeniem.
3. Komendant Główny Państwowej Straży
Pożarnej odwołuje oddelegowanego strażaka na jego wniosek z instytucji cywilnej
nawet bez zgody kierownika tej instytucji. Odwołanie następuje po upływie 3
miesięcy od końca miesiąca kalendarzowego, w którym strażak złożył wniosek
o odwołanie, a jeżeli wniosek wiąże się z jego pisemnym żądaniem zwolnienia ze
służby w Państwowej Straży Pożarnej, zwolnienie ze służby następuje w trybie
określonym w art. 43 ust. 2 pkt 5.
4. Przepis ust. 1 stosuje się
odpowiednio w razie konieczności zwolnienia strażaka ze służby w Państwowej
Straży Pożarnej w przypadkach określonych w art. 38 ust. 4 lub art. 43 ust. 2
pkt 1–4 i 6 oraz ust. 3 pkt 2–5, bez wcześniejszego zawiadomienia kierownika
instytucji cywilnej, w której oddelegowany strażak wykonuje zadania.
5. Terminy, o których mowa w ust. 1–3,
mogą być skrócone za porozumieniem Komendanta Głównego Straży Pożarnej,
instytucji cywilnej oraz zainteresowanego strażaka.
Art. 37p. 1. Strażaka odwołanego z
oddelegowania do instytucji cywilnej przenosi się do jednostki organizacyjnej
Państwowej Straży Pożarnej, w której strażak pełnił służbę przed oddelegowaniem
do wykonywania zadań poza Państwową Strażą Pożarną, i mianuje na stanowisko nie
niższe od zajmowanego przed oddelegowaniem, chyba że zaistniały okoliczności
wymienione w art. 38 ust. 1 i 2 lub art. 43 ust. 3 pkt 4.
2. Komendant Główny Państwowej Straży
Pożarnej może wyrazić zgodę na zwolnienie ze służby w Państwowej Straży
Pożarnej strażaka, o którym mowa w art. 37n, ze stanowiska
równorzędnego do zajmowanego w instytucji cywilnej. Nie dotyczy to strażaka,
który podlega zwolnieniu ze służby na podstawie art. 43 ust. 2 pkt 3, 4 i
6 oraz ust. 3 pkt 2, 4a i 5 albo wobec którego orzeczono karę dyscyplinarną
wyznaczenia na niższe stanowisko służbowe.
Art. 37q. 1. Strażakom oddelegowanym do
wykonywania zadań w instytucjach cywilnych przysługują uprawnienia i
świadczenia, w tym uposażenie i inne należności pieniężne oraz świadczenia w
naturze i równoważniki pieniężne, na zasadach określonych w ustawie oraz
przepisach wydanych na jej podstawie.
2. Do strażaków oddelegowanych do
wykonywania zadań w instytucjach cywilnych stosuje się te przepisy prawa pracy,
które miałyby zastosowanie do pracowników zatrudnionych na stanowiskach
zajmowanych przez strażaków, w szczególności dotyczące obowiązków
pracodawcy i pracownika, regulaminów pracy, wyróżnień i kar, czasu pracy oraz
bezpieczeństwa i higieny pracy, jak również zakładowego funduszu nagród, a
także przyznawania nagród.
Art. 37r. 1. Uposażenie, nagrodę roczną
za okres oddelegowania i nagrody uznaniowe przysługujące strażakowi z tytułu
pełnienia służby w Państwowej Straży Pożarnej, a wykonującemu zadania w
instytucji cywilnej, wypłaca z własnych środków instytucja cywilna.
2. Jednostka organizacyjna Państwowej
Straży Pożarnej, w której strażak pełnił służbę przed oddelegowaniem do
wykonywania zadań w instytucji cywilnej:
1)     wydaje
świadczenia w naturze i wypłaca ich równoważniki, a także wypłaca inne niż
wymienione w ust. 1 należności i świadczenia przysługujące z tytułu pełnienia
służby w Państwowej Straży Pożarnej;
2)     wypłaca pomoc
finansową, o której mowa w art. 80 ust. 1;
3)     wypłaca
nagrody jubileuszowe, o których mowa w art. 93 ust. 1 pkt 3;
4)     wypłaca należności
z tytułu zwolnienia ze służby, o których mowa w art. 93 ust. 1 pkt 6;
5)     wypłaca
odprawę pośmiertną, o której mowa w art. 93 ust. 2 pkt 2.
Art. 37s. 1. Kierownik jednostki
organizacyjnej Państwowej Straży Pożarnej, o której mowa w art. 37l pkt 2,
w stosunku do strażaków oddelegowanych do wykonywania zadań w instytucjach
cywilnych:
1)     jest
przełożonym dyscyplinarnym oraz sprawuje kontrolę przestrzegania dyscypliny
służbowej, z wyjątkiem oddelegowania do Biura Nadzoru Wewnętrznego;
2)     podejmuje
decyzje w sprawach wynikających ze stosunku służbowego, na zasadach określonych
w ustawie.
2. Przepis ust. 1 nie narusza uprawnień
kierownika instytucji cywilnej, w której strażak wykonuje zadania.
Art. 37t. Strażakowi oddelegowanemu do
wykonywania zadań w instytucji cywilnej udziela urlopu kierownik tej instytucji
w wymiarze przysługującym strażakowi stosownie do przepisów ustawy.
Art. 37u. 1. Uposażenie i inne
należności pieniężne, o których mowa w art. 37r ust. 1, są wypłacane
strażakom oddelegowanym do wykonywania zadań w instytucjach cywilnych w
terminach przewidzianych dla strażaków pełniących służbę w jednostkach
organizacyjnych Państwowej Straży Pożarnej.
2. Komendant Główny Państwowej Straży
Pożarnej informuje kierowników instytucji cywilnych o przeprowadzanych
podwyżkach uposażeń lub innych zmianach świadczeń i należności pieniężnych
przysługujących strażakom.
3. Strażakom, o których mowa w ust. 1,
mogą być przyznane dodatkowe świadczenia przysługujące w instytucji cywilnej, z
wyłączeniem świadczeń pieniężnych o charakterze uposażeniowym. Przepis powyższy
nie znajduje zastosowania w przypadku oddelegowania do Biura Nadzoru
Wewnętrznego.”;
8)     w art. 49h w ust. 2 pkt 1
otrzymuje brzmienie:
„1)    o których mowa w
art. 37e oraz w art. 106 ust. 1;”;
9)     w art. 57a po ust. 8 dodaje
się ust. 8a w brzmieniu:
„8a. Inspektor Nadzoru Wewnętrznego w
celu przeprowadzenia analizy złożonych oświadczeń o stanie majątkowym ma prawo
wglądu do ich treści i przetwarzania danych w nich zawartych.”;
10)   po art. 73 dodaje się art. 73a w
brzmieniu:
„Art. 73a. W przypadku kandydatów do
nadania stopnia oficerskiego w trybie określonym w art. 73 ust. 1 pkt 4
właściwy przełożony może wystąpić do Inspektora Nadzoru Wewnętrznego o
dokonanie weryfikacji, o której mowa w art. 11a ust. 3 pkt 2 ustawy z dnia 21
czerwca 1996 r. o szczególnych formach sprawowania nadzoru przez ministra
właściwego do spraw wewnętrznych.”.
Art. 8. W
ustawie z dnia 13 października 1995 r. o zasadach ewidencji i identyfikacji
podatników i płatników (Dz. U. z 2017 r. poz. 869) w art. 15 w ust. 2 po pkt 1c
dodaje się pkt 1d w brzmieniu:
„1d) Inspektorowi Nadzoru Wewnętrznego w
celu realizacji jego zadań ustawowych;”.
Art. 9. W
ustawie z dnia 6 czerwca 1997 r. – Kodeks postępowania karnego (Dz. U.
z 2017 r. poz. 1904) w art. 179 § 3 otrzymuje brzmienie:
„§ 3. Sąd lub prokurator może zwrócić
się do właściwego naczelnego organu administracji rządowej o zwolnienie świadka
od obowiązku zachowania tajemnicy, jeżeli ustawy szczególne nie stanowią inaczej.”.
Art. 10.
W
ustawie z dnia 20 czerwca 1997 r. – Prawo o ruchu drogowym (Dz. U. z 2017
r. poz. 1260 i 1926) wprowadza się następujące zmiany:
1)     w art. 80c w ust. 1 po pkt 7
dodaje się pkt 7a w brzmieniu:
„7a)  Inspektorowi Nadzoru
Wewnętrznego;”;
2)     w art. 100c w ust. 1 po pkt 5a
dodaje się pkt 5b w brzmieniu:
„5b)  Inspektorowi Nadzoru
Wewnętrznego;”.
Art. 11. W
ustawie z dnia 29 sierpnia 1997 r. – Ordynacja podatkowa (Dz. U. z 2017 r. poz.
201, 648, 768, 935, 1428 i 1537) wprowadza się następujące zmiany:
1)     w art. 297 w § 1 w pkt 8
kropkę zastępuje się średnikiem i dodaje się pkt 9 w brzmieniu:
„9)    Inspektorowi
Nadzoru Wewnętrznego – w zakresie niezbędnym do realizacji zadań określonych w
art. 11a ust. 3 pkt 7 ustawy z dnia 21 czerwca 1996 r. o szczególnych
formach sprawowania nadzoru przez ministra właściwego do spraw wewnętrznych
(Dz. U. poz. 491, z późn. zm.[16])).”;
2)     w art. 298 pkt 5b otrzymuje
brzmienie:
„5b)  Centralnemu Biuru
Antykorupcyjnemu, Biuru Nadzoru Wewnętrznego, Policji, Żandarmerii Wojskowej,
Straży Granicznej i ich posiadającym pisemne upoważnienie funkcjonariuszom lub
żołnierzom, jeżeli jest to konieczne dla skutecznego zapobieżenia przestępstwom
lub ich wykrycia, ustalenia sprawców i uzyskania dowodów albo ujawnienia
mienia zagrożonego przepadkiem;”.
Art. 12.
W
ustawie z dnia 29 sierpnia 1997 r. – Prawo bankowe (Dz. U. z 2017 r.
poz. 1876) w art. 105 w ust. 1 w pkt 2 w lit. z średnik zastępuje się
przecinkiem i dodaje się lit. za w brzmieniu:
„za)  Inspektora Nadzoru
Wewnętrznego, jeżeli jest to konieczne dla skutecznego zapobieżenia
przestępstwom lub wykrycia ich sprawców i uzyskania dowodów, a także
wykrycia i identyfikacji przedmiotów i innych korzyści majątkowych pochodzących
z przestępstwa albo ich równowartości, na zasadach i w trybie określonych w
art. 11p ustawy z dnia 21 czerwca 1996 r. o szczególnych formach sprawowania
nadzoru przez ministra właściwego do spraw wewnętrznych (Dz. U. poz. 491, z
późn. zm.[17]));”.
Art. 13.
W
ustawie z dnia 13 października 1998 r. o systemie ubezpieczeń społecznych (Dz.
U. z 2017 r. poz. 1778) w art. 50:
1)     ust. 3 otrzymuje brzmienie:
„3. Dane zgromadzone na koncie
ubezpieczonego, o których mowa w art. 40, i na koncie płatnika składek, o
których mowa w art. 45, mogą być udostępniane sądom, prokuratorom, organom
podatkowym, Państwowej Inspekcji Pracy, Biuru Nadzoru Wewnętrznego, Policji,
Straży Granicznej, komornikom sądowym, organom egzekucyjnym w rozumieniu ustawy
z dnia 17 czerwca 1966 r. o postępowaniu egzekucyjnym w administracji (Dz. U. z
2017 r. poz. 1201 i 1475), ministrowi właściwemu do spraw rodziny, ministrowi
właściwemu do spraw zabezpieczenia społecznego, organom realizującym
świadczenia rodzinne, świadczenia z funduszu alimentacyjnego oraz świadczenia
wychowawcze, ośrodkom pomocy społecznej, powiatowym centrom pomocy rodzinie,
publicznym służbom zatrudnienia, Komisji Nadzoru Finansowego oraz wojewodzie i
Szefowi Urzędu do Spraw Cudzoziemców w zakresie prowadzonych postępowań
dotyczących legalizacji pobytu cudzoziemców na terytorium Rzeczypospolitej
Polskiej, z uwzględnieniem przepisów dotyczących ochrony danych osobowych.”;
2)     ust. 9 otrzymuje brzmienie:
„9. Dane zgromadzone na kontach, o
których mowa w ust. 3, udostępnia się bezpłatnie sądom, prokuratorom, organom
podatkowym, Państwowej Inspekcji Pracy, Biuru Nadzoru Wewnętrznego, Policji,
Straży Granicznej, ministrowi właściwemu do spraw rodziny, ministrowi
właściwemu do spraw zabezpieczenia społecznego, organom realizującym
świadczenia rodzinne, świadczenia z funduszu alimentacyjnego oraz świadczenia
wychowawcze, ośrodkom pomocy społecznej, powiatowym centrom pomocy rodzinie,
publicznym służbom zatrudnienia, Komisji Nadzoru Finansowego, wojewodzie i
Szefowi Urzędu do Spraw Cudzoziemców w zakresie prowadzonych postępowań
dotyczących legalizacji pobytu cudzoziemców na terytorium Rzeczypospolitej
Polskiej oraz ministrowi właściwemu do spraw rozwoju regionalnego w zakresie
wynikającym z ust. 3a i 3c.”.
Art. 14. W
ustawie z dnia 21 maja 1999 r. o broni i amunicji (Dz. U. z 2017 r. poz. 1839)
w art. 3 pkt 1 otrzymuje brzmienie:
„1)    broni i amunicji
stanowiących uzbrojenie Sił Zbrojnych Rzeczypospolitej Polskiej, Policji,
Agencji Bezpieczeństwa Wewnętrznego, Agencji Wywiadu, Służby Kontrwywiadu
Wojskowego, Służby Wywiadu Wojskowego, funkcjonariuszy oddelegowanych do Biura
Nadzoru Wewnętrznego, Centralnego Biura Antykorupcyjnego, Biura Ochrony Rządu,
Straży Granicznej, Służby Celno-Skarbowej, Służby Więziennej oraz innych
państwowych formacji uzbrojonych, w odniesieniu do których dostęp do broni
i amunicji regulują odrębne przepisy;”.
Art. 15. W
ustawie z dnia 26 października 2000 r. o giełdach towarowych (Dz. U.
z 2017 r. poz. 1127 i 1089) w art. 54 w ust. 1 w pkt 9 kropkę zastępuje
się średnikiem i dodaje się pkt 10 w brzmieniu:
„10)  Inspektora Nadzoru
Wewnętrznego – jeżeli jest to konieczne dla skutecznego zapobieżenia
przestępstwom lub wykrycia ich sprawców i uzyskania dowodów, a także
wykrycia i identyfikacji przedmiotów i innych korzyści majątkowych pochodzących
z przestępstwa albo ich równowartości, na zasadach i w trybie określonych w
art. 11p ustawy z dnia 21 czerwca 1996 r. o szczególnych formach sprawowania
nadzoru przez ministra właściwego do spraw wewnętrznych (Dz. U. poz. 491, z
późn. zm.[18])).”.
Art. 16.
W
ustawie z dnia 24 maja 2000 r. o Krajowym Rejestrze Karnym (Dz. U. z 2017
r. poz. 678 i 1475) w art. 6 w ust. 1 pkt 7 otrzymuje brzmienie:
„7)    Agencji
Bezpieczeństwa Wewnętrznego, Służbie Kontrwywiadu Wojskowego, Krajowej
Administracji Skarbowej, Centralnemu Biuru Antykorupcyjnemu i Biuru Nadzoru
Wewnętrznego, w zakresie, w jakim jest to konieczne dla wykonania nałożonych na
nie zadań określonych w ustawie;”.
Art. 17. W
ustawie z dnia 16 marca 2001 r. o Biurze Ochrony Rządu (Dz. U. z 2017 r. poz.
985 i 1321) wprowadza się następujące zmiany:
1)     po art. 6 dodaje się art. 6a w
brzmieniu:
„Art. 6a. Funkcjonariusze BOR oraz osoby powoływane na
stanowiska, o których mowa w art. 6 ust. 3 i 4, a także mianowane na stanowisko
dyrektora i zastępcy dyrektora komórki organizacyjnej oraz naczelnika, mogą
zostać poddani weryfikacji, o której mowa w art. 11a ust. 3 pkt 2 ustawy z
dnia 21 czerwca 1996 r. o szczególnych formach sprawowania nadzoru przez
ministra właściwego do spraw wewnętrznych (Dz. U. poz. 491,
z późn. zm.[19])). Weryfikacja, o której mowa w zdaniu
pierwszym, może być prowadzona także wobec funkcjonariuszy BOR oraz osób
zajmujących te stanowiska.”;
2)     po art. 18 dodaje się art. 18a
w brzmieniu:
„Art. 18a. Szefowie komórek
organizacyjnych BOR są obowiązani współdziałać z Biurem Nadzoru
Wewnętrznego w zakresie realizacji jego zadań, w szczególności:
1)     udostępniać,
na wniosek Inspektora Nadzoru Wewnętrznego, niezbędne uzbrojenie, wyposażenie,
urządzenia i środki techniczne;
2)     zapewniać
warunki niezbędne do sprawnej realizacji zadań przez inspektorów Biura Nadzoru
Wewnętrznego, w szczególności przez zapewnienie swobodnego wstępu na teren
komórki organizacyjnej BOR, niezwłocznego przedstawiania żądanych informacji i
dokumentów, terminowego udzielania ustnych i pisemnych wyjaśnień, a także udostępnianie
niezbędnych urządzeń technicznych i zapewnienie dostępu do Internetu oraz,
w miarę możliwości, oddzielnego pomieszczenia z odpowiednim wyposażeniem;
3)     przekazywać
dane funkcjonariuszy BOR objętych weryfikacją, o której mowa w art. 11a
ust. 3 pkt 2 ustawy z dnia 21 czerwca 1996 r. o szczególnych formach
sprawowania nadzoru przez ministra właściwego do spraw wewnętrznych, najpóźniej
w terminie 14 dni przed planowanym:
a)    
powołaniem na stanowiska szefów i ich zastępców, dyrektorów i zastępców
dyrektorów komórek organizacyjnych oraz naczelników,
b)    
oddelegowaniem do pełnienia służby lub wykonywaniem zadań poza granicami kraju
na okres przekraczający 14 dni, z wyłączeniem oddelegowania do pełnienia służby
poza granicami państwa w celu realizacji zadań, o których mowa w art. 2 ust. 1
pkt 5,
c)     wystąpieniem o mianowanie na
stopnie generała brygady i generała dywizji w BOR,
d)     wystąpieniem o przedterminowe
mianowanie w korpusie oficerów BOR, 
e)     wystąpieniem o wyróżnienie, na
wniosek ministra właściwego do spraw wewnętrznych, orderami i odznaczeniami, o
których mowa w ustawie z dnia 16 października 1992 r. o orderach i
odznaczeniach (Dz. U. z 2015 r. poz. 475 i 1266 oraz z 2017 r. poz. 1948),
f)    
oddelegowaniem do wykonywania zadań w Biurze Nadzoru Wewnętrznego;
4)     udostępniać
dokumentację z kontroli, o której mowa w art. 12 ust. 3 pkt 2 ustawy
z dnia 5 sierpnia 2010 r. o ochronie informacji niejawnych (Dz. U. z 2016
r. poz. 1167 i 1948 oraz z 2017 r. poz. 935 i ...).”;
3)     w art. 19 ust. 2 otrzymuje
brzmienie:
„2. Dane o osobach, o których mowa w
ust. 1, mogą być udostępnione na żądanie prokuratora lub sądu, w razie
uzasadnionego podejrzenia popełnienia przez te osoby przestępstwa ściganego z
oskarżenia publicznego w związku z podejmowaniem działań, o których mowa w art.
12 ust. 1, oraz w przypadku ujawnienia przez te osoby faktu udzielania pomocy
dla BOR w zakresie działań, o których mowa w art. 12 ust. 1. Udostępnienie tych
danych następuje w trybie określonym w art. 19a.”;
4)     po art. 19 dodaje się art. 19a
w brzmieniu:
„Art. 19a. 1. Szef BOR może zezwalać:
1)     byłym i
obecnym funkcjonariuszom i pracownikom BOR,
2)     osobom
oddelegowanym do BOR, w zakresie zadań realizowanych w okresie oddelegowania,
3)     osobom
udzielającym funkcjonariuszom BOR pomocy w wykonywaniu zadań BOR
– na udzielenie wiadomości
stanowiącej informację niejawną uprawnionemu podmiotowi.
2. Zezwolenie, o którym mowa w ust. 1,
dotyczy również dokumentów i materiałów, które sąd okręgowy lub prokurator
Biura Lustracyjnego lub oddziałowego biura lustracyjnego Instytutu Pamięci
Narodowej – Komisji Ścigania Zbrodni przeciwko Narodowi Polskiemu uzna za
niezbędne w związku z wykonywaniem ich zadań określonych w ustawie z dnia 18
października 2006 r. o ujawnianiu informacji o dokumentach organów
bezpieczeństwa państwa z lat 1944–1990 oraz treści tych dokumentów (Dz. U. z
2016 r. poz. 1721, z późn. zm.[20])) oraz ustawie z dnia 18 grudnia 1998 r. o
Instytucie Pamięci Narodowej – Komisji Ścigania Zbrodni przeciwko Narodowi
Polskiemu (Dz. U. z 2016 r. poz. 1575).
3. W razie odmowy zezwolenia na
udzielenie wiadomości stanowiącej informację niejawną o klauzuli „tajne” lub
„ściśle tajne” pomimo żądania prokuratora lub sądu, zgłoszonego w związku z
postępowaniem karnym o zbrodnie przeciwko pokojowi, ludzkości i o przestępstwa
wojenne lub o zbrodnię godzącą w życie ludzkie albo o występek przeciwko
życiu i zdrowiu, gdy jego następstwem była śmierć człowieka – Szef BOR, na
wniosek prokuratora lub sądu, przedstawia żądane dokumenty i materiały oraz
wyjaśnienia ministrowi właściwemu do spraw wewnętrznych. Jeżeli minister
właściwy do spraw wewnętrznych stwierdzi, że uwzględnienie żądania prokuratora
lub sądu jest uzasadnione, Szef BOR jest obowiązany zezwolić na udostępnienie
wnioskowanych informacji.
4. W razie odmowy zezwolenia na
udzielenie wiadomości stanowiącej informację niejawną przez ministra właściwego
do spraw wewnętrznych stosuje się tryb określony w art. 9 ust. 3 ustawy z dnia
21 czerwca 1996 r. o szczególnych formach sprawowania nadzoru przez ministra
właściwego do spraw wewnętrznych.
5. W przypadku Szefa BOR zezwolenia, o
którym mowa w ust. 1, udziela minister właściwy do spraw wewnętrznych. Przepisy
ust. 2 stosuje się odpowiednio.”;
5)    
po art. 23 dodaje się art. 23a w brzmieniu:
„Art. 23a. 1. Funkcjonariusz Policji,
Straży Granicznej lub Państwowej Straży Pożarnej może być na własną prośbę
przeniesiony do służby w BOR, jeżeli wykazuje predyspozycje do jej pełnienia.
2. Funkcjonariusza, o którym mowa w ust. 1, do służby
w BOR przenosi minister właściwy do spraw wewnętrznych, z uwzględnieniem
stanowiska Szefa BOR i odpowiednio Komendanta Głównego Policji, Komendanta
Głównego Straży Granicznej albo Komendanta Głównego Państwowej Straży Pożarnej.
3. Funkcjonariusz Policji, Straży Granicznej lub
Państwowej Straży Pożarnej, przeniesiony do służby w BOR zachowuje ciągłość
służby.
4. Funkcjonariuszowi przenoszonemu w trybie, o którym
mowa w ust. 1, nie przysługuje odprawa ani inne należności przewidziane
dla funkcjonariuszy odchodzących ze służby.
5. Minister właściwy do spraw wewnętrznych określi, w
drodze rozporządzenia, szczegółowy sposób i tryb prowadzenia postępowania w
stosunku do funkcjonariuszy, o których mowa w ust. 1, równorzędność
okresów służby i stażu, należności oraz uzyskanych w dotychczasowych
jednostkach kwalifikacji zawodowych z obowiązującymi w BOR.”;
6)     w art. 31:
a)     ust. 2 otrzymuje brzmienie:
„2. Szef BOR może oddelegować
funkcjonariusza, za jego zgodą, do pełnienia zadań służbowych poza BOR.”,
b)     po ust. 3 dodaje się ust. 3a w
brzmieniu:
„3a. Oddelegowanie funkcjonariusza do
wykonywania zadań w Biurze Nadzoru Wewnętrznego następuje na zasadach
określonych w ustawie z dnia 21 czerwca 1996 r. o szczególnych formach
sprawowania nadzoru przez ministra właściwego do spraw wewnętrznych. W zakresie
nieuregulowanym stosuje się odpowiednio przepisy art. 31a–31k.”,
c)     uchyla się ust. 4;
7)     po art. 31 dodaje się art.
31a–31k w brzmieniu:
„Art. 31a. 1. Z wnioskiem o
oddelegowanie funkcjonariusza do pełnienia zadań służbowych poza BOR mogą
wystąpić kierownicy urzędów, jednostek organizacyjnych lub służb, do których
funkcjonariusz ma zostać oddelegowany.
2. Wniosek, o którym mowa w ust. 1,
powinien określać nazwę urzędu, jednostki organizacyjnej lub służby, stanowisko
służbowe wyznaczone dla funkcjonariusza, kwalifikacje zawodowe wymagane do zajmowania
tego stanowiska oraz zakres wykonywanych na tym stanowisku zadań
i obowiązków.
3. Szef BOR może odmówić uwzględnienia
wniosku, o którym mowa w ust. 1, jeżeli jest to uzasadnione potrzebami BOR, z
wyjątkiem oddelegowania do Biura Nadzoru Wewnętrznego.
Art. 31b. 1. Szef BOR przedstawia
kierownikowi urzędu, jednostki organizacyjnej lub służby imienną propozycję
obsady stanowiska służbowego określonego we wniosku, o którym mowa w art. 31a
ust. 1, po uprzednim uzyskaniu od tego funkcjonariusza oświadczenia, o którym
mowa w art. 31c.
2. Imienną propozycję obsady stanowiska
służbowego określonego we wniosku, o którym mowa w art. 31a ust. 1, może
przedstawić Szefowi BOR również kierownik urzędu, jednostki organizacyjnej lub
służby.
3. W razie uzgodnienia obsady stanowiska
służbowego z kierownikiem urzędu, jednostki organizacyjnej lub służby Szef BOR
na podstawie rozkazu personalnego zwalnia wytypowanego funkcjonariusza z
zajmowanego stanowiska i oddelegowuje go do urzędu, jednostki organizacyjnej
lub służby w celu wyznaczenia na uzgodnione stanowisko służbowe.
Art. 31c. Oddelegowanie do pełnienia
zadań służbowych poza BOR następuje po wyrażeniu zgody przez funkcjonariusza w
formie pisemnego oświadczenia, wskazującego nazwę urzędu, jednostki
organizacyjnej lub służby i stanowisko służbowe, na którym funkcjonariusz godzi
się wykonywać zadania służbowe.
Art. 31d. W razie uwzględnienia wniosku,
o którym mowa w art. 31a ust. 1, Szef BOR zalicza do celów związanych z
pełnieniem służby w BOR oraz obliczania uposażenia i innych należności
pieniężnych funkcjonariuszy stanowisko służbowe określone we wniosku do
odpowiedniej grupy uposażenia zasadniczego funkcjonariuszy oraz ustala etatowy
stopień, do którego zaszeregowuje to stanowisko, stosownie do zaszeregowania
stanowisk służbowych do grup uposażenia zasadniczego.
Art. 31e. Rozkaz personalny o
oddelegowaniu funkcjonariusza powinien zawierać:
1)     datę
przeniesienia funkcjonariusza oraz wysokość przysługującego funkcjonariuszowi
uposażenia przyznanego przez Szefa BOR;
2)     nazwę urzędu,
jednostki organizacyjnej lub służby, do którego następuje oddelegowanie;
3)     określenie
stanowiska przeznaczonego dla funkcjonariusza ze wskazaniem składników
uposażenia ustalonych zgodnie z art. 31d.
Art. 31f. 1. Oddelegowanego funkcjonariusza
wyznacza na stanowisko służbowe, zgodnie z wnioskiem, o którym mowa w art. 31a
ust. 1, kierownik urzędu, jednostki organizacyjnej lub służby.
2. Kierownik urzędu, jednostki
organizacyjnej lub służby może przenieść oddelegowanego funkcjonariusza na inne
stanowisko służbowe niż określone we wniosku o oddelegowanie. Do
przeniesienia konieczna jest zmiana rozkazu personalnego przez Szefa BOR oraz
zgoda funkcjonariusza, wyrażona w formie pisemnego oświadczenia.
Art. 31g. W razie reorganizacji urzędu,
jednostki organizacyjnej lub służby powodującej zmianę stanowiska służbowego,
na którym oddelegowany funkcjonariusz wykonuje zadania służbowe, kierownik
urzędu może wystąpić do Szefa BOR z wnioskiem o oddelegowanie
funkcjonariusza na inne stanowisko służbowe lub o jego odwołanie
z oddelegowania. Przepisy art. 31a i art. 31c stosuje się odpowiednio.
Art. 31h. 1. Do oddelegowanego
funkcjonariusza stosuje się przepisy, które mają zastosowanie do pracowników
zatrudnionych na stanowiskach służbowych zajmowanych przez funkcjonariuszy, w
szczególności dotyczące obowiązków pracodawcy i pracownika, regulaminów pracy,
wyróżnień i kar, czasu pracy, bezpieczeństwa i higieny pracy, dodatkowego
wynagrodzenia rocznego, a także przyznawania nagród. 
2. Oddelegowanemu funkcjonariuszowi
urlopu wypoczynkowego udziela kierownik urzędu na zasadach i w wymiarze
określonych w ustawie.
Art. 31i. 1. Urząd, jednostka
organizacyjna lub służba, do których oddelegowano funkcjonariusza, wypłaca
oddelegowanemu funkcjonariuszowi:
1)     uposażenie;
2)     dodatkowe
wynagrodzenie roczne;
3)     nagrody
uznaniowe.
2. Komórka organizacyjna BOR właściwa w
sprawach finansowych wypłaca oddelegowanemu funkcjonariuszowi:
1)     świadczenia w
naturze i ich ekwiwalenty oraz niewymienione w ust. 1 należności
i świadczenia przysługujące z tytułu pełnienia służby;
2)     nagrody
jubileuszowe;
3)     należności z
tytułu doznania uszczerbku na zdrowiu i należności pośmiertne;
4)     należności z
tytułu zwolnienia ze służby;
5)     wyrównanie z
tytułu wypłaty dodatkowego wynagrodzenia rocznego w wysokości niższej niż
wysokość nagrody rocznej obliczonej na podstawie przepisów ustawy.
Art. 31j. 1. Szef BOR, w przypadku gdy
jest to uzasadnione potrzebami BOR, może odwołać funkcjonariusza z
oddelegowania, nawet bez jego zgody, zawiadamiając o tym na piśmie kierownika
urzędu, jednostki organizacyjnej lub służby i oddelegowanego funkcjonariusza.
Odwołanie następuje nie wcześniej niż z upływem 30 dni od dnia złożenia
zawiadomienia.
2. Kierownik urzędu, jednostki
organizacyjnej lub służby, w przypadku gdy jest to uzasadnione interesem
urzędu, może skierować oddelegowanego funkcjonariusza, nawet bez jego zgody, do
dyspozycji Szefa BOR, zawiadamiając o tym na piśmie Szefa BOR i oddelegowanego
funkcjonariusza. Skierowanie oddelegowanego funkcjonariusza do dyspozycji Szefa
BOR następuje nie wcześniej niż z upływem 30 dni od dnia złożenia
zawiadomienia.
3. Szef BOR może odwołać funkcjonariusza
z oddelegowania, na jego wniosek złożony na piśmie, jeżeli kierownik urzędu,
jednostki organizacyjnej lub służby wyrazi zgodę na odwołanie. Odwołanie
następuje nie wcześniej niż z upływem 30 dni od dnia złożenia zawiadomienia.
4. Terminy, o których mowa w ust. 1–3,
mogą być skracane za porozumieniem Szefa BOR, kierownika urzędu, jednostki
organizacyjnej lub służby oraz zainteresowanego funkcjonariusza.
5. W przypadkach, o których mowa w ust.
1–3, kierownik urzędu, jednostki organizacyjnej lub służby kieruje
funkcjonariusza do dyspozycji Szefa BOR.
Art. 31k. 1. Po odwołaniu
funkcjonariusza z oddelegowania Szef BOR mianuje go na stanowisko nie niższe
niż zajmowane przed oddelegowaniem.
2. Szef BOR może wyrazić zgodę na
zwolnienie ze służby w BOR funkcjonariusza, o którym mowa w art. 31j, ze
stanowiska równorzędnego do zajmowanego w urzędzie, jednostce organizacyjnej
albo służbie. Nie dotyczy to funkcjonariusza, który podlega zwolnieniu ze
służby na podstawie art. 35 ust. 1 pkt 3–5 oraz ust. 2 pkt 1 i 2 albo wobec
którego wymierzono karę dyscyplinarną wyznaczenia na niższe stanowisko
służbowe.”;
8)     w art. 56 po ust. 3 dodaje się
ust. 3a–3c w brzmieniu:
„3a. Przełożony lub osoba przez niego
upoważniona poddaje analizie oświadczenia funkcjonariusza o stanie majątkowym w
celu sprawdzenia ich zgodności ze stanem faktycznym.
3b. W celu przeprowadzenia analizy, o
której mowa w ust. 3a, przełożony lub osoba przez niego upoważniona ma prawo
wglądu do ich treści i przetwarzania danych w nich zawartych.
3c. Inspektor Nadzoru Wewnętrznego, w
celu przeprowadzenia analizy złożonych oświadczeń o stanie majątkowym, ma prawo
wglądu do ich treści i przetwarzania danych w nich zawartych.”.
Art. 18. W
ustawie z dnia 27 lipca 2001 r. – Prawo o ustroju sądów powszechnych
(Dz. U. z 2016 r. poz. 2062, z późn. zm.[21])) w art. 16 w § 4a pkt 3 otrzymuje brzmienie:
„3)    kontroli danych
telekomunikacyjnych, pocztowych i internetowych – do spraw związanych z
kontrolą pozyskiwania danych telekomunikacyjnych, pocztowych
i internetowych przez Policję, Agencję Bezpieczeństwa Wewnętrznego, Straż
Graniczną, Centralne Biuro Antykorupcyjne, Służbę Celno-Skarbową i Biuro
Nadzoru Wewnętrznego.”.
Art. 19. W
ustawie z dnia 27 maja 2004 r. o funduszach inwestycyjnych i zarządzaniu
alternatywnymi funduszami inwestycyjnymi (Dz. U. z 2016 r. poz. 1896, z późn.
zm.[22])) w art. 281 w ust. 1 w pkt 14 kropkę zastępuje
się średnikiem i dodaje się pkt 15 w brzmieniu:
„15)  Inspektora Nadzoru
Wewnętrznego – jeżeli jest to konieczne do skutecznego zapobieżenia popełnieniu
przestępstwa, jego wykrycia albo ustalenia sprawców i uzyskania dowodów,
na zasadach i w trybie określonych w art. 11p ustawy z dnia 21 czerwca 1996 r.
o szczególnych formach sprawowania nadzoru przez ministra właściwego do spraw
wewnętrznych (Dz. U. poz. 491, z późn. zm.[23])).”.
Art. 20. W
ustawie z dnia 16 lipca 2004 r. – Prawo telekomunikacyjne (Dz. U. z 2017 r.
poz. 1907) w art. 179 w ust. 3 w pkt 1 w lit. a wprowadzenie do wyliczenia
otrzymuje brzmienie:
„uzyskiwanie przez Policję,
Biuro Nadzoru Wewnętrznego, Straż Graniczną, Agencję Bezpieczeństwa
Wewnętrznego, Służbę Kontrwywiadu Wojskowego, Żandarmerię Wojskową, Centralne
Biuro Antykorupcyjne i Krajową Administrację Skarbową, zwane dalej
„uprawnionymi podmiotami”, w sposób określony w ust. 4b, dostępu
do:”.
Art. 21. W
ustawie z dnia 29 lipca 2005 r. o obrocie instrumentami finansowymi
(Dz. U. z 2017 r. poz. 1768) w art. 149 w pkt 12 kropkę zastępuje się
średnikiem i dodaje się pkt 13 w brzmieniu:
„13)  Inspektora Nadzoru
Wewnętrznego – jeżeli jest to konieczne do skutecznego zapobieżenia popełnieniu
przestępstwa, jego wykrycia albo ustalenia sprawców i uzyskania dowodów, a
także wykrycia i identyfikacji przedmiotów i innych korzyści majątkowych
pochodzących z przestępstwa albo ich równowartości, na zasadach i w trybie
określonych w art. 11p ustawy z dnia 21 czerwca 1996 r. o szczególnych
formach sprawowania nadzoru przez ministra właściwego do spraw wewnętrznych
(Dz. U. poz. 491, z późn. zm.[24])).”.
Art. 22. W
ustawie z dnia 21 listopada 2008 r. o służbie cywilnej (Dz. U. z 2017 r.
poz. 1889) w art. 2 w ust. 1 po pkt 4a dodaje się pkt 4b i 4c w brzmieniu:
„4b)  Biurze Spraw Wewnętrznych
Policji,
4c)    Biurze Spraw
Wewnętrznych Straży Granicznej,”.
Art. 23.
W
ustawie z dnia 5 listopada 2009 r. o spółdzielczych kasach
oszczędnościowo-kredytowych (Dz. U. z 2016 r. poz. 1910, z późn. zm.[25])) w art. 9f w ust. 1 po pkt 12a dodaje się
pkt 12b w brzmieniu:
„12b)  na żądanie Inspektora
Nadzoru Wewnętrznego – jeżeli jest to konieczne dla skutecznego zapobieżenia
przestępstwom lub wykrycia ich sprawców i uzyskania dowodów, a także wykrycia i
identyfikacji przedmiotów i innych korzyści majątkowych pochodzących z
przestępstwa albo ich równowartości, na zasadach i w trybie określonych w
art. 11p ustawy z dnia 21 czerwca 1996 r. o szczególnych formach sprawowania
nadzoru przez ministra właściwego do spraw wewnętrznych (Dz. U. poz. 491, z
późn. zm.[26]));”.
Art. 24. W
ustawie z dnia 5 sierpnia 2010 r. o ochronie informacji niejawnych (Dz. U.
z 2016 r. poz. 1167, 1948 oraz z 2017 r. poz. 935) wprowadza się
następujące zmiany:
1)     w art. 23 w ust. 3 pkt 1
otrzymuje brzmienie:
„1)    Szefa SKW, Szefa
Agencji Wywiadu, zwanej dalej „AW”, Szefa CBA, Szefa Biura Ochrony Rządu,
Komendanta Głównego Policji, Dyrektora Generalnego Służby Więziennej,
Komendanta Głównego Straży Granicznej, Inspektora Nadzoru Wewnętrznego oraz
osób przewidzianych na te stanowiska;”;
2)     w art. 72 w ust. 1 w pkt 5
kropkę zastępuje się średnikiem i dodaje się pkt 6 w brzmieniu:
„6)    Inspektorowi
Nadzoru Wewnętrznego w celu realizacji zadania określonego w art. 11a
ust. 3 pkt 9 ustawy z dnia 21 czerwca 1996 r. o szczególnych formach
sprawowania nadzoru przez ministra właściwego do spraw wewnętrznych (Dz. U.
poz. 491, z późn. zm.[27])).”.
Art. 25. W
ustawie z dnia 16 września 2011 r. o wymianie informacji z organami ścigania
państw członkowskich Unii Europejskiej (Dz. U. poz. 1371, z 2013 r. poz. 1650,
z 2014 r. poz. 1199 oraz z 2016 r. poz. 1948) w art. 1 w ust. 2 po pkt 2
dodaje się pkt 2a w brzmieniu:
„2a)  Biuro Nadzoru Wewnętrznego;”.
Art. 26. W
ustawie z dnia 23 listopada 2012 r. – Prawo pocztowe (Dz. U. z 2017 r.
poz. 1481) w art. 82 w ust. 1 wprowadzenie do wyliczenia otrzymuje
brzmienie:
„Operator pocztowy,
począwszy od dnia rozpoczęcia działalności pocztowej, jest obowiązany do
nieodpłatnego zapewnienia, w ramach wykonywanej przez siebie działalności
pocztowej, technicznych i organizacyjnych możliwości wykonywania przez Policję,
Biuro Nadzoru Wewnętrznego, Straż Graniczną, Agencję Bezpieczeństwa Wewnętrznego,
Służbę Kontrwywiadu Wojskowego, Żandarmerię Wojskową, Centralne Biuro
Antykorupcyjne i Krajową Administrację Skarbową, zwane dalej „uprawnionymi
podmiotami”, oraz prokuraturę i sądy, ich zadań określonych odrębnymi
przepisami, wymagających:”.
Art. 27. W
ustawie z dnia 24 maja 2013 r. o środkach przymusu bezpośredniego i broni
palnej (Dz. U. z 2017 r. poz. 1120) w art. 35 w ust. 4:
1)     w pkt 1 lit. c otrzymuje
brzmienie:
„c)   wobec użycia lub
wykorzystania środków przymusu bezpośredniego, o których mowa w art. 12 ust. 1
pkt 8 lub pkt 12 lit. b–d, Komendant Główny Policji, Komendant Centralnego
Biura Śledczego Policji, Komendant Biura Spraw Wewnętrznych Policji, właściwy
miejscowo komendant wojewódzki (Stołeczny) Policji albo osoby przez nich
upoważnione;”;
2)     pkt 2 otrzymuje brzmienie:
„2)    Straży Granicznej
– Komendant Główny Straży Granicznej, Komendant Biura Spraw Wewnętrznych Straży
Granicznej, właściwy miejscowo komendant oddziału Straży Granicznej, komendant
dywizjonu Straży Granicznej, komendant placówki Straży Granicznej albo osoby
przez nich upoważnione, a w razie ich nieobecności – dyżurny operacyjny lub
kierownik zmiany;”.
Art. 28. W
ustawie z dnia 4 kwietnia 2014 r. o świadczeniach odszkodowawczych
przysługujących w razie wypadku lub choroby pozostających w związku ze służbą
(Dz. U. poz. 616 i 1199 oraz z 2017 r. poz. 1321) w art. 34 w ust. 2:
1)     w pkt 6 lit. a otrzymuje
brzmienie:
„a)   dyrektorów biur
(równorzędnych) Komendy Głównej Policji i ich zastępców, Komendanta Centralnego
Biura Śledczego Policji i jego zastępców, Komendanta Biura Spraw Wewnętrznych
Policji i jego zastępców, komendantów wojewódzkich (Stołecznego) Policji i ich
zastępców, Komendanta-Rektora Wyższej Szkoły Policji w Szczytnie, Zastępcy
Komendanta-Prorektora Wyższej Szkoły Policji w Szczytnie, Kanclerza
Wyższej Szkoły Policji w Szczytnie, komendantów szkół policyjnych i ich
zastępców oraz dyrektora instytutu badawczego Policji i jego zastępców, a także
członków ich rodzin,”;
2)     po pkt 6a dodaje się pkt 6b w brzmieniu:
„6b)  Komendant Biura Spraw
Wewnętrznych Policji w stosunku do funkcjonariuszy pełniących służbę w Biurze
Spraw Wewnętrznych Policji oraz członków ich rodzin;”;
3)     w pkt 10 lit. a otrzymuje
brzmienie:
„a)   dyrektorów komórek
organizacyjnych Komendy Głównej Straży Granicznej i ich zastępców, Komendanta
Biura Spraw Wewnętrznych Straży Granicznej i jego zastępców, komendantów
oddziałów Straży Granicznej i ich zastępców, komendantów ośrodków szkolenia
Straży Granicznej i ich zastępców, komendantów ośrodków Straży Granicznej i ich
zastępców oraz członków ich rodzin,”;
4)     po pkt 11 dodaje się pkt 11a w
brzmieniu:
„11a)  Komendant Biura Spraw
Wewnętrznych Straży Granicznej w stosunku do funkcjonariuszy pełniących służbę
w Biurze Spraw Wewnętrznych Straży Granicznej oraz członków ich rodzin;”.
Art. 29. W
ustawie z dnia 11 września 2015 r. o działalności ubezpieczeniowej
i reasekuracyjnej (Dz. U. z 2017 r. poz. 1170, 1089 i 1789) w art. 35 w
ust. 2 po pkt 2 dodaje się pkt 2a w brzmieniu:
„2a)  Inspektora Nadzoru
Wewnętrznego, o ile są niezbędne na potrzeby wykonywania czynności
operacyjno-rozpoznawczych, na zasadach i w trybie określonych
w art. 11p ustawy z dnia 21 czerwca 1996 r. o szczególnych formach
sprawowania nadzoru przez ministra właściwego do spraw wewnętrznych (Dz. U.
poz. 491, z późn. zm.[28]));”.
Art. 30. W
ustawie z dnia 13 maja 2016 r. o przeciwdziałaniu zagrożeniom przestępczością
na tle seksualnym (Dz. U. poz. 862 i 1948) w art. 12 pkt 3 otrzymuje brzmienie:
„3)    Policji, Agencji
Bezpieczeństwa Wewnętrznego, Służbie Kontrwywiadu Wojskowego, Służbie Wywiadu
Wojskowego, Krajowej Administracji Skarbowej, Centralnemu Biuru
Antykorupcyjnemu i Biuru Nadzoru Wewnętrznego – w zakresie, w jakim jest
to konieczne do wykonania nałożonych na nie zadań określonych w ustawie;”.
Art. 31. W
ustawie z dnia 16 listopada 2016 r. o Krajowej Administracji Skarbowej (Dz. U.
poz. 1947, z późn. zm.[29])) w art. 95 ust. 5 otrzymuje brzmienie:
„5. Audyt nie obejmuje oceny celowości i
sposobu wykorzystania środków budżetowych oraz mienia państwowego, które
zostały przeznaczone na cele specjalne w jednostkach podległych Ministrowi
Obrony Narodowej lub przez niego nadzorowanych, Biurze Nadzoru Wewnętrznego,
Policji, Państwowej Straży Pożarnej, Straży Granicznej, oraz w jednostkach
organizacyjnych Agencji Bezpieczeństwa Wewnętrznego, Agencji Wywiadu, Biura
Ochrony Rządu oraz Centralnego Biura Antykorupcyjnego.”.
Art. 32. 1. W
przypadku powołania przez ministra właściwego do spraw wewnętrznych zastępcy
Inspektora Nadzoru Wewnętrznego po raz pierwszy przepisu art. 11b ust. 2 ustawy
zmienianej w art. 1 nie stosuje się.
2. Inspektor Nadzoru Wewnętrznego w terminie
30 dni od dnia wejścia w życie niniejszej ustawy podejmie czynności
przygotowawcze i organizacyjne niezbędne do rozpoczęcia funkcjonowania Biura
Nadzoru Wewnętrznego, w tym zapewni:
1)     nabór kandydatów na
inspektorów Biura Nadzoru Wewnętrznego i ekspertów Biura Nadzoru Wewnętrznego;
2)     oddelegowanie do wykonywania
zadań w Biurze Nadzoru Wewnętrznego funkcjonariuszy Policji, Straży Granicznej
i Biura Ochrony Rządu oraz strażaków Państwowej Straży Pożarnej;
3)     zatrudnienie pracowników
zgodnie z art. 11h ustawy zmienianej w art. 1;
4)     warunki materialne i
organizacyjne niezbędne do wykonywania zadań, o których mowa w art. 11a ust. 3
ustawy zmienianej w art. 1.
3. W terminie 30 dni po upływie terminu, o
którym mowa w ust. 2, Inspektor Nadzoru Wewnętrznego przedstawi ministrowi
właściwemu do spraw wewnętrznych sprawozdanie z realizacji czynności, o
których mowa w ust. 2.
Art. 33.
Funkcjonariusze Policji, Straży Granicznej i Biura Ochrony Rządu oraz strażacy
Państwowej Straży Pożarnej oddelegowani do Biura Nadzoru Wewnętrznego nie
podlegają weryfikacji, o której mowa w art. 11a ust. 3 pkt 2 ustawy zmienianej
w art. 1, o ile oddelegowanie nastąpiło w terminie, o którym mowa w art. 32
ust. 2.
Art. 34. Do
oddelegowanych do dnia wejścia w życie niniejszej ustawy funkcjonariuszy
Policji do pełnienia zadań służbowych poza Policją, funkcjonariuszy Straży
Granicznej do wykonywania pracy poza Strażą Graniczną, funkcjonariuszy Biura
Ochrony Rządu do pełnienia zadań służbowych poza Biurem Ochrony Rządu oraz
wyznaczonych strażaków Państwowej Straży Pożarnej do wykonywania zadań poza
jednostkami organizacyjnymi Państwowej Straży Pożarnej stosuje się przepisy
dotychczasowe, chyba że nowe przepisy są dla nich korzystniejsze, z
uwzględnieniem przepisów umożliwiających po odwołaniu z oddelegowania lub
wyznaczenia mianowanie na stanowisko nie niższe niż zajmowane przed
oddelegowaniem lub wyznaczeniem oraz zwolnienie ze służby ze stanowiska
równorzędnego do zajmowanego odpowiednio w instytucji krajowej, w urzędzie
państwowym, urzędzie administracji rządowej, urzędzie, jednostce
organizacyjnej, służbie albo instytucji cywilnej.
Art. 35. Do
spraw dotyczących zezwolenia na udzielenie wiadomości stanowiącej informację
niejawną przez ministra właściwego do spraw wewnętrznych wszczętych przed dniem
wejścia w życie niniejszej ustawy stosuje się przepisy dotychczasowe.
Art. 36.
Komendant Główny Policji w terminie 30 dni od dnia ogłoszenia niniejszej ustawy
ustali tymczasowy regulamin organizacyjny Biura Spraw Wewnętrznych Policji.
Regulamin ten obowiązuje do czasu ustalenia regulaminu w trybie określonym w
art. 7 ust. 4 ustawy zmienianej w art. 4, jednak nie dłużej niż 6 miesięcy od
dnia wejścia w życie niniejszej ustawy.
Art. 37.
Komendant
Biura Spraw Wewnętrznych Policji w terminie 3 miesięcy od dnia ogłoszenia
niniejszej ustawy przeprowadzi czynności organizacyjne związane
z przekształceniem Biura Spraw Wewnętrznych Komendy Głównej Policji w
Biuro Spraw Wewnętrznych Policji i przedstawi ministrowi właściwemu do spraw
wewnętrznych sprawozdanie z ich realizacji. Obsługę w zakresie czynności
organizacyjnych, o których mowa w zdaniu pierwszym, zapewnia komenda, przy
pomocy której Komendant Główny Policji wykonuje swoje zadania.
Art. 38. 1.
Sprawy wszczęte i niezakończone przed dniem wejścia w życie niniejszej ustawy w
Biurze Spraw Wewnętrznych Komendy Głównej Policji lub w stosunku do policjantów
oraz pracowników Policji pełniących służbę lub zatrudnionych w Biurze Spraw
Wewnętrznych Komendy Głównej Policji prowadzi się w Biurze Spraw Wewnętrznych Policji
albo przed Komendantem Biura Spraw Wewnętrznych Policji, chyba że dalsze
prowadzenie tych spraw należy wyłącznie do Komendanta Głównego Policji lub
komendy, przy pomocy której wykonuje on swoje zadania. Wszystkie podjęte w
sprawach czynności pozostają w mocy.
2. W sprawach wszczętych i niezakończonych
przed dniem wejścia w życie niniejszej ustawy, w których Komendant Główny
Policji został decyzją sądu lub prokuratora zobowiązany lub uprawniony do
dokonania czynności, które zgodnie z przepisami ustawy zmienianej w art. 4
przeszły do właściwości Komendanta Biura Spraw Wewnętrznych Policji,
zobowiązania te lub uprawnienia wykonuje Komendant Biura Spraw Wewnętrznych
Policji.
Art. 39. Z
dniem wejścia w życie niniejszej ustawy dotychczasowi policjanci oraz
pracownicy Policji pełniący służbę lub zatrudnieni w Biurze Spraw Wewnętrznych
Komendy Głównej Policji stają się z mocy prawa policjantami oraz pracownikami w
Biurze Spraw Wewnętrznych Policji. Do pracowników Biura Spraw Wewnętrznych
Komendy Głównej Policji stosuje się odpowiednio przepis art. 231 ustawy z dnia 26 czerwca 1974 r. – Kodeks pracy
(Dz. U. z 2016 r. poz. 1666, 2138 i 2255 oraz z 2017 r. poz. 60 i 962).
Art. 40.
Komendant Główny Straży Granicznej w terminie 30 dni od dnia ogłoszenia
niniejszej ustawy ustali tymczasowy regulamin organizacyjny Biura Spraw
Wewnętrznych Straży Granicznej. Regulamin ten obowiązuje do czasu ustalenia
regulaminu w trybie określonym w art. 3a pkt 3 ustawy zmienianej w art. 5,
jednak nie dłużej niż 6 miesięcy od dnia wejścia w życie niniejszej ustawy.
Art. 41.
Komendant
Biura Spraw Wewnętrznych Straży Granicznej w terminie 3 miesięcy od dnia
ogłoszenia niniejszej ustawy przeprowadzi czynności organizacyjne związane
z przekształceniem komórki organizacyjnej Komendy Głównej Straży
Granicznej o nazwie „Biuro Spraw Wewnętrznych Straży Granicznej” w Biuro Spraw
Wewnętrznych Straży Granicznej i przedstawi ministrowi właściwemu do spraw
wewnętrznych sprawozdanie z ich realizacji. Obsługę w zakresie
czynności organizacyjnych, o których mowa w zdaniu pierwszym, zapewnia komenda,
przy pomocy której Komendant Główny Straży Granicznej wykonuje swoje zadania.
Art. 42. 1.
Sprawy wszczęte i niezakończone przed dniem wejścia w życie niniejszej ustawy w
komórce organizacyjnej Komendy Głównej Straży Granicznej o nazwie „Biuro Spraw
Wewnętrznych Straży Granicznej” lub w stosunku do funkcjonariuszy oraz
pracowników Straży Granicznej pełniących służbę lub zatrudnionych w tej komórce
organizacyjnej prowadzi się w utworzonej na podstawie niniejszej ustawy
jednostce organizacyjnej Straży Granicznej o nazwie „Biuro Spraw Wewnętrznych
Straży Granicznej” albo przed Komendantem tej jednostki organizacyjnej Straży
Granicznej, chyba że dalsze prowadzenie tych spraw należy wyłącznie do
Komendanta Głównego Straży Granicznej lub komendy, przy pomocy której wykonuje
on swoje zadania. Wszystkie podjęte w sprawach czynności pozostają w mocy.
2. W sprawach wszczętych i niezakończonych
przed dniem wejścia w życie niniejszej ustawy, w których Komendant Główny
Straży Granicznej został decyzją sądu lub prokuratora zobowiązany lub
uprawniony do dokonania czynności, które zgodnie z przepisami ustawy
zmienianej w art. 5 przeszły do właściwości Komendanta Biura Spraw Wewnętrznych
Straży Granicznej, zobowiązania te lub uprawnienia wykonuje Komendant Biura
Spraw Wewnętrznych Straży Granicznej.
Art. 43.
Z
dniem wejścia w życie niniejszej ustawy dotychczasowi funkcjonariusze oraz
pracownicy Straży Granicznej pełniący służbę lub zatrudnieni w komórce
organizacyjnej Komendy Głównej Straży Granicznej o nazwie „Biuro Spraw
Wewnętrznych Straży Granicznej” stają się z mocy prawa funkcjonariuszami oraz
pracownikami jednostki organizacyjnej Straży Granicznej o nazwie „Biuro Spraw
Wewnętrznych Straży Granicznej”. Do pracowników komórki organizacyjnej Komendy
Głównej Straży Granicznej o nazwie „Biuro Spraw Wewnętrznych Straży Granicznej”
stosuje się odpowiednio przepis art. 231 ustawy
z dnia 26 czerwca 1974 r. – Kodeks pracy.
Art. 44.
1.
Dotychczasowe przepisy wykonawcze wydane na podstawie art. 14 ust. 6, art. 15
ust. 8 oraz art. 20 ust. 19 ustawy zmienianej w art. 4 zachowują moc do dnia
wejścia w życie nowych przepisów wykonawczych wydanych na podstawie art. 14
ust. 6, art. 15 ust. 8 oraz art. 20 ust. 19 ustawy zmienianej w art. 4,
nie dłużej jednak niż przez okres 12 miesięcy od dnia wejścia w życie
niniejszej ustawy.
2. Dotychczasowe przepisy wykonawcze wydane
na podstawie art. 9 ust. 1c i 1d oraz art. 11 ust. 2 ustawy zmienianej w art. 5
zachowują moc do dnia wejścia w życie nowych przepisów wykonawczych wydanych na
podstawie art. 9 ust. 1c i 1d oraz art. 11 ust. 2 ustawy zmienianej w art. 5,
nie dłużej jednak niż przez okres 12 miesięcy od dnia wejścia w życie
niniejszej ustawy.
Art. 45.
1.
W latach 2018–2027 maksymalny limit wydatków budżetu państwa będących skutkiem
finansowym niniejszej ustawy wynosi 42,98 mln zł, z tym że
w poszczególnych latach limit wynosi: 
1)     w 2018 r. – 5,80 mln zł;
2)     w 2019 r. – 3,03 mln zł;
3)     w 2020 r. – 3,11 mln zł;
4)     w 2021 r. – 3,19 mln zł;
5)     w 2022 r. – 6,54 mln zł;
6)     w 2023 r. – 3,35 mln zł;
7)     w 2024 r. – 3,43 mln zł;
8)     w 2025 r. – 3,52 mln zł;
9)     w 2026 r. – 3,61 mln zł;
10)   w 2027 r. – 7,40 mln zł.
2. Minister właściwy do spraw wewnętrznych
monitoruje wykorzystanie limitu wydatków, o którym mowa w ust. 1, i dokonuje
oceny wykorzystania tego limitu według stanu na koniec każdego półrocza i na
koniec każdego roku kalendarzowego oraz w razie konieczności wdraża mechanizm
korygujący określony w ust. 3.
3. W przypadku zagrożenia przekroczenia lub
przekroczenia w danym roku budżetowym limitu wydatków, o którym mowa w ust. 1,
minister właściwy do spraw wewnętrznych wprowadza mechanizm korygujący
polegający na zmniejszeniu wydatków budżetu państwa będących skutkiem
finansowym niniejszej ustawy. 
Art. 46.
Ustawa wchodzi w życie po upływie 14 dni od dnia ogłoszenia, z wyjątkiem
art. 36 i art. 40, które wchodzą w życie z dniem ogłoszenia.
 
 
 
 
                                                                                             
MARSZAŁEK SEJMU
 
 
 
                                                                                               
/ – / Marek Kuchciński
 







[1])   
Niniejszą ustawą zmienia się ustawy: ustawę z dnia 6 lipca 1982 r. o księgach
wieczystych i hipotece, ustawę z dnia 16 września 1982 r. o pracownikach
urzędów państwowych, ustawę z dnia 6 kwietnia 1990 r. o Policji, ustawę z
dnia 12 października 1990 r. o Straży Granicznej, ustawę z dnia 26 lipca 1991
r. o podatku dochodowym od osób fizycznych, ustawę z dnia 24 sierpnia 1991
r. o Państwowej Straży Pożarnej, ustawę z dnia 13 października 1995 r. o
zasadach ewidencji i identyfikacji podatników i płatników, ustawę z dnia 6
czerwca 1997 r. – Kodeks postępowania karnego, ustawę z dnia 20 czerwca 1997 r.
– Prawo o ruchu drogowym, ustawę z dnia 29 sierpnia 1997 r. – Ordynacja podatkowa,
ustawę z dnia 29 sierpnia 1997 r. – Prawo bankowe, ustawę z dnia 13
października 1998 r. o systemie ubezpieczeń społecznych, ustawę z dnia 21 maja
1999 r. o broni i amunicji, ustawę z dnia 24 maja 2000 r. o Krajowym Rejestrze
Karnym, ustawę z dnia 26 października 2000 r. o giełdach towarowych, ustawę z
dnia 16 marca 2001 r. o Biurze Ochrony Rządu, ustawę z dnia 27 lipca 2001
r. – Prawo o ustroju sądów powszechnych, ustawę z dnia 27 maja 2004 r. o
funduszach inwestycyjnych i zarządzaniu alternatywnymi funduszami
inwestycyjnymi, ustawę z dnia 16 lipca 2004 r. – Prawo telekomunikacyjne,
ustawę z dnia 29 lipca 2005 r. o obrocie instrumentami finansowymi, ustawę
z dnia 21 listopada 2008 r. o służbie cywilnej, ustawę z dnia 5 listopada
2009 r. o spółdzielczych kasach oszczędnościowo-kredytowych, ustawę z dnia 5
sierpnia 2010 r. o ochronie informacji niejawnych, ustawę z dnia 16 września
2011 r. o wymianie informacji z organami ścigania państw członkowskich Unii
Europejskiej, ustawę z dnia 23 listopada 2012 r. – Prawo pocztowe, ustawę z
dnia 24 maja 2013 r. o środkach przymusu bezpośredniego i broni palnej, ustawę
z dnia 4 kwietnia 2014 r. o świadczeniach odszkodowawczych przysługujących w
razie wypadku lub choroby pozostających w związku ze służbą, ustawę z dnia
11 września 2015 r. o działalności ubezpieczeniowej i reasekuracyjnej, ustawę z
dnia 13 maja 2016 r. o przeciwdziałaniu zagrożeniom przestępczością na tle
seksualnym i ustawę z dnia 16 listopada 2016 r. o Krajowej Administracji
Skarbowej.


[2])     
Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228 oraz z 2012 r. poz. 908.


[3])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 1948 i 1955 oraz z 2017 r. poz. 60, 244, 708, 768, 1086, 1321 i
....


[4])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 1948 i 1955 oraz z 2017 r. poz. 60, 244, 768, 1086, 1321 i ....


[5])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 2138 oraz z 2017 r. poz. 244, 768, 773, 952, 966 i 1214.


[6])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 1948 i 1997 oraz z 2017 r. poz. 60, 85, 245, 768, 1089 i ....


[7])     
Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1948 i 2260 oraz z 2017 r. poz. 724, 768, 791, 1089 i ....


[8])   
Zmiany tekstu jednolitego wymienionej ustawy zostały ogłoszone w Dz. U. z 2017
r. poz. 648, 768, 935, 1428, 1537 i ...


[9])   
Zmiany tekstu jednolitego wymienionej ustawy zostały ogłoszone w Dz. U. z 2016
r. poz. 1948 i 1955 oraz z 2017 r. poz. 60, 244, 708, 768, 1086 i 1321.


[10])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[11])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1948 i 1955 oraz z 2017 r. poz. 60, 244, 768, 1086 i 1321.


[12])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[13])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
2048 oraz z 2017 r. poz. 60, 528, 648, 859, 1089, 1428, 1448, 1530,
1971 i 2056.


[14])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[15])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1933, 2169 i 2260 oraz z 2017 r. poz. 60, 777, 858, 859, 1321, 1428 i 1530.


[16])   
Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[17])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[18])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[19])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[20])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1948, 2260 i 2261 oraz z 2017 r. poz. 1530, 1600 i 1909.


[21])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1948, 2103 i 2261 oraz z 2017 r. poz. 38, 60, 803, 1139 i 1452. 


[22])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1948 i 2260 oraz z 2017 r. poz. 724, 768, 791 i 1089.


[23])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[24])   Zmiany
wymienionej ustawy zostały ogłoszone w Dz. U. z 1997 r. poz. 443 i 943,
z 1998 r. poz. 860, z 2006 r. poz. 1592, z 2007 r. poz. 162, z 2010
r. poz. 1228, z 2012 r. poz. 908 oraz z 2017 r. poz. ….


[25])   Zmiany
tekstu jednolitego wymienionej ustawy zostały ogłoszone w Dz. U. z 2016 r. poz.
1948 i 1997 oraz z 2017 r. poz. 60, 85, 245, 768 i 1089.


[26])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[27])   Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[28])   
Zmiany
wymienionej ustawy zostały ogłoszone w Dz. U. z 1997 r. poz. 443 i 943, z 1998
r. poz. 860, z 2006 r. poz. 1592, z 2007 r. poz. 162, z 2010 r. poz.
1228, z 2012 r. poz. 908 oraz z 2017 r. poz. ….


[29])   Zmiany
wymienionej ustawy zostały ogłoszone w Dz. U. z 2016 r. poz. 2255 oraz z 2017
r. poz. 88, 244, 379, 708, 768, 1086 i 1321.
