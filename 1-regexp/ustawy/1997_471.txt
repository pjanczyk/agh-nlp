



Dz.U. z 1997 r. Nr 75, poz. 471
                                USTAWA
                         z dnia 22 maja 1997 r.
                                    
   o zmianie ustawy - Prawo o adwokaturze, ustawy o radcach prawnych
                      oraz niektórych innych ustaw
                                    
                                    
                                Art. 1.
W ustawie z dnia 26 maja 1982 r. - Prawo o adwokaturze (Dz.U. Nr 16, poz. 124 i 
Nr 25, poz. 187, z 1983 r. Nr 5, poz. 33, z 1986 r. Nr 42, poz. 202, z 1990 r. 
Nr 36, poz. 206, z 1995 r. Nr 4, poz. 17, z 1996 r. Nr 77, poz. 367 oraz z 1997 r. 
Nr 28, poz. 153) wprowadza się następujące zmiany:
 1) w art. 1 po ust. 3 dodaje się ust. 4 w brzmieniu:
   "4. Tytuł zawodowy "adwokat" podlega ochronie prawnej.";
 2) art. 4 otrzymuje brzmienie:
   "Art. 4. 1. Zawód adwokata polega na świadczeniu pomocy prawnej,
              a w szczególności na udzielaniu porad prawnych, sporządzaniu opinii 
              prawnych, opracowywaniu projektów aktów prawnych oraz występowaniu 
              przed sądami i urzędami.
            2. Pomoc prawna świadczona jest osobom fizycznym, podmiotom
              gospodarczym oraz jednostkom organizacyjnym.
            3. Przez jednostkę organizacyjną rozumie się organ państwowy lub 
              samorządowy, osobę prawną, organizację społeczną lub polityczną oraz 
              inny podmiot nie posiadający osobowości prawnej.";
 3) po art. 4 dodaje się art. 4a-4d w brzmieniu:
   "Art. 4a. 1. Adwokat wykonuje zawód w kancelarii adwokackiej, w zespole 
               adwokackim oraz w spółce jawnej lub cywilnej z wyłącznym udziałem 
               adwokatów lub adwokatów i radców prawnych, albo w spółce 
               komandytowej, w której komplementariuszami są wyłącznie adwokaci lub 
               adwokaci i radcowie prawni, przy czym wyłącznym przedmiotem
               działalności takich spółek jest świadczenie pomocy prawnej.
             2. Siedzibę zawodową adwokata, na jego wniosek, wyznacza okręgowa rada 
               adwokacka.
    Art. 4b. 1. Adwokat nie może wykonywać zawodu:
               1) jeżeli pozostaje w stosunku pracy,
               2) jeżeli jego małżonek pełni funkcje sędziowskie, prokuratorskie
                 lub w okręgu izby adwokackiej - w organach dochodzeniowo-śledczych,
               3) jeżeli został uznany za trwale niezdolnego do wykonywania zawodu,
               4) jeżeli został ubezwłasnowolniony,
               5) w razie orzeczenia kary zawieszenia w czynnościach zawodowych albo 
                 tymczasowego zawieszenia w wykonywaniu czynności zawodowych.
             2. Adwokat nie może wykonywać zawodu w okręgu tej izby, w której 
               spokrewniona z nim osoba do drugiego stopnia lub spowinowacona z nim 
               w pierwszym stopniu pełni funkcje wymienione w ust. 1 pkt 2.
             3. Zakaz przewidziany w ust. 1 pkt 1 nie dotyczy pracowników naukowych 
               i naukowo-dydaktycznych.
    Art. 4c. 1. O trwałej niezdolności do wykonywania zawodu orzeka okręgowa rada 
               adwokacka.
             2. Uchwała zapada po wysłuchaniu adwokata i jego pełnomocnika
               ustanowionego spośród adwokatów oraz po zaznajomieniu się z opiniami 
               lub orzeczeniami lekarskimi. Okręgowa rada adwokacka wyznacza 
               pełnomocnika z urzędu, jeżeli adwokat go nie ustanowi.
             3. W razie wszczęcia postępowania o stwierdzenie trwałej niezdolności 
               do wykonywania zawodu, okręgowa rada adwokacka może zawiesić adwokata 
               tymczasowo w wykonywaniu czynności zawodowych. To samo uprawnienie 
               przysługuje okręgowej radzie adwokackiej wtedy, gdy przeciwko 
               adwokatowi zostało wszczęte postępowanie o ubezwłasnowolnienie.
    Art. 4d. 1. Adwokat zawieszony w wykonywaniu czynności zawodowych nie może 
               występować przed sądami lub organami państwowymi i samorządowymi. 
               W okresie zawieszenia adwokat może wykonywać inne czynności, na które 
               uzyskał zezwolenie dziekana.
             2. Czynne i bierne prawo wyborcze do organów samorządu adwokackiego nie 
               przysługuje adwokatowi zawieszonemu w wykonywaniu czynności 
               zawodowych.";
 4) w art. 5 wyrazy "Polskiej Rzeczypospolitej Ludowej" zastępuje się wyrazami
   "Rzeczypospolitej Polskiej";
 5) w art. 6:
   a) dotychczasowa treść otrzymuje oznaczenie ust. 1,
   b) po ust. 1 dodaje się ust. 2 i 3 w brzmieniu:
     "2. Obowiązek zachowania tajemnicy zawodowej nie może być ograniczony w czasie.
      3. Adwokata nie można zwolnić od obowiązku zachowania tajemnicy zawodowej co 
        do faktów, o których dowiedział się udzielając pomocy prawnej lub prowadząc 
        sprawę.";
 6) w art. 7:
   a) dotychczasowa treść otrzymuje oznaczenie ust. 1,
   b) po ust. 1 dodaje się ust. 2 w brzmieniu:
     "2. Minister Sprawiedliwości określi, w drodze zarządzenia, strój urzędowy
         adwokatów biorących udział w rozprawach sądowych.";
 7) w art. 8 w ust. 2 po wyrazie "zniewagę" dodaje się wyrazy "lub zniesławienie";
 8) w art. 11 po ust. 4 dodaje się ust. 5 w brzmieniu:
   "5. Nie można łączyć mandatów ustawowych organów samorządu adwokackiego. 
      Ograniczenie to nie dotyczy kierownika zespołu adwokackiego.";
 9) w art. 13 wyrazy "Radzie Państwa" zastępuje się wyrazami "Prezydentowi 
   Rzeczypospolitej Polskiej";
10) w art. 14:
   a) w ust. 1 kropkę na końcu zastępuje się przecinkiem i dodaje się wyrazy
     "w terminie 6 miesięcy od daty ich doręczenia.",
   b) w ust. 2 dodaje się zdanie drugie w brzmieniu:
     "Skargę spóźnioną Sąd Najwyższy pozostawia bez rozpoznania.",
   c) po ust. 2 dodaje się ust. 3 w brzmieniu:
     "3. Naczelna Rada Adwokacka, na wniosek Prezydium Naczelnej Rady Adwokackiej, 
        uchyla sprzeczną z prawem uchwałę zgromadzenia izby, w terminie 6 miesięcy 
        od daty jej doręczenia.";
11) art. 16 otrzymuje brzmienie:
   "Art. 16. 1. Opłaty za czynności adwokackie ustala umowa z klientem.
             2. Minister Sprawiedliwości po zasięgnięciu opinii Naczelnej Rady 
               Adwokackiej i Krajowej Rady Radców Prawnych ustala, w drodze 
               rozporządzenia, opłaty za czynności adwokackie przed organami wymiaru 
               sprawiedliwości, stanowiące podstawę do zasądzenia przez sądy kosztów
               zastępstwa prawnego i kosztów adwokackich.
             3. Minister Sprawiedliwości po zasięgnięciu opinii Naczelnej Rady 
               Adwokackiej i Krajowej Rady Radców Prawnych określi, w drodze 
               rozporządzenia, stawki minimalne za czynności adwokackie, o których 
               mowa w ust. 1.";
12) tytuł działu II otrzymuje brzmienie:
   "Wykonywanie zawodu adwokata";
13) w art. 17 skreśla się wyraz "podstawową";
14) skreśla się art. 19;
15) skreśla się art. 20;
16) art. 21 otrzymuje brzmienie:
   "Art. 21. 1. Adwokat powinien zamieszkiwać w miejscowości, w której ma wyznaczoną 
               siedzibę zawodową wykonywania zawodu. Okręgowa rada adwokacka w 
               uzasadnionych wypadkach może zezwolić adwokatowi na inne miejsce 
               zamieszkania.
             2. Naczelna Rada Adwokacka w uzasadnionych wypadkach - po zasięgnięciu 
               opinii zainteresowanych okręgowych rad adwokackich - może zezwolić 
               adwokatowi na zamieszkanie w okręgu innej izby, jeżeli miejscowość 
               zamieszkania jest położona w pobliżu miejscowości, w której ma 
               siedzibę zawodową.
             3. Adwokat świadczy pomoc prawną z urzędu w okręgu sądu rejonowego, 
               w którym ma wyznaczoną siedzibę zawodową.";
17) skreśla się art. 22;
18) w art. 24:
   a) ust. 3 otrzymuje brzmienie:
     "3. Składki na ubezpieczenie społeczne opłacają zespoły adwokackie, spółki 
        jawne i komandytowe, o których mowa w art. 4a ust. 1. Adwokaci wykonujący 
        zawód w kancelariach adwokackich lub w spółkach cywilnych opłacają składki 
        osobiście.",
   b) w ust. 5 wyrazy "Minister Pracy, Płac i Spraw Socjalnych" zastępuje się 
     wyrazami "Minister Pracy i Polityki Socjalnej";
19) w art. 32 ust. 2 otrzymuje brzmienie:
   "2. Od uchwał zebrania zespołu służy odwołanie do okręgowej rady adwokackiej. 
      Od uchwały okręgowej rady adwokackiej odwołanie nie przysługuje.";
20) art. 35 otrzymuje brzmienie:
   "Art. 35. Rozwiązanie zespołu następuje na podstawie uchwały zebrania zespołu lub 
            uchwały okręgowej rady adwokackiej.";
21) art. 36 otrzymuje brzmienie:
   "Art. 36. Okręgowa rada adwokacka dokonuje wizytacji zespołów adwokackich, 
            kancelarii adwokackich, spółek z wyłącznym udziałem adwokatów oraz 
            adwokatów w spółkach z udziałem adwokatów i radców prawnych.";
22) art. 37 otrzymuje brzmienie:
   "Art. 37. Przepisy działu niniejszego stosuje się odpowiednio do adwokatów
            wykonujących zawód w kancelarii adwokackiej oraz w spółkach, o których 
            mowa w art. 4a ust. 1.";
23) po art. 37 dodaje się art. 37a w brzmieniu:
   "Art. 37a. 1. Adwokat wykonujący zawód w kancelarii adwokackiej oraz w spółkach, 
                o których mowa w art. 4a ust. 1, obowiązany jest zapewnić zastępstwo 
                w przypadku urlopu lub innej przemijającej przeszkody tak, aby 
                prowadzone przez niego sprawy nie doznały uszczerbku.
              2. Dziekan wyznacza z urzędu zastępcę adwokata, o którym mowa w 
                ust. 1, nie mającego czasowo lub trwale możliwości wykonywania 
                zawodu, jak również w wypadku skreślenia z listy adwokatów. Decyzja 
                dziekana stanowi upoważnienie adwokata do prowadzenia spraw i 
                powinna mieć formę pisemną.";
24) w art. 38 w ust. 1 po wyrazie "siedzibę" dodaje się wyraz "zawodową";
25) w art. 39 pkt 1 otrzymuje brzmienie:
   "1) zgromadzenie izby składające się z adwokatów wykonujących zawód oraz 
      delegatów pozostałych adwokatów,";
26) w art. 40 pkt 4 otrzymuje brzmienie:
   "4) określanie minimalnej i maksymalnej liczby członków izby adwokackiej,";
27) w art. 44:
   a) dotychczasowa treść otrzymuje oznaczenie ust. 1,
   b) po ust. 1 dodaje się ust. 2 i 3 w brzmieniu:
     "2. Do zakresu działania okręgowej rady adwokackiej należy występowanie
         do organów rejestrowych lub ewidencyjnych z wnioskiem o wszczęcie 
         postępowania o wykreślenie z rejestru lub ewidencji podmiotu prowadzącego 
         działalność w zakresie pomocy prawnej niezgodnie z przepisami ustawy.
      3. Okręgowa rada adwokacka może zawiesić w czynnościach zawodowych, do czasu 
        uiszczenia należności, adwokata, który zalega - pomimo wezwania - z zapłatą 
        składki dłużej niż 6 miesięcy.";
28) w art. 45 po ust. 2 dodaje się ust. 3 w brzmieniu:
   "3. Uchwały w sprawach osobowych zapadają w głosowaniu tajnym. W razie równości 
      głosów rozstrzyga przewodniczący, który ujawnia swój głos.";
29) w art. 47 ust. 1 otrzymuje brzmienie:
   "1. Uchwała okręgowej rady adwokackiej w sprawie wpisu na listę adwokatów
      powinna być podjęta w ciągu dwóch miesięcy od daty złożenia wniosku o wpis. 
      Uchwała okręgowej rady adwokackiej w sprawie wpisu na listę aplikantów 
      adwokackich powinna być podjęta w ciągu dwóch miesięcy po przeprowadzeniu 
      konkursu przez okręgową radę adwokacką.";
30) w art. 48 po ust. 3 dodaje się ust. 4 w brzmieniu:
   "4. Inne decyzje dziekana podlegają zaskarżeniu w wypadkach przewidzianych
      w ustawie.";
31) art. 49 otrzymuje brzmienie:
   "Art. 49. Okręgowa rada adwokacka prowadzi listę adwokatów i aplikantów
            adwokackich, której odpis przesyła corocznie Naczelnej Radzie 
            Adwokackiej, właściwym prezesom sądów apelacyjnych, sądów wojewódzkich i 
            właściwym prokuratorom apelacyjnym i wojewódzkim oraz zawiadamia o 
            zmianach na tej liście.";
32) w art. 55 w ust. 2 wyraz "piętnastu" zastępuje się wyrazami "jednej trzeciej";
33) w art. 56 w pkt 6:
   a) skreśla się lit. b);
   b) skreśla się lit. c);
34) w art. 58:
   a) po pkt 1 dodaje się pkt 1a w brzmieniu:
     "1a) uchylanie sprzecznych z prawem uchwał zgromadzenia izby,",
   b) pkt 6 otrzymuje brzmienie:
     "6) wydawanie opinii, o których mowa w art. 16 ust. 2 i 3,"
   c) skreśla się pkt 7,
   d) w pkt 12:
     - lit. a) otrzymuje brzmienie:
      "a) zasad wyboru delegatów adwokatów, o których mowa w art. 39 pkt 1,",
     - po lit. f) dodaje się litery g)-j) w brzmieniu:
      "g) zasad tworzenia, organizowania, funkcjonowania i rozwiązywania zespołów 
         adwokackich oraz uczestniczenia w dochodzie zespołów,
       h) zasad wykonywania zawodu indywidualnie lub w spółkach, o których mowa w 
         art. 4a ust. 1,
       i) działania rzeczników dyscyplinarnych,
       j) zasad przeprowadzania konkursu na aplikantów adwokackich,";
35) w art. 59 w ust. 3 wyrazy "w art. 58 pkt 2, 7, 11 i 12" zastępuje się wyrazami
   "w art. 58 pkt 1a, 2, 11 i 12";
36) w art. 65:
   a) pkt 1 otrzymuje brzmienie:
     "1) jest nieskazitelnego charakteru i swym dotychczasowym zachowaniem
        daje rękojmię prawidłowego wykonywania zawodu adwokata,",
   b) w pkt 2 skreśla się wyrazy "posiada obywatelstwo polskie i",
   c) pkt 3 otrzymuje brzmienie:
     "3) ukończył uniwersyteckie studia prawnicze w Polsce i uzyskał tytuł magistra 
        prawa lub zagraniczne uniwersyteckie studia prawnicze uznane w Polsce za 
        równorzędne i włada językiem polskim w mowie i piśmie,",
   d) w pkt 4 po wyrazie "odbył" dodaje się wyrazy "w Polsce";
37) w art. 66:
   a) dotychczasowa treść otrzymuje oznaczenie ust. 1,
   b) w ust. 1:
     - pkt 2 otrzymuje brzmienie:
      "2) osób, które co najmniej przez trzy lata zajmowały stanowisko sędziego, 
         prokuratora lub wykonywały zawód notariusza,",
     - pkt 3 i 4 otrzymują brzmienie:
      "3) osób, które mając kwalifikacje sędziowskie, prokuratorskie lub notarialne 
         przynajmniej przez trzy lata wykonywały zawód radcy prawnego,
       4) osób, które odbyły aplikację radcowską przewidzianą w przepisach o radcach 
         prawnych i złożyły egzamin radcowski oraz przynajmniej trzy lata wykonywały 
         zawód radcy prawnego.",
   c) po ust. 1 dodaje się ust. 2 w brzmieniu:
     "2. Od wymogu odbycia aplikacji adwokackiej okręgowa rada adwokacka może 
        zwolnić obywatela państwa należącego do Unii Europejskiej, jeżeli ukończył 
        on zagraniczne uniwersyteckie studia prawnicze uznane w Polsce za 
        równorzędne oraz włada językiem polskim w mowie i piśmie, spełnia przesłanki 
        wymienione w art. 65 pkt 1 i 2, jest wpisany na listę adwokatów w kraju 
        należącym do Unii Europejskiej i wykonywał zawód adwokata. Naczelna Rada 
        Adwokacka wyznacza okręgową radę adwokacką dla przeprowadzenia egzaminu 
        adwokackiego.";
38) art. 67 otrzymuje brzmienie:
   "Art. 67. Osoby, które wykonywały zawód sędziego lub prokuratora, nie mogą w 
            ciągu dwóch lat od zaprzestania wykonywania tego zawodu wykonywać zawodu 
            adwokata w okręgu tej izby adwokackiej, w której zajmowały powyższe 
            stanowisko. Zakaz ten nie dotyczy sędziów Trybunału Konstytucyjnego 
            i Trybunału Stanu, Sądu Najwyższego, sędziów Naczelnego Sądu 
            Administracyjnego oraz prokuratorów Prokuratury Krajowej.";
39) w art. 68:
   a) ust. 3 otrzymuje brzmienie:
     "3. Okręgowa rada adwokacka podejmuje uchwałę dotyczącą wpisu na listę 
        adwokatów, wyznaczając jednocześnie siedzibę zawodową, kierując się w tym 
        względzie koniecznością prawidłowego rozmieszczenia adwokatów w celu 
        zapewnienia ludności należytej pomocy prawnej.",
   b) ust. 4 otrzymuje brzmienie:
     "4. Okręgowa rada adwokacka może zaniechać wyznaczenia siedziby zawodowej, 
        jeżeli zachodzą przeszkody, o których mowa w art. 4b ust. 1 pkt 1 i 2 oraz 
        ust. 2, do wykonywania zawodu adwokata.";
40) w art. 69 w ust. 3 wyrazy "Sądu Najwyższego" zastępuje się wyrazami "Naczelnego
   Sądu Administracyjnego";
41) w art. 71 po dwukrotnie użytym wyrazie "siedzibę" dodaje się wyraz "zawodową";
42) w art. 72 w ust. 1:
   a) w pkt 3 po wyrazie "siedziby" dodaje się wyraz "zawodowej",
   b) pkt 4 otrzymuje brzmienie:
     "4) objęcia stanowiska w organach wymiaru sprawiedliwości, organach ścigania 
        lub rozpoczęcia wykonywania zawodu notariusza,",
   c) skreśla się pkt 6;
43) art. 75 otrzymuje brzmienie:
   "Art. 75. Do aplikantów adwokackich stosuje się odpowiednio przepisy
            art. 5-8, art. 65 pkt 1-3, art. 68 ust. 1.";
44) po art. 75 dodaje się art. 75a w brzmieniu:
   "Art. 75a. Okręgowa rada adwokacka rozstrzyga o wpisie na listę aplikantów 
             adwokackich po przeprowadzeniu konkursu. Konkurs przeprowadza się raz w 
             roku kalendarzowym przed rozpoczęciem roku szkoleniowego.";
45) art. 76 otrzymuje brzmienie:
   "Art. 76. 1. Aplikacja adwokacka trwa trzy lata i sześć miesięcy, przy czym co 
               najmniej przez okres sześciu miesięcy odbywa się w sądzie, 
               prokuraturze, kancelarii notarialnej lub innej instytucji na 
               podstawie skierowania okręgowej rady adwokackiej.
             2. Aplikantom adwokackim wpisanym na listę po odbyciu aplikacji 
               sądowej, prokuratorskiej, notarialnej lub radcowskiej zakończonej 
               pozytywnie zdanym egzaminem, okręgowa rada adwokacka może skrócić 
               okres aplikacji adwokackiej do lat dwóch.
             3. Szkolenie aplikantów adwokackich może być organizowane wspólnie z 
               aplikantami radcowskimi.
             4. Aplikant adwokacki odbywa aplikację adwokacką pod kierunkiem patrona 
               wyznaczonego przez dziekana okręgowej rady adwokackiej.
             5. Zadaniem patrona jest przygotowanie aplikanta adwokackiego do 
               wykonywania zawodu adwokata w rozumieniu niniejszej ustawy.";
46) art. 77 otrzymuje brzmienie:
   "Art. 77. 1. Po sześciu miesiącach aplikacji adwokackiej aplikant adwokacki może 
               zastępować adwokata tylko przed sądem rejonowym, organami ścigania, 
               organami państwowymi, samorządowymi i innymi instytucjami.
             2. Po roku i sześciu miesiącach aplikacji adwokackiej, aplikant
               adwokacki może także zastępować adwokata przed innymi sądami, z 
               wyjątkiem Sądu Najwyższego i Naczelnego Sądu Administracyjnego oraz 
               Trybunału Konstytucyjnego i Trybunału Stanu.
             3. Aplikant adwokacki, który uprzednio odbył aplikację sądową,
               prokuratorską, notarialną lub radcowską zakończoną pozytywnie 
               złożonym egzaminem, może zastępować adwokata przed sądem rejonowym, a 
               po odbyciu jednego roku aplikacji adwokackiej - przed organami 
               wymienionymi w ust. 2.";
47) w art. 79 w ust. 1 pkt 1 otrzymuje brzmienie:
   "1) okoliczności wymienionych w art. 72 ust. 1 i art. 74,";
48) w art. 81:
   a) dotychczasowa treść otrzymuje oznaczenie ust. 1,
   b) w ust. 1:
     - pkt 4 otrzymuje brzmienie:
      "4) zawieszenie w czynnościach zawodowych na czas od trzech miesięcy do pięciu 
         lat,",
     - skreśla się pkt 5,
   c) po ust. 1 dodaje się ust. 2-5 w brzmieniu:
     "2. Obok kary nagany i kary pieniężnej można orzec dodatkowo zakaz 
        wykonywania patronatu na czas od roku do pięciu lat.
      3. Obok kary zawieszenia w czynnościach zawodowych orzeka się dodatkowo
        zakaz wykonywania patronatu na czas od lat dwóch do lat dziesięciu.
      4. Kara nagany oraz kara pieniężna pociąga za sobą utratę biernego prawa 
        wyborczego do organu samorządu adwokackiego na czas trzech lat od dnia 
        uprawomocnienia się orzeczenia.
      5. Kara zawieszenia w czynnościach zawodowych pociąga za sobą utratę biernego 
        i czynnego prawa wyborczego do organu samorządu adwokackiego na czas sześciu 
        lat od dnia uprawomocnienia się orzeczenia.";
49) art. 82 otrzymuje brzmienie:
   "Art. 82. 1. Karę pieniężną wymierza się w granicach od pięciokrotnej do 
               pięćdziesięciokrotnej podstawowej składki izbowej. Wpływy z kar 
               pieniężnych okręgowa rada adwokacka przekazuje na cele adwokatury.
             2. Kara wydalenia z adwokatury pociąga za sobą skreślenie z listy 
               adwokatów bez prawa ubiegania się o ponowny wpis.";
50) art. 83 otrzymuje brzmienie;
   "Art. 83. 1. W stosunku do aplikantów adwokackich nie orzeka się kary pieniężnej.
             2. Przepisy o zawieszeniu adwokatów w czynnościach zawodowych stosuje 
               się odpowiednio do aplikantów adwokackich, przy czym czasu trwania 
               zawieszenia nie zalicza się do okresu obowiązkowej aplikacji 
               adwokackiej.";
51) art. 84 otrzymuje brzmienie:
   "Art. 84. 1. W razie jednoczesnego ukarania za kilka przewinień dyscyplinarnych,
               sąd dyscyplinarny wymierza karę za poszczególne przewinienia, 
               a następnie karę łączną.
             2. Przy orzekaniu kary łącznej stosuje się następujące zasady:
               1) w razie orzeczenia kary upomnienia i nagany wymierza się łączną 
                 karę nagany,
               2) kary upomnienia i nagany nie podlegają łączeniu z karą pieniężną,
               3) przy karach pieniężnych łączna kara pieniężna nie może przekraczać 
                 sumy tych kar i nie może być niższa od najwyższej z orzeczonych kar 
                 pieniężnych,
               4) kara zawieszenia w czynnościach zawodowych nie podlega łączeniu z 
                 karami upomnienia, nagany i karą pieniężną,
               5) przy orzeczonych za kilka przewinień karach rodzajowo różnych i 
                 karze wydalenia z adwokatury wymierza się karę łączną wydalenia z 
                 adwokatury, a w wypadku orzeczonych równocześnie kar pieniężnych 
                 karę tę orzeka się na zasadach przewidzianych w pkt 3.
             3. Zasady przewidziane w ust. 2 stosuje się odpowiednio w razie wydania 
               orzeczenia łącznego.";
52) art. 85 otrzymuje brzmienie:
   "Art. 85. 1. Dziekan rady adwokackiej może wymierzyć członkowi izby karę 
               upomnienia.
             2. Od kary upomnienia wymierzonej w trybie przewidzianym w ust. 1 służy 
               odwołanie do sądu dyscyplinarnego, który orzeka w tych sprawach jako 
               druga i ostatnia instancja.";
53) art. 86 otrzymuje brzmienie:
   "Art. 86. Postępowanie dyscyplinarne toczy się niezależnie od postępowania
            karnego o ten sam czyn, może być jednak zawieszone do czasu ukończenia 
            postępowania karnego.";
54) art. 87 otrzymuje brzmienie:
   "Art. 87. 1. Postępowania dyscyplinarnego nie wszczyna się, a wszczęte umarza 
               się, jeżeli zaszła okoliczność, która według Kodeksu postępowania 
               karnego wyłącza ściganie.
             2. W razie śmierci obwinionego przed ukończeniem postępowania
               dyscyplinarnego, postanowienie o jego umorzeniu traci moc, a 
               postępowanie toczy się nadal, jeżeli żąda tego - w terminie 
               dwumiesięcznym od dnia zgonu obwinionego - jego małżonek, krewny w 
               linii prostej, brat lub siostra.";
55) art. 88 otrzymuje brzmienie:
   "Art. 88. 1. Nie można wszcząć postępowania dyscyplinarnego, jeżeli od chwili 
               popełnienia przewinienia upłynęły trzy lata, a w wypadkach 
               przewidzianych w art. 8 ust. 2 - sześć miesięcy.
             2. Jeżeli jednak czyn zawiera znamiona przestępstwa, przedawnienie 
               dyscyplinarne nie następuje wcześniej niż przedawnienie karne.
             3. Przedawnienie dyscyplinarne przerywa każda czynność organu 
               powołanego do ścigania przewinienia.
             4. Karalność przewinienia dyscyplinarnego ustaje, jeżeli od czasu 
               popełnienia upłynęło pięć lat, a w wypadku przewidzianym
               w art. 8 ust. 2 - dwa lata.";
56) art. 89 otrzymuje brzmienie:
   "Art. 89. 1. Sąd dyscyplinarny jest w zakresie orzekania niezawisły.
             2. Sąd dyscyplinarny rozstrzyga samodzielnie nasuwające się zagadnienia 
               prawne i orzeka na mocy przekonania opartego na swobodnej ocenie 
               całokształtu dowodów, uwzględniając okoliczności przemawiające 
               zarówno na korzyść, jak i na niekorzyść obwinionego.";
57) art. 90 otrzymuje brzmienie:
   "Art. 90. 1. Sąd dyscyplinarny wszczyna postępowanie na wniosek uprawnionego 
               oskarżyciela.
             2. Minister Sprawiedliwości może polecić wszczęcie postępowania
               dyscyplinarnego przeciwko adwokatowi lub aplikantowi adwokackiemu.";
58) art. 91 otrzymuje brzmienie:
   "Art. 91. 1. W sprawach dyscyplinarnych orzekają:
               1) sąd dyscyplinarny izby adwokackiej,
               2) Wyższy Sąd Dyscyplinarny.
             2. Sąd dyscyplinarny izby adwokackiej rozpoznaje wszystkie sprawy jako 
               sąd pierwszej instancji, z wyjątkiem spraw określonych w art. 85 
               ust. 2.
             3. Wyższy Sąd Dyscyplinarny rozpoznaje:
               1) jako druga instancja sprawy rozpoznawane w pierwszej instancji 
                 przez sądy dyscyplinarne izb adwokackich,
               2) inne sprawy przewidziane przepisami niniejszej ustawy.";
59) po art. 91 dodaje się art. 91a w brzmieniu:
   "Art. 91a. 1. Sąd Najwyższy rozpoznaje rewizję nadzwyczajną wniesioną od 
                prawomocnego orzeczenia dyscyplinarnego przez Ministra 
                Sprawiedliwości lub Prezesa Naczelnej Rady Adwokackiej z powodu 
                rażącego naruszenia przepisów prawa lub oczywistej niesłuszności 
                orzeczenia.
              2. Rewizja nadzwyczajna na niekorzyść obwinionego może być wniesiona w 
                ciągu sześciu miesięcy od daty uprawomocnienia się orzeczenia 
                dyscyplinarnego.";
60) art. 92 otrzymuje brzmienie:
   "Art. 92. 1. Właściwy do rozpoznania sprawy jest sąd dyscyplinarny izby 
               adwokackiej, której obwiniony jest członkiem w chwili wszczęcia 
               postępowania dyscyplinarnego.
             2. Jeżeli przewinienie objęte jedną sprawą popełniło dwóch lub więcej 
               obwinionych wpisanych na listę adwokatów lub aplikantów adwokackich w 
               różnych izbach, właściwy jest sąd dyscyplinarny, w którego okręgu 
               popełniono przewinienie, a jeżeli  miejsca tego ustalić nie można - 
               sąd dyscyplinarny izby, w której wszczęto najpierw postępowanie
               dyscyplinarne.
             3. Spory o właściwość miejscową, jeżeli ustalenie właściwości zgodnie z 
               ust. 2 jest niemożliwe, rozstrzyga Wyższy Sąd Dyscyplinarny.
             4. W razie gdy sąd właściwy nie może z powodu przeszkody rozpoznać 
               sprawy lub podjąć innej czynności albo gdy wymagają tego względy 
               celowości, Wyższy Sąd Dyscyplinarny wyznaczy inny sąd dyscyplinarny 
               do rozpoznania sprawy.";
61) art. 93 otrzymuje brzmienie:
   "Art. 93. 1. Stronami w postępowaniu dyscyplinarnym są oskarżyciel, 
               obwiniony i pokrzywdzony.
             2. Oskarżycielem w postępowaniu jest rzecznik dyscyplinarny.
             3. Obwinionym jest adwokat lub aplikant adwokacki, przeciwko
               któremu toczy się postępowanie dyscyplinarne.
             4. Pokrzywdzonym jest osoba, której dobro prawne zostało bezpośrednio 
               naruszone postępowaniem adwokata lub aplikanta adwokackiego 
               określonym w art. 80.";
62) art. 94 otrzymuje brzmienie:
   "Art. 94. Obwiniony ma prawo do ustanowienia obrońcy.";
63) art. 95 otrzymuje brzmienie:
   "Art. 95. 1. Sąd dyscyplinarny orzeka na rozprawie lub na posiedzeniu.
             2. Rozstrzygnięcia sądu dyscyplinarnego zapadają w formie orzeczeń lub 
               postanowień. Orzeczenie może być wydane jedynie na rozprawie, chyba 
               że przepis szczególny stanowi inaczej.";
64) po art. 95 dodaje się art. 95a-95m w brzmieniu:
   "Art. 95a. Rozprawa przed sądem dyscyplinarnym jest jawna dla członków adwokatury 
             oraz przedstawicieli Ministra Sprawiedliwości, chyba że zachodzą 
             wymagane przez przepisy Kodeksu postępowania karnego wypadki 
             prowadzenia postępowania przy drzwiach zamkniętych.
    Art. 95b. Ministrowi Sprawiedliwości oraz osobom przez niego upoważnionym
             przysługuje w każdym stadium postępowania prawo wglądu do akt i żądania 
             informacji o wynikach postępowania dyscyplinarnego, jak również prawo 
             żądania prawomocnych orzeczeń dyscyplinarnych wraz z aktami sprawy.
    Art. 95c. Postępowanie dyscyplinarne obejmuje:
             1) dochodzenie,
             2) postępowanie przed sądem dyscyplinarnym,
             3) postępowanie wykonawcze.
    Art. 95d. Sąd dyscyplinarny lub rzecznik dyscyplinarny może umorzyć
             postępowanie dyscyplinarne w wypadkach mniejszej wagi.
    Art. 95e. 1. Sąd może wzywać i przesłuchiwać świadków oraz biegłych
                z zachowaniem przepisów postępowania karnego.
              2. Karę za nieusprawiedliwione niestawiennictwo, za odmowę zeznań lub 
                przyrzeczenia, nakłada na świadka lub biegłego - na wniosek sądu 
                dyscyplinarnego lub rzecznika dyscyplinarnego - sąd rejonowy 
                właściwy według miejsca zamieszkania świadka lub biegłego. Świadek 
                lub biegły nie podlega karze, jeżeli nie był uprzedzony o skutkach 
                niestawiennictwa, odmowy złożenia zeznań lub przyrzeczenia.
              3. Przymusowe sprowadzenie świadka zarządza - na wniosek sądu 
                dyscyplinarnego lub rzecznika dyscyplinarnego - właściwy sąd 
                rejonowy.
    Art. 95f. Odwołanie przysługuje stronom od orzeczeń i postanowień kończących 
             postępowanie w pierwszej instancji oraz w wypadkach przewidzianych w 
             niniejszej ustawie, w terminie 14 dni od daty doręczenia odpisu 
             orzeczenia lub postanowienia wraz z uzasadnieniem oraz pouczeniem o 
             terminie i trybie wniesienia odwołania. 
    Art. 95g. Cofnięcie odwołania przed rozpoczęciem rozprawy odwoławczej wiąże 
             Wyższy Sąd Dyscyplinarny.
    Art. 95h. 1. Wyższy Sąd Dyscyplinarny rozpoznaje sprawę w granicach odwołania, 
                bierze jednak z urzędu pod rozwagę naruszenie prawa materialnego 
                oraz rażące naruszenie przepisów o postępowaniu.
              2. Orzeczenie podlega zmianie na korzyść obwinionego lub uchyleniu 
                niezależnie od granic odwołania, jeżeli jest ono oczywiście 
                niesprawiedliwe.
    Art. 95i. Wyższy Sąd Dyscyplinarny może orzec na niekorzyść obwinionego tylko 
             wtedy, gdy wniesiono na jego niekorzyść środek odwoławczy.
    Art. 95j. 1. Adwokat lub aplikant adwokacki, przeciwko któremu toczy się 
                postępowanie dyscyplinarne lub karne, może być tymczasowo zawieszony 
                w czynnościach zawodowych przez sąd dyscyplinarny w szczególnie 
                uzasadnionych okolicznościach sprawy. Postanowienie o tym 
                zawieszeniu wydaje sąd dyscyplinarny z urzędu bądź na wniosek stron.
              2. Postanowienie sądu dyscyplinarnego o tymczasowym zawieszeniu jest 
                natychmiast wykonalne. Jeżeli okres tymczasowego zawieszenia trwa 
                więcej niż trzy miesiące, Wyższy Sąd Dyscyplinarny bada z urzędu 
                zasadność zawieszenia.
    Art. 95k. 1. W razie uniewinnienia lub umorzenia postępowania, adwokatowi
                przysługuje w stosunku do izby adwokackiej roszczenie o utracony 
                dochód, jeżeli tymczasowe zawieszenie w czynnościach zawodowych było 
                nieuzasadnione.
              2. Zasady przewidziane w ust. 1 stosuje się odpowiednio do 
                uniewinnienia lub umorzenia postępowania w wyniku rewizji 
                nadzwyczajnej lub wznowienia postępowania.
              3. Roszczenie wygasa w razie nie złożenia wniosku w terminie
                rocznym od daty uprawomocnienia się orzeczeń dyscyplinarnych, 
                o których mowa w ust. 1 i 2.
              4. O roszczeniach, o których mowa w ust. 1-3, rozstrzyga 
                sąd dyscyplinarny.
    Art. 95l. 1. Koszty postępowania dyscyplinarnego stanowią wszelkie wydatki 
                poniesione w związku z tym postępowaniem.
              2. Koszty postępowania ponosi obwiniony w razie skazania, 
                a w pozostałych wypadkach izba adwokacka.
    Art. 95ł. 1. Usunięcie wzmianki o ukaraniu dyscyplinarnym następuje z urzędu po 
                upływie:
                1) trzech lat od daty uprawomocnienia się orzeczenia dyscyplinarnego 
                  orzekającego karę upomnienia, karę nagany lub karę pieniężną,
                2) pięciu lat od odbycia kary zawieszenia w czynnościach zawodowych, 
                  jeżeli adwokat lub aplikant adwokacki nie zostanie w tym czasie 
                  ukarany lub nie zostanie wszczęte przeciwko niemu postępowanie 
                  dyscyplinarne.
              2. Nie usuwa się wzmianki o karze wydalenia z adwokatury.
    Art. 95m. Minister Sprawiedliwości, po zasięgnięciu opinii Naczelnej Rady 
             Adwokackiej, w drodze rozporządzenia, wyda szczegółowe przepisy o 
             postępowaniu dyscyplinarnym.";
65) skreśla się art. 98.
 
                                Art. 2.
W ustawie z dnia 6 lipca 1982 r. o radcach prawnych (Dz.U. Nr 19, poz. 145, 
z 1989 r. Nr 33, poz. 175 i z 1996 r. Nr 106, poz. 496) wprowadza się następujące
zmiany:
 1) art. 1 otrzymuje brzmienie:
   "Art. 1. 1. Ustawa określa zasady wykonywania zawodu radcy prawnego oraz zasady 
              organizacji i działania samorządu radców prawnych.
            2. Tytuł zawodowy "radca prawny" podlega ochronie prawnej.";
 2) art. 2 otrzymuje brzmienie:
   "Art. 2. Pomoc prawna świadczona przez radcę prawnego ma na celu ochronę prawną 
           interesów podmiotów, na których rzecz jest wykonywana.";
 3) w art. 3:
   a) w ust. 2 wyraz "zawodowej" zastępuje się wyrazami "radcy prawnego",
   b) po ust. 2 dodaje się ust. 3-5 w brzmieniu:
     "3. Radca prawny jest obowiązany zachować w tajemnicy wszystko, o czym 
        dowiedział się w związku z udzieleniem pomocy prawnej.
      4. Obowiązek zachowania tajemnicy zawodowej nie może być ograniczony w czasie.
      5. Radca prawny nie może być zwolniony z obowiązku zachowania tajemnicy 
        zawodowej co do faktów, o których dowiedział się udzielając pomocy prawnej 
        lub prowadząc sprawę.";
 4) art. 4 otrzymuje brzmienie:
   "Art. 4. 1. Wykonywanie zawodu radcy prawnego polega na świadczeniu pomocy 
              prawnej podmiotom gospodarczym, jednostkom organizacyjnym oraz osobom 
              fizycznym, z wyłączeniem spraw rodzinnych, opiekuńczych i karnych. 
              Wyłączenie to nie obejmuje występowania w sprawach karnych w 
              charakterze pełnomocnika oskarżyciela posiłkowego oraz powoda 
              cywilnego, jeżeli są to instytucje państwowe lub społeczne albo 
              podmioty gospodarcze.
            2. Przez jednostkę organizacyjną rozumie się organ państwowy lub 
              samorządowy, osobę prawną, organizację społeczną i polityczną oraz 
              inny podmiot nie posiadający osobowości prawnej.
            3. Radca prawny nie może wykonywać zawodu w kancelarii radcy prawnego 
              lub w spółkach, o których mowa w art. 8 ust. 1, jeżeli jego małżonek 
              pełni funkcję sędziego, albo osoba z nim spokrewniona do drugiego 
              stopnia lub spowinowacona w pierwszym stopniu pełni taką funkcję 
              w okręgu sądu wojewódzkiego właściwego dla miejsca wykonywania zawodu 
              przez radcę prawnego.";
 5) w art. 5:
   a) ust. 1 otrzymuje brzmienie:
     "1. Radcowie prawni zorganizowani są na zasadach samorządu zawodowego,
        zwanego dalej "samorządem".",
   b) ust. 3 otrzymuje brzmienie:
     "3. Nadzór nad działalnością samorządu wykonuje Minister Sprawiedliwości
        w zakresie i formach określonych niniejszą ustawą.";
 6) art. 6 otrzymuje brzmienie:
   "Art. 6. 1. Zawód radcy prawnego polega na świadczeniu pomocy prawnej, a w 
              szczególności na udzielaniu porad prawnych, sporządzaniu opinii 
              prawnych, opracowywaniu projektów aktów prawnych oraz występowaniu 
              przed sądami i urzędami.
            2. Postanowienie ust. 1 nie stanowi przeszkody do udzielania opinii 
              prawnych przez nauczycieli akademickich posiadających wyższe 
              wykształcenie prawnicze, a także przez posiadających takie 
              wykształcenie pracowników organów państwowych i samorządowych w ramach 
              wykonywania przez nich obowiązków pracowniczych.";
 7) art. 7 otrzymuje brzmienie:
   "Art. 7. Pomocą prawną jest w szczególności udzielanie porad i konsultacji 
           prawnych, opinii prawnych, zastępstwo prawne i procesowe.";
 8) art. 8 otrzymuje brzmienie:
   "Art. 8. 1. Radca prawny wykonuje zawód w ramach stosunku pracy, na podstawie 
              umowy cywilnoprawnej, w kancelarii radcy prawnego oraz w spółce jawnej 
              lub cywilnej z wyłącznym udziałem radców prawnych lub radców prawnych
              i adwokatów, albo w spółce komandytowej, w której komplementariuszami 
              są wyłącznie radcowie prawni lub radcowie prawni i adwokaci, przy czym 
              wyłącznym przedmiotem działalności takich spółek jest świadczenie 
              pomocy prawnej.
            2. Radca prawny może świadczyć pomoc prawną osobom fizycznym tylko w 
              ramach wykonywania zawodu w kancelarii radcy prawnego lub w spółkach, 
              o których mowa w ust. 1, bez jednoczesnego pozostawania w stosunku 
              pracy.
            3. Radca prawny jest zobowiązany zawiadomić radę właściwej okręgowej 
              izby radców prawnych o podjęciu wykonywania zawodu i formach jego 
              wykonywania, o adresie i nazwie kancelarii lub spółki, a także o 
              każdej zmianie tych informacji.
            4. Zakres pomocy prawnej, terminy i warunki jej wykonywania oraz 
              wynagrodzenie określa umowa.
            5. Ilekroć w ustawie jest mowa o "stosunku pracy", "zatrudnieniu",
              "wynagrodzeniu", rozumie się przez to również odpowiednio "stosunek 
              służbowy", "pełnienie służby" i "uposażenie".";
 9) art. 9 otrzymuje brzmienie:
   "Art. 9. 1. Radca prawny wykonujący zawód w ramach stosunku pracy zajmuje 
              samodzielne stanowisko podległe bezpośrednio kierownikowi jednostki 
              organizacyjnej.
            2. Jeżeli jednostka organizacyjna zatrudnia dwóch lub więcej radców 
              prawnych, jednemu z nich powierza koordynację pomocy prawnej w tej 
              jednostce.
            3. W organie państwowym lub samorządowym radca prawny wykonuje pomoc 
              prawną w komórce lub w jednostce organizacyjnej, w biurze, w wydziale 
              lub na wyodrębnionym stanowisku do spraw prawnych podległym 
              bezpośrednio kierownikowi tego organu. W organie państwowym radca 
              prawny może być zatrudniony także w innej wyodrębnionej komórce lub 
              jednostce organizacyjnej i podlegać jej kierownikowi.
            4. Radcy prawnemu nie można polecać wykonania czynności wykraczającej 
              poza zakres pomocy prawnej.";
10) w art. 10 pkt 2 otrzymuje brzmienie:
   "2) przed sądem wojewódzkim, przed sądem apelacyjnym oraz przed organem drugiej 
      instancji w postępowaniu administracyjnym,";
11) w art. 11 w ust. 2 po wyrazie "zniewagę" dodaje się wyrazy "lub zniesławienie";
12) art. 12 otrzymuje brzmienie:
   "Art. 12. 1. Radca prawny podczas i w związku z wykonywaniem czynności zawodowych 
               korzysta z ochrony prawnej przysługującej sędziemu i prokuratorowi.
             2. Minister Sprawiedliwości określi, w drodze zarządzenia, strój 
               urzędowy radców prawnych biorących udział w rozprawach sądowych.";
13) w art. 13 skreśla się ust. 2;
14) w art. 16 skreśla się ust. 2;
15) art. 17 otrzymuje brzmienie:
   "Art. 17. Radca prawny wykonujący zawód w ramach stosunku pracy może być 
            zatrudniony jednocześnie w więcej niż jednej jednostce organizacyjnej i 
            w wymiarze przekraczającym jeden etat.";
16) w art. 18 skreśla się ust. 3;
17) w art. 19:
   a) w ust. 1 w zdaniu drugim wyrazy "w terminie 10 dni" zastępuje się wyrazami
     "w terminie 14 dni",
   b) skreśla się ust. 2;
18) skreśla się art. 20;
19) art. 21 otrzymuje brzmienie:
   "Art. 21. Radca prawny może udzielić dalszego pełnomocnictwa (substytucji) innemu 
            radcy prawnemu, adwokatowi, a także aplikantowi radcowskiemu.";
20) art. 22 otrzymuje brzmienie:
   "Art. 22. 1. Radca prawny może odmówić udzielenia pomocy prawnej tylko z ważnych 
               powodów.
             2. Radca prawny, wypowiadając pełnomocnictwo, umowę zlecenia lub umowę 
               o pracę, obowiązany jest wykonać wszystkie niezbędne czynności, aby 
               okoliczność ta nie miała negatywnego wpływu na dalszy tok 
               prowadzonych przez niego spraw.";
21) po art. 22 dodaje się art. 22{1}-22{6} w brzmieniu:
   "Art. 22{1}. Rada okręgowej izby radców prawnych jest uprawniona do kontroli i 
               oceny wykonywania zawodu przez radcę prawnego. Kontrolę 
               przeprowadzają i oceny dokonują wizytatorzy powołani przez radę 
               spośród radców prawnych.
    Art. 22{2}. Rada okręgowej izby radców prawnych na podstawie orzeczenia 
               lekarskiego i po przeprowadzeniu szczegółowego postępowania 
               wyjaśniającego może - na wniosek Prezesa Krajowej Rady Radców 
               Prawnych lub dziekana rady okręgowej izby radców prawnych - podjąć 
               uchwałę o trwałej niezdolności radcy prawnego do wykonywania zawodu. 
               W razie wszczęcia takiego postępowania rada może zawiesić radcę 
               prawnego w wykonywaniu czynności na czas trwania postępowania.
    Art. 22{3}. 1. Koszty pomocy prawnej udzielonej przez radcę prawnego z urzędu 
                  ponosi Skarb Państwa.
                2. Minister Sprawiedliwości po zasięgnięciu opinii Krajowej Rady 
                  Radców Prawnych określi, w drodze rozporządzenia, szczegółowe 
                  zasady ponoszenia kosztów, o których mowa w ust. 1.
    Art. 22{4}. 1. Radca prawny wykonujący zawód na podstawie stosunku pracy ma 
                  prawo do wynagrodzenia i innych świadczeń określonych w układzie 
                  zbiorowym pracy lub w przepisach o wynagradzaniu pracowników, 
                  obowiązujących w jednostce organizacyjnej zatrudniającej radcę 
                  prawnego. Wynagrodzenie to nie może być niższe od wynagrodzenia
                  przewidzianego dla stanowiska pracy głównego specjalisty lub 
                  innego równorzędnego stanowiska pracy. Jeżeli prawo do dodatków 
                  uzależnione jest od wymogu kierowania zespołem pracowników, wymogu 
                  tego nie stosuje się do radcy prawnego.
                2. Radca prawny uprawniony jest do dodatkowego wynagrodzenia
                  w wysokości nie niższej niż 65% kosztów zastępstwa sądowego 
                  zasądzonych na rzecz strony przez niego zastępowanej lub jej 
                  przyznanych w ugodzie, postępowaniu polubownym, arbitrażu 
                  zagranicznym lub w postępowaniu egzekucyjnym, jeżeli koszty te 
                  zostały ściągnięte od strony przeciwnej. W państwowych jednostkach
                  sfery budżetowej wysokość i termin wypłaty wynagrodzenia określa 
                  umowa cywilnoprawna.
    Art. 22{5}. 1. Opłaty za czynności radców prawnych wykonujących zawód
                  w kancelariach radców prawnych lub w spółkach, o których mowa w 
                  art. 8 ust. 1, oraz zatrudnionych na podstawie umowy 
                  cywilnoprawnej ustala umowa z klientem.
                2. Minister Sprawiedliwości po zasięgnięciu opinii Krajowej Rady 
                  Radców Prawnych oraz Naczelnej Rady Adwokackiej ustala, w drodze 
                  rozporządzenia, opłaty za czynności radców prawnych przed organami 
                  wymiaru sprawiedliwości, stanowiące podstawę do zasądzania przez 
                  sądy kosztów zastępstwa prawnego.
                3. Minister Sprawiedliwości po zasięgnięciu opinii Krajowej Rady 
                  Radców Prawnych oraz Naczelnej Rady Adwokackiej określi, w drodze 
                  rozporządzenia, stawki minimalne za czynności radców prawnych, 
                  o których mowa w ust. 1.
    Art. 22{6}. Składki na ubezpieczenie społeczne radcy prawnego opłacają jednostki 
               organizacyjne zatrudniające radcę prawnego, spółki, o których mowa w 
               art. 8 ust. 1, lub osobiście radcowie prawni wykonujący zawód w 
               kancelarii radcy prawnego lub w spółkach określonych w art. 8 
               ust. 1.";
22) art. 23 otrzymuje brzmienie:
   "Art. 23. Prawo wykonywania zawodu radcy prawnego powstaje z chwilą dokonania 
            wpisu na listę radców prawnych i złożenia ślubowania.";
23) w art. 24:
   a) w ust. 1:
     - pkt 1 otrzymuje brzmienie:
      "1) ukończył uniwersyteckie studia prawnicze w Polsce i uzyskał tytuł magistra 
         prawa lub zagraniczne uniwersyteckie studia prawnicze uznane w Polsce za 
         równorzędne oraz włada językiem polskim w mowie i piśmie,",
     - skreśla się pkt 2,
     - pkt 5 otrzymuje brzmienie:
      "5) jest nieskazitelnego charakteru i swym dotychczasowym zachowaniem daje 
         rękojmię prawidłowego wykonywania zawodu radcy prawnego,",
   b) ust. 2 otrzymuje brzmienie:
     "2. Wpisu na listę radców prawnych dokonuje rada okręgowej izby radców prawnych 
        na wniosek zainteresowanego. Listę prowadzi rada okręgowej izby radców 
        prawnych właściwa dla miejsca jego zamieszkania. Podstawą wpisu jest uchwała 
        rady okręgowej izby radców prawnych.",
   c) skreśla się ust. 3-5;
24) w art. 25:
   a) w ust. 1:
     - skreśla się pkt 2,
     - pkt 3 otrzymuje brzmienie:
      "3) osób, które co najmniej przez trzy lata zajmowały stanowisko sędziego, 
         prokuratora albo wykonywały zawód notariusza lub adwokata, którzy 
         stanowiska te, tytuły i uprawnienia uzyskali na zasadach określonych w 
         przepisach prawa.",
   b) ust. 2 otrzymuje brzmienie:
    "2. Rada okręgowej izby radców prawnych, aplikantom radcowskim wpisanym na listę 
       po odbyciu zakończonej egzaminem z pozytywnym wynikiem aplikacji sądowej, 
       prokuratorskiej, notarialnej lub adwokackiej, może skrócić okres aplikacji 
       radcowskiej do lat dwóch, jak również zwolnić od odbycia aplikacji.",
   c) po ust. 2 dodaje się ust. 3 w brzmieniu:
     "3. Od wymogu odbycia aplikacji radcowskiej Krajowa Rada Radców Prawnych może 
        zwolnić, na zasadzie wzajemności, obywatela państwa Unii Europejskiej, 
        jeżeli ukończył on zagraniczne uniwersyteckie studia prawnicze uznane w 
        Polsce za równorzędne oraz włada językiem polskim w mowie i piśmie, spełnia 
        przesłanki wymienione w art. 24 ust. 1 pkt 3-5, jest wpisany na listę 
        adwokatów w państwie Unii Europejskiej i wykonywał zawód adwokata lub radcy 
        prawnego. Obywatel państwa Unii Europejskiej zdaje egzamin w okręgowej izbie 
        radców prawnych wyznaczonej przez Krajową Radę Radców Prawnych.";
25) art. 26 otrzymuje brzmienie:
   "Art. 26. Osoby, które wykonują zawód sędziego, prokuratora, notariusza,
            komornika, asesora sądowego, prokuratorskiego i notarialnego bądź 
            odbywają aplikację sądową, prokuratorską lub notarialną, nie mogą 
            jednocześnie zostać wpisane na listę radców prawnych ani wykonywać 
            zawodu radcy prawnego.";
26) w art. 27 ust. 1 otrzymuje brzmienie:
   "1. Rota ślubowania składanego przez radcę prawnego ma następujące brzmienie: 
      "Ślubuję uroczyście w wykonywaniu zawodu radcy prawnego przyczyniać się do 
      ochrony i umacniania porządku prawnego Rzeczypospolitej Polskiej, obowiązki 
      zawodowe wypełniać sumiennie i zgodnie z przepisami prawa, zachować tajemnicę 
      zawodową, postępować godnie i uczciwie, kierując się zasadami etyki radcy 
      prawnego i sprawiedliwości".";
27) w art. 28:
   a) w ust. 1:
     - pkt 1 otrzymuje brzmienie:
      "1) wykonywania zawodu adwokata,",
     - pkt 2 otrzymuje brzmienie:
      "2) podjęcia pracy w organach wymiaru sprawiedliwości, w organach ścigania lub 
         kancelarii notarialnej.",
   b) w ust. 3 skreśla się wyraz "osób";
28) w art. 29:
   a) skreśla się pkt 2,
   b) po pkt 4 dodaje się pkt 4a w brzmieniu:
     "4a) nieuiszczania składek członkowskich za okres dłuższy niż jeden rok,";
29) w art. 30 w ust. 1 wyrazy "mimo spełnienia warunku" zastępuje się wyrazami
   "pomimo wniosku radcy prawnego";
30) art. 31 otrzymuje brzmienie:
   "Art. 31. 1. Uchwała rady okręgowej izby radców prawnych w sprawie wpisu na listę 
               radców prawnych powinna być podjęta w ciągu trzech miesięcy od dnia 
               złożenia wniosku.
             2. Od uchwały, o której mowa w ust. 1, służy odwołanie do Krajowej Rady 
               Radców Prawnych w terminie 30 dni od daty doręczenia uchwały.
             3. Od ostatecznej decyzji odmawiającej wpisu na listę radców prawnych 
               oraz w wypadku niepodjęcia uchwały przez radę okręgowej izby radców 
               prawnych w ciągu trzech miesięcy od złożenia wniosku o wpis lub 
               niepodjęcia uchwały przez Krajową Radę Radców Prawnych w ciągu trzech 
               miesięcy od doręczenia odwołania zainteresowanemu służy skarga do 
               Naczelnego Sądu Administracyjnego.";
31) w art. 31{1}:
   a) ust. 1 otrzymuje brzmienie:
     "1. Rada okręgowej izby radców prawnych zawiadamia, w terminie 30 dni, Ministra 
        Sprawiedliwości o każdej uchwale o wpisie na listę radców prawnych lub 
        aplikantów radcowskich, jak i o odmowie wpisu.",
   b) ust. 3 otrzymuje brzmienie:
     "3. Sprzeciw Ministra Sprawiedliwości może być zaskarżony przez 
        zainteresowanego do Naczelnego Sądu Administracyjnego w terminie 30 dni od 
        dnia doręczenia sprzeciwu.";
32) w art. 32:
   a) ust. 2 otrzymuje brzmienie:
     "2. Aplikacja radcowska trwa trzy lata i sześć miesięcy.",
   b) ust. 3 otrzymuje brzmienie:
     "3. Aplikację radcowską odbywa się w kancelarii radcy prawnego, w spółce radców 
        prawnych lub radców prawnych i adwokatów lub w jednostkach organizacyjnych, 
        a co najmniej przez okres roczny - w sądzie, w kancelarii notarialnej i 
        prokuraturze, na podstawie porozumienia rady okręgowej izby radców prawnych 
        z radcą prawnym w kancelarii lub w spółce, lub z kierownikiem właściwej 
        jednostki organizacyjnej, prezesem sądu wojewódzkiego, izby notarialnej
        lub prokuratorem wojewódzkim.";
33) art. 33 otrzymuje brzmienie:
   "Art. 33. 1. Na listę aplikantów radcowskich może być wpisana osoba, która 
               spełnia warunki określone w art. 24 ust. 1 pkt 1, 3-5 i zapewni 
               pokrycie kosztów aplikacji radcowskiej.
             2. Wpis na listę aplikantów radcowskich następuje po przeprowadzeniu 
               konkursu przez radę okręgowej izby radców prawnych.
             3. Konkurs przeprowadza się raz w roku przed okresem szkoleniowym w 
               ciągu dwóch miesięcy od określonego przez radę okręgowej izby radców 
               prawnych terminu przyjmowania wniosków o wpis na listę aplikantów 
               radcowskich. Okres przyjmowania wniosków nie może być krótszy niż 
               miesiąc.
             4. Przepisy art. 3 ust. 3-5, art. 11, art. 12 ust. 1, art. 23, art. 24 
               ust. 1 pkt 1, 3-5, art. 27, art. 31 i art. 31{1} stosuje się 
               odpowiednio.";
34) po art. 35 dodaje się art. 35{1} w brzmieniu:
   "Art. 35{1}. Po upływie sześciu miesięcy od rozpoczęcia aplikacji radcowskiej
               aplikant radcowski może zastępować radcę prawnego przed sądem 
               rejonowym i organami administracji pierwszej instancji. Po dwóch 
               latach aplikacji radcowskiej aplikant radcowski może zastępować radcę 
               prawnego przed innymi sądami, z wyjątkiem Sądu Najwyższego i 
               Naczelnego Sądu Administracyjnego.";
35) art. 37 otrzymuje brzmienie:
   "Art. 37. 1. Aplikanta radcowskiego skreśla się z listy aplikantów radcowskich:
               1) w wypadkach, o których mowa w art. 29 pkt 1, 3-6, stosowanych 
                 odpowiednio,
               2) w razie nieprzystąpienia bez usprawiedliwionej przyczyny do 
                 egzaminu radcowskiego w terminie ustalonym przez radę okręgowej 
                 izby radców prawnych.
             2. Rada okręgowej izby radców prawnych może skreślić aplikanta
               radcowskiego z listy aplikantów radcowskich, jeżeli stwierdzi jego 
               nieprzydatność do wykonywania zawodu radcy prawnego.
             3. Od uchwały o skreśleniu aplikanta z listy aplikantów w trybie ust. 2 
               służy odwołanie do Krajowej Rady Radców Prawnych.";
36) w art. 38:
   a) w ust. 1 skreśla się zdanie drugie,
   b) w ust. 2 wyrazy "państwowymi biurami" zastępuje się wyrazem "kancelariami",
   c) po ust. 2 dodaje się ust. 3-5 w brzmieniu:
     "3. Szkolenie aplikantów radcowskich może być organizowane wspólnie
        z aplikantami adwokackimi.
      4. Aplikant radcowski odbywa aplikację radcowską pod kierunkiem patrona 
        wyznaczonego przez radę okręgowej izby radców prawnych.
      5. Zadaniem patrona jest przygotowanie aplikanta radcowskiego do wykonywania 
        zawodu radcy prawnego w rozumieniu niniejszej ustawy.";
37) w art. 41:
   a) pkt 3 otrzymuje brzmienie:
     "3) współdziałanie w kształtowaniu i stosowaniu prawa,",
   b) w pkt 5 wyraz "czuwanie" zastępuje się wyrazem "nadzór",
   c) pkt 6 otrzymuje brzmienie:
     "6) prowadzenie badań w zakresie funkcjonowania pomocy prawnej.";
38) art. 43 otrzymuje brzmienie:
   "Art. 43. 1. Kadencja organów samorządu trwa cztery lata, jednakże organy są 
               obowiązane działać do czasu ukonstytuowania się nowo wybranych 
               organów.
             2. Członkowie organów mogą być odwołani przez organ, który ich 
               wybrał.";
39) art. 46 otrzymuje brzmienie:
   "Art. 46. Krajowa Rada Radców Prawnych przedstawia corocznie informację
            o funkcjonowaniu samorządu Prezydentowi Rzeczypospolitej Polskiej.";
40) art. 47 otrzymuje brzmienie:
   "Art. 47. Minister Sprawiedliwości może zaskarżyć do Sądu Najwyższego sprzeczną z 
            prawem uchwałę organów samorządu w terminie sześciu miesięcy od dnia 
            doręczenia mu tej uchwały. Sąd utrzymuje zaskarżoną uchwałę w mocy bądź 
            uchyla ją i przekazuje sprawę do ponownego rozpoznania właściwemu 
            organowi samorządu, ustalając wytyczne co do sposobu jej załatwienia.";
41) w art. 48 zdanie drugie otrzymuje brzmienie:
   "Uchwała Krajowej Rady Radców Prawnych powinna być podjęta w terminie dwóch 
   miesięcy, a uchwała Krajowego Zjazdu Radców Prawnych na najbliższym Zjeździe.";
42) w art. 50 ust. 1 otrzymuje brzmienie:
   "1. W zgromadzeniu okręgowej izby radców prawnych uczestniczą wszyscy radcowie 
      prawni należący do danej izby oraz, bez prawa głosu, aplikanci radcowscy tej 
      izby.",
43) w art. 52 w ust. 3:
   a) w pkt 3 wyraz "czuwanie" zastępuje się wyrazem "nadzór",
   b) pkt 4 otrzymuje brzmienie:
     "4) występowanie do organów rejestrowych lub ewidencyjnych z wnioskiem
         o wszczęcie postępowania o wykreślenie z rejestru lub ewidencji
         podmiotu prowadzącego działalność w zakresie pomocy prawnej niezgodnie z 
         przepisami niniejszej ustawy.",
   c) skreśla się pkt 5;
44) w art. 53 wyraz "gospodarczej" zastępuje się wyrazem "finansowej";
45) w art. 56 ust. 1 otrzymuje brzmienie:
   "1. W Krajowym Zjeździe Radców Prawnych udział biorą delegaci wybrani przez 
      zgromadzenia okręgowych izb radców prawnych oraz, z głosem doradczym, nie 
      będący delegatami: członkowie ustępującej Krajowej Rady Radców Prawnych, 
      Przewodniczący Wyższego Sądu Dyscyplinarnego, Główny Rzecznik Dyscyplinarny 
      i Przewodniczący Wyższej Komisji Rewizyjnej.";
46) w art. 57:
   a) skreśla się pkt 5,
   b) pkt 6 otrzymuje brzmienie:
     "6) rozpatrywanie i zatwierdzanie sprawozdań Krajowej Rady Radców Prawnych, 
        Wyższej Komisji Rewizyjnej, Wyższego Sądu Dyscyplinarnego i Głównego 
        Rzecznika  Dyscyplinarnego,",
   c) pkt 7 otrzymuje brzmienie:
     "7) uchwalanie zasad etyki radców prawnych,";
47) w art. 58 w ust. 2 wyraz "miesiąca" zastępuje się wyrazami "dwóch miesięcy";
48) w art. 60:
   a) pkt 1 otrzymuje brzmienie:
     "1) reprezentowanie samorządu wobec sądów, organów państwowych i samorządowych, 
        instytucji i organizacji,",
   b) pkt 5 otrzymuje brzmienie:
     "5) wybór Prezesa Krajowej Rady Radców Prawnych oraz Głównego Rzecznika 
        Dyscyplinarnego, jeżeli jego mandat wygasł w okresie pomiędzy Krajowymi 
        Zjazdami Radców Prawnych,",
   c) po pkt 5 dodaje się pkt 5a w brzmieniu:
     "5a) wybór przewodniczącego Krajowego Zespołu Wizytatorów, jego zastępcy i 
         członków,",
   d) pkt 7 otrzymuje brzmienie:
     "7) koordynowanie doskonalenia zawodowego radców prawnych,",
   e) pkt 8 otrzymuje brzmienie:
     "8) uchwalanie regulaminów:
        a) działalności samorządu i jego organów,
        b) zakresu, trybu działania oraz zasad wynagradzania wizytatorów,
        c) odbywania aplikacji radcowskiej i składania egzaminu radcowskiego
          oraz pokrywania kosztów aplikacji radcowskiej i ustalania
          ich wysokości,
        d) prowadzenia list radców prawnych i aplikantów radcowskich,",
   f) po pkt 8 dodaje się pkt 8a i 8b w brzmieniu:
     "8a) uchylanie sprzecznych z prawem uchwał zgromadzenia okręgowej izby radców 
         prawnych,
      8b) ustalanie zasad przeprowadzania konkursu na aplikantów radcowskich,",
   g) w pkt 10 kropkę zastępuje się przecinkiem i dodaje się pkt 11 w brzmieniu:
     "11) określanie wysokości składki członkowskiej i zasad jej podziału oraz 
         wysokości opłat związanych z decyzją w sprawie wpisu na listę radców 
         prawnych i aplikantów radcowskich oraz opłat manipulacyjnych.";
49) w art. 61 wyraz "gospodarczej" zastępuje się wyrazem "finansowej";
50) w art. 63 pkt 1 otrzymuje brzmienie:
   "1) ze składek radców prawnych i aplikantów radcowskich, opłat związanych
      z postępowaniem w sprawie wpisu na listę radców prawnych i aplikantów 
      radcowskich oraz kar pieniężnych,";
51) art. 64 otrzymuje brzmienie:
   "Art. 64. 1. Radca prawny i aplikant radcowski podlegają odpowiedzialności
               dyscyplinarnej:
               1) za zawinione, nienależyte wykonywanie zawodu radcy prawnego,
               2) za czyny sprzeczne ze ślubowaniem radcowskim lub z zasadami etyki 
                 radcy prawnego.
             2. Od odpowiedzialności dyscyplinarnej wyłączone są czyny naruszające 
               przepisy dotyczące porządku i dyscypliny pracy, określone w Kodeksie 
               pracy.";
52) w art. 65:
   a) w ust. 1:
     - pkt 3 otrzymuje brzmienie:
      "3) zawieszenie prawa do wykonywania zawodu radcy prawnego na czas od trzech 
         miesięcy do pięciu lat,",
     - po pkt 3 dodaje się pkt 3a w brzmieniu:
      "3a) kara pieniężna nie niższa od połowy przeciętnego miesięcznego
          wynagrodzenia w gospodarce narodowej za miesiąc poprzedzający datę 
          orzeczenia dyscyplinarnego i nie wyższa od pięciokrotności tego 
          wynagrodzenia,",
   b) po ust. 2 dodaje się ust. 2a i 2b w brzmieniu:
     "2a. Obok kary nagany z ostrzeżeniem i kary pieniężnej można orzec dodatkowo 
         zakaz wykonywania patronatu na czas od roku do pięciu lat.
      2b. Obok kary zawieszenia prawa do wykonywania zawodu radcy prawnego orzeka 
         się dodatkowo zakaz wykonywania patronatu na czas od lat dwóch do lat 
         dziesięciu.";
53) w art. 70:
   a) w ust. 1 w pkt 1 wyrazy "upłynął rok" zastępuje się wyrazami "upłynęły 
     trzy lata",
   b) w ust. 4 skreśla się wyrazy "spośród radców prawnych";
54) w art. 71 ust. 1 otrzymuje brzmienie:
   "1. Usunięcie wzmianki o orzeczeniu dyscyplinarnym następuje z urzędu po upływie:
      1) trzech lat od uprawomocnienia się orzeczenia dyscyplinarnego orzekającego 
        karę upomnienia lub nagany z ostrzeżeniem,
      2) pięciu lat od upływu okresu zawieszenia prawa do wykonywania zawodu radcy 
        prawnego.";
55) art. 72 otrzymuje brzmienie:
   "Art. 72. 1. Sąd Najwyższy rozpoznaje rewizję nadzwyczajną wniesioną od 
               prawomocnego orzeczenia przez Ministra Sprawiedliwości lub Prezesa 
               Krajowej Rady Radców Prawnych z powodu rażącego naruszenia przepisów 
               prawa lub oczywistej niesłuszności orzeczenia.
             2. Rewizja nadzwyczajna na niekorzyść obwinionego może być wniesiona w 
               ciągu sześciu miesięcy od daty uprawomocnienia się orzeczenia 
               dyscyplinarnego.";
56) art. 75 otrzymuje brzmienie:
   "Art. 75. Stosunek służbowy oraz wynikające z niego prawa i obowiązki radców 
            prawnych i aplikantów radcowskich będących żołnierzami w czynnej służbie 
            wojskowej, funkcjonariuszami Policji, Urzędu Ochrony Państwa, Straży 
            Granicznej, Państwowej Straży Pożarnej lub Służby Więziennej w zakresie 
            nie określonym niniejszą ustawą określają przepisy odrębnych ustaw.";
57) skreśla się art. 78;
58) skreśla się art. 79;
59) skreśla się art. 80;
60) skreśla się art. 81;
61) skreśla się art. 82;
62) skreśla się art. 83.
                                Art. 3.
W ustawie z dnia 14 czerwca 1960 r. - Kodeks postępowania administracyjnego
(Dz.U. z 1980 r. Nr 9, poz. 26 i Nr 27, poz. 111, z 1982 r. Nr 7, poz. 55 i Nr 45, 
poz. 289, z 1983 r. Nr 41, poz. 185, z 1984 r. Nr 34, poz. 183, z 1986 r. Nr 47, 
poz. 228, z 1987 r. Nr 21, poz. 123 i Nr 33, poz. 186, z 1989 r. Nr 20, poz. 107, z 
1990 r. Nr 34, poz. 201, z 1991 r. Nr 100, poz. 442 i Nr 119, poz. 513, z 1994 r. 
Nr 122, poz. 593, z 1995 r. Nr 1, poz. 1 i Nr 74, poz. 368 oraz z 1996 r. Nr 43, 
poz. 189 i Nr 106, poz. 496) w art. 33 w § 3 po wyrazie "Adwokat" dodaje się wyrazy 
"i radca prawny".
                                Art. 4.
W ustawie z dnia 17 listopada 1964 r. - Kodeks postępowania cywilnego 
(Dz.U. Nr 43, poz. 296, z 1965 r. Nr 15, poz. 113, z 1974 r. Nr 27, poz. 157 i 
Nr 39, poz. 231, z 1975 r. Nr 45, poz. 234, z 1982 r. Nr 11, poz. 82 i Nr 30, 
poz. 210, z 1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, 
poz. 86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, 
poz. 21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53, 
poz. 306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22 poz. 92 
i Nr 115 poz. 496, z 1993 r. Nr 12, poz. 53, z 1994 r. Nr 105, poz. 509, z 1995 r. 
Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz. 350 i 
Nr 149, poz. 703 oraz z 1997 r. Nr 43, poz. 270 i Nr 54, poz. 348) wprowadza się 
następujące zmiany:
 1) w art. 89 po § 2 dodaje się § 3 w brzmieniu:
   "§ 3. Pełnomocnictwo udzielone przez osobę fizyczną składane przez radcę prawnego 
        powinno zawierać oświadczenie pełnomocnika, że nie pozostaje on w stosunku 
        pracy. W wypadku udzielenia pełnomocnictwa w sposób określony w § 2 
        oświadczenie radcy prawnego złożone wobec sądu zostaje wciągnięte do 
        protokołu.";
 2) w art. 98 § 3 otrzymuje brzmienie:
   "§ 3. Do niezbędnych kosztów procesu strony reprezentowanej przez adwokata 
        zalicza się wynagrodzenie, jednak nie wyższe niż stawki opłat określone w 
        odrębnych przepisach i wydatki jednego adwokata, koszty sądowe oraz koszty 
        nakazanego przez sąd osobistego stawiennictwa strony.".
                                    
                                Art. 5.
W ustawie z dnia 19 kwietnia 1969 r. - Kodeks postępowania karnego (Dz.U. Nr 13, 
poz. 96, z 1982 r. Nr 16, poz. 124 i Nr 41, poz. 273, z 1983 r. Nr 44, poz. 203, z 
1985 r. Nr 23, poz. 100 i Nr 31, poz. 138, z 1987 r. Nr 21, poz. 123, z 1988 r. 
Nr 20, poz. 135, z 1989 r. Nr 29, poz. 154 i Nr 34, poz. 180, z 1990 r. Nr 34, 
poz. 198, Nr 43, poz. 251, Nr 53, poz. 306 i Nr 72, poz. 422, z 1991 r. Nr 83, 
poz. 371 i Nr 100, poz. 442, z 1992 r. Nr 24, poz. 101, z 1994 r. Nr 74, poz. 332 i 
Nr 126, poz. 615, z 1995 r. Nr 89, poz. 443 i poz. 444 i Nr 95, poz. 475, z 1996 r. 
Nr 152, poz. 720 i Nr 155, poz. 757 oraz z 1997 r. Nr 6, poz. 31 i Nr 71, poz. 449) w art. 79 w § 2 dodaje się zdanie drugie w brzmieniu:
   "Radca prawny może być również pełnomocnikiem pokrzywdzonego podmiotu 
   gospodarczego.".
       
                                Art. 6.
W ustawie z dnia 20 września 1984 r. o Sądzie Najwyższym (Dz.U. z 1994 r. Nr 13, 
poz. 48, z 1995 r. Nr 34, poz. 163 i z 1996 r. Nr 77, poz. 367) w art. 30 ust. 2 
otrzymuje brzmienie:
   "2. Nie może być sędzią Sądu Najwyższego osoba, której małżonek:
      1) wykonuje zawód adwokata,
      2) wykonuje zawód radcy prawnego w kancelarii radcy prawnego oraz w spółce 
        jawnej lub cywilnej z wyłącznym udziałem radców prawnych lub radców prawnych 
        i adwokatów, albo w spółce komandytowej, w której komplementariuszami są 
        wyłącznie radcowie prawni lub radcowie prawni i adwokaci, przy czym 
        wyłącznym przedmiotem działalności takich spółek jest świadczenie pomocy 
        prawnej.".
                                Art. 7.
W ustawie z dnia 20 czerwca 1985 r. - Prawo o ustroju sądów powszechnych 
(Dz.U. z 1994 r. Nr 7, poz. 25, Nr 77, poz. 355, Nr 91, poz. 421 i Nr 105, 
poz. 509, z 1995 r. Nr 34, poz. 163 i Nr 81, poz. 406 oraz z 1996 r. Nr 77, 
poz. 367) wprowadza się następujące zmiany:
 1) art. 53 otrzymuje brzmienie:
   "Art. 53. § 1. Nie może być sędzią osoba, której małżonek:
                 1) wykonuje zawód adwokata,
                 2) wykonuje zawód radcy prawnego w kancelarii radcy prawnego oraz w 
                   spółce jawnej lub cywilnej z wyłącznym udziałem radców prawnych 
                   lub radców prawnych i adwokatów, albo w spółce komandytowej, w 
                   której komplementariuszami są wyłącznie radcowie prawni lub 
                   radcowie prawni i adwokaci, przy czym wyłącznym przedmiotem 
                   działalności takich spółek jest świadczenie pomocy prawnej.
             § 2. Nie może być sędzią również osoba, której krewny do drugiego 
                 stopnia lub powinowaty pierwszego stopnia:
                 1) wykonuje zawód adwokata,
                 2) wykonuje zawód radcy prawnego w kancelarii radcy prawnego oraz w 
                   spółkach, o których mowa w § 1 pkt 2
                 - na obszarze właściwego sądu wojewódzkiego.";
 2) w art. 59 w § 1 w pkt 4 po wyrazie "adwokata" dodaje się wyrazy "albo radcy 
   prawnego, o którym mowa w art. 53 § 1 pkt 2";
 3) w art. 61 w § 2 pkt 3 otrzymuje brzmienie:
   "3) pozostawania sędziego w stosunku pokrewieństwa do drugiego stopnia lub 
      powinowactwa pierwszego stopnia do osoby, która wykonuje zawód adwokata albo 
      radcy prawnego, o którym mowa w art. 53 § 1 pkt 2, na obszarze właściwego sądu 
      wojewódzkiego.".
                                    
                                Art. 8.
W ustawie z dnia 23 grudnia 1988 r. o działalności gospodarczej (Dz.U. Nr 41, 
poz. 324, z 1990 r. Nr 26, poz. 149, Nr 34, poz. 198 i Nr 86, poz. 504, z 1991 r. 
Nr 31, poz. 128, Nr 41, poz. 179, Nr 73, poz. 321, Nr 105, poz. 452, Nr 106, 
poz. 457 i Nr 107, poz. 460, z 1993 r. Nr 28, poz. 127, Nr 47, poz. 212 i Nr 134, 
poz. 646, z 1994 r. Nr 27, poz. 96 i Nr 127, poz. 627, z 1995 r. Nr 60, poz. 310, 
Nr 85, poz. 426, Nr 90, poz. 446, Nr 141, poz. 700 i Nr 147, poz. 713, z 1996 r. 
Nr 41, poz. 177 i Nr 45, poz. 199 oraz z 1997 r. Nr 9, poz. 44, Nr 23, poz. 117, 
Nr 43, poz. 272, Nr 54, poz. 348 i Nr 60, poz. 369) skreśla się art. 24.
                                Art. 9.
W ustawie z dnia 11 maja 1995 r. o Naczelnym Sądzie Administracyjnym (Dz.U. Nr 74, 
poz. 368 i Nr 104, poz. 515) po art. 12 dodaje się art. 12a w brzmieniu:
   "Art. 12a. Nie może być sędzią Naczelnego Sądu Administracyjnego osoba, której 
             małżonek:
             1) wykonuje zawód adwokata,
             2) wykonuje zawód radcy prawnego w kancelarii radcy prawnego oraz w 
               spółce jawnej lub cywilnej z wyłącznym udziałem radców prawnych lub 
               radców prawnych i adwokatów, albo w spółce komandytowej, w której 
               komplementariuszami są wyłącznie radcowie prawni lub radcowie prawni 
               i adwokaci, przy czym wyłącznym przedmiotem działalności takich 
               spółek jest świadczenie pomocy prawnej.".
                                    
                                Art. 10.
 1. Spółki świadczące pomoc prawną obowiązane są w ciągu jednego roku od dnia 
   wejścia w życie niniejszej ustawy dostosować swoją formę, skład osobowy i 
   przedmiot działalności do przepisów tej ustawy albo zakończyć działalność w 
   zakresie świadczenia pomocy prawnej.
 2. Przepis ust. 1 stosuje się do spółek z udziałem zagranicznym, które świadczą
   pomoc prawną, istniejących w dniu 1 października 1996 r., utworzonych zgodnie z 
   przepisami ustawy z dnia 14 czerwca 1991 r. o spółkach z udziałem zagranicznym 
   (Dz.U. z 1997 r. Nr 26, poz. 143), z tym że termin wykonania obowiązku 
   dostosowania swojej formy, składu osobowego i przedmiotu działalności, z 
   uwzględnieniem art. 11, albo zakończenia działalności w zakresie świadczenia 
   pomocy prawnej, wynosi 3 lata od dnia wejścia w życie niniejszej ustawy.
                                Art. 11.
 1. Spółki z udziałem zagranicznym mogą być tworzone na podstawie ustawy, 
   o której mowa w art. 10 ust. 2, w celu świadczenia pomocy prawnej na terenie
   Rzeczypospolitej Polskiej, jeżeli spełniają następujące warunki:
   1) wszyscy wspólnicy (akcjonariusze) zagraniczni posiadają uprawnienia 
     do samodzielnego wykonywania zawodu adwokata lub radcy prawnego 
     uzyskane za granicą albo są spółkami z wyłącznym udziałem takich osób, 
     a wszyscy wspólnicy polscy są radcami prawnymi lub adwokatami,
   2) wspólnicy (akcjonariusze) zagraniczni wykażą wzajemność ze strony krajów, 
     w których posiadają uprawnienia do samodzielnego wykonywania zawodu określonego 
     w pkt 1, a w przypadku spółek, o których mowa w pkt 1, ze strony krajów ich 
     siedziby.
 2. Adwokaci i radcowie prawni mogą świadczyć pomoc prawną w ramach spółek, 
   o których mowa w ust. 1, jeżeli są wspólnikami lub akcjonariuszami.
                                Art. 12.
 1. Prezydent Rzeczypospolitej Polskiej na wniosek Krajowej Rady Sądownictwa 
   odwołuje sędziego, którego małżonek w dniu wejścia w życie niniejszej ustawy 
   wykonywał zawód radcy prawnego w kancelarii radcy prawnego oraz w spółce jawnej 
   lub cywilnej z wyłącznym udziałem radców prawnych lub radców prawnych i 
   adwokatów, albo w spółce komandytowej, w której komplementariuszami są wyłącznie 
   radcowie prawni lub radcowie prawni i adwokaci, przy czym wyłącznym przedmiotem 
   działalności takich spółek jest świadczenie pomocy prawnej, jeżeli po upływie 3 
   lat od dnia jej wejścia w życie nadal ten zawód wykonuje.
 2. Uprawnienie określone w art. 61 § 2 pkt 3 ustawy, o której mowa w art. 7, wobec 
   sędziego pozostającego w dniu wejścia w życie niniejszej ustawy w stosunku 
   pokrewieństwa lub powinowactwa z osobą wykonującą zawód radcy prawnego, o którym 
   mowa w ust. 1, może być wykonane nie wcześniej niż po upływie 3 lat od dnia 
   wejścia w życie niniejszej ustawy.
                                    
                                Art. 13.
 1. Radca prawny, który w dniu 1 października 1996 r. wykonywał zawód jednocześnie
   w ramach stosunku pracy w organach administracji rządowej lub samorządowej oraz w 
   kancelarii radcy prawnego albo w spółce z udziałem radców prawnych lub radców 
   prawnych i adwokatów, może świadczyć pomoc prawną osobom fizycznym nie 
   prowadzącym działalności gospodarczej przez okres 6 miesięcy od dnia wejścia  w 
   życie niniejszej ustawy, zachowując zatrudnienie w ramach stosunku pracy w 
   organach administracji rządowej lub samorządowej.
 2. Radca prawny, który w dniu 1 października 1996 r. wykonywał zawód jednocześnie
   w ramach stosunku pracy u innych pracodawców niż wymienieni w ust. 1 oraz w 
   kancelarii radcy prawnego albo w spółce z udziałem radców prawnych lub radców 
   prawnych i adwokatów, może świadczyć pomoc prawną osobom fizycznym przez okres 
   5 lat od dnia wejścia w życie niniejszej ustawy, zachowując zatrudnienie w ramach 
   stosunku pracy u innych pracodawców.
                                    
                                Art. 14.
Do osób, które rozpoczęły aplikację adwokacką lub radcowską przed dniem wejścia 
ustawy w życie, stosuje się przepisy dotychczasowe.
                                Art. 15.
Minister Sprawiedliwości ogłosi w Dzienniku Ustaw Rzeczypospolitej Polskiej 
jednolity tekst ustawy z dnia 26 maja 1982 r. - Prawo o adwokaturze i jednolity
tekst ustawy z dnia 6 lipca 1982 r. o radcach prawnych - z uwzględnieniem zmian 
wynikających z przepisów ogłoszonych przed dniem wydania tych jednolitych tekstów.
                                Art. 16.
Ustawa wchodzi w życie po upływie dwóch miesięcy od dnia ogłoszenia.
