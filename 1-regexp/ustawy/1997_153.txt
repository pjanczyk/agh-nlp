



Dz.U. z 1997 r. Nr 28, poz. 153
                                    
                                USTAWA
                        z dnia 6 lutego 1997 r.
                                    
                 o powszechnym ubezpieczeniu zdrowotnym
                                    
                                    
                               Rozdział 1
                            Przepisy ogólne
                                    
                                Art. 1.
Wprowadza się powszechne obowiązkowe ubezpieczenie zdrowotne, zwane dalej
"ubezpieczeniem zdrowotnym".
                                Art. 2.
 1. Świadczenia określone w przepisach ustawy udzielane są w razie choroby 
   lub urazu, ciąży, porodu i połogu, powszechnej akcji zapobiegania chorobom
   oraz konieczności dokonania oceny stanu zdrowia wymaganej na 
   podstawie odrębnych przepisów i przysługują:
   1) osobom podlegającym obowiązkowi ubezpieczenia,
   2) członkom rodziny osób, o których mowa w pkt 1.
 2. Ubezpieczonymi są:
   1) osoby posiadające obywatelstwo polskie i zamieszkujące na terytorium 
     Rzeczypospolitej Polskiej,
   2) cudzoziemcy zamieszkujący lub przebywający na terytorium Rzeczypospolitej
     Polskiej, z zastrzeżeniem art. 10,
   którzy spełnili warunki określone w art. 3.
 3. Za członka rodziny uważa się małżonka, dziecko własne, dziecko drugiego 
   małżonka, dziecko przysposobione, oraz wnuka i dziecko obce przyjęte na 
   wychowanie, również w ramach rodziny zastępczej - do ukończenia 18 lat, 
   a jeżeli kształci się dalej - do ukończenia 26 lat, a także innych członków 
   rodziny zamieszkałych wspólnie z ubezpieczonym, pozostających na jego 
   wyłącznym utrzymaniu.
 
                                Art. 3.
 1. Obowiązek ubezpieczenia zdrowotnego uważa się za wykonany po zgłoszeniu
   osoby podlegającej ubezpieczeniu oraz opłaceniu składki w terminie
   określonym na podstawie ustawy do kasy powszechnego ubezpieczenia 
   zdrowotnego, z zastrzeżeniem ust. 2.
 2. Wymóg zgłoszenia nie dotyczy osób objętych ubezpieczeniem społecznym 
   rolników. Obowiązek ubezpieczenia tych osób uważa się za wykonany z 
   dniem objęcia ubezpieczeniem społecznym rolników.
 
                                Art. 4.
Państwo gwarantuje ubezpieczonym udzielanie świadczeń określonych w ustawie.
                                    
                                Art. 5.
Składka na ubezpieczenie zdrowotne podlega kompensacie na zasadach określonych
w ustawie.
                                Art. 6.
 1. Zadania z zakresu ubezpieczenia zdrowotnego realizują kasy powszechnego
   ubezpieczenia zdrowotnego.
 2. W realizacji zadań, o których mowa w ust. 1, uczestniczą inne podmioty 
   określone ustawą.
 
                                Art. 7.
Ilekroć w ustawie jest mowa o:
   1) artykułach sanitarnych - rozumie się przez to materiały i preparaty 
     opatrunkowe przeznaczone dla celów medycznych oraz środki ich mocowania,
   2) bezrobotnym - rozumie się przez to bezrobotnego w rozumieniu przepisów
     ustawy z dnia 14 grudnia 1994 r. o zatrudnieniu i przeciwdziałaniu
     bezrobociu (Dz.U. z 1996 r. Nr 47, poz. 211, Nr 100, poz. 459, Nr 
     106, poz. 496 i Nr 147, poz. 687),
   3) kombatancie - rozumie się przez to osobę, o której mowa w art. 1-4 
     ustawy z dnia 24 stycznia 1991 r. o kombatantach oraz niektórych osobach
     będących ofiarami represji wojennych i okresu powojennego 
     (Dz.U. Nr 17, poz. 75 i Nr 104, poz. 450, z 1992 r. Nr 21, poz. 85, z 
     1993 r. Nr 29, poz. 133, Nr 129, poz. 602 i Nr 134, poz. 645, z 1994 r. 
     Nr 99, poz. 482 oraz z 1995 r. Nr 4, poz. 17 i Nr 138, poz. 681),
   4) lecznictwie uzdrowiskowym - rozumie się przez to zakłady i urządzenia 
     lecznictwa uzdrowiskowego - określone w ustawie z dnia 17 czerwca 
     1966 r. o uzdrowiskach i lecznictwie uzdrowiskowym (Dz.U. Nr 23, poz. 
     150, z 1987 r. Nr 33, poz. 190, z 1989 r. Nr 35, poz. 192 oraz z 1990 r. 
     Nr 34, poz. 198),
   5) leku recepturowym - rozumie się przez to leki sporządzone w aptece 
     na podstawie recepty,
   6) leku uzupełniającym - rozumie się przez to leki wspomagające lub 
     uzupełniające działanie leków podstawowych, a także leki najnowszej 
     generacji o zbliżonych właściwościach terapeutycznych a wysokiej cenie,
   7) leku podstawowym - rozumie się przez to leki ratujące życie lub niezbędne
     w terapii i dla podtrzymania zdrowia, najbardziej uzasadnione 
     w danej grupie leków,
   8) lekarzu - rozumie się przez to również lekarza stomatologa,
   9) lekarzu ubezpieczenia zdrowotnego - rozumie się przez to lekarza zakładu
     opieki zdrowotnej lub lekarza wykonującego zawód poza zakładem
     opieki zdrowotnej, z którym to zakładem, bądź lekarzem zawarto 
     umowę o udzielanie ubezpieczonym świadczeń z zakresu podstawowej 
     lub specjalistycznej opieki zdrowotnej,
  10) materiałach medycznych - rozumie się przez to artykuły sanitarne oraz 
     inne materiały medyczne w rozumieniu ustawy z dnia 10 października 
     1991 r. o środkach farmaceutycznych, materiałach medycznych, aptekach,
     hurtowniach i nadzorze farmaceutycznym (Dz.U. Nr 105, poz. 
     452, z 1993 r. Nr 16, poz. 68 i Nr 47, poz. 211 oraz z 1996 r. Nr 106, 
     poz. 496),
  11) nazwie handlowej leku - rozumie się przez to nazwę zastrzeżoną przez 
     producenta,
  12) nazwie międzynarodowej leku - rozumie się przez to nazwę leku ustaloną
     przez Światową Organizację Zdrowia,
  13) najniższym wynagrodzeniu - rozumie się przez to najniższe wynagrodzenie
     pracowników, ogłoszone przez Ministra Pracy i Polityki Socjalnej 
     w Dzienniku Urzędowym Rzeczypospolitej Polskiej "Monitor Polski" na 
     podstawie Kodeksu pracy,
  14) osobie pobierającej emeryturę lub rentę - rozumie się przez to osobę 
     objętą zaopatrzeniem emerytalno-rentowym, określonym w odrębnych 
     przepisach lub osobę pobierającą emeryturę lub rentę zagraniczną,
  15) przeciętnym wynagrodzeniu - rozumie się przez to przeciętne miesięczne
     wynagrodzenie w gospodarce narodowej z poprzedniego kwartału 
     ogłaszane przez Prezesa Głównego Urzędu Statystycznego w Dzienniku 
     Urzędowym Rzeczypospolitej Polskiej "Monitor Polski".
  16) świadczeniu zdrowotnym - rozumie się przez to świadczenie, określone 
     w ustawie z dnia 30 sierpnia 1991 r. o zakładach opieki zdrowotnej 
     (Dz.U. Nr 91, poz. 408, z 1992 r. Nr 63, poz. 315, z 1994 r. Nr 121, 
     poz. 591, z 1995 r. Nr 138, poz. 682 oraz z 1996 r. Nr 24, poz. 110),
  17) ubezpieczeniu społecznym rolników  - rozumie się przez to ubezpieczenie
     określone w ustawie z dnia 20 grudnia 1990 r. ubezpieczeniu 
     społecznym rolników (Dz.U. z 1993 r. Nr 71, poz. 342, z 1994 r. Nr 1, 
     poz. 3, z 1995 r. Nr 4, poz. 17 oraz z 1996 r. Nr 124, poz. 585 i Nr 136, 
     poz. 636),
  18) ubezpieczeniu społecznym pracowników - rozumie się przez to ubezpieczenie
     określone w ustawie z dnia 25 listopada 1986 r. o organizacji 
     i finansowaniu ubezpieczeń społecznych, (Dz.U. z 1989 r. Nr 25, poz. 
     137, Nr 74, poz. 441, z 1990 r. Nr 36, poz. 206, z 1991 r. Nr 7, poz. 24, 
     Nr 104, poz. 450, Nr 110, poz. 474, z 1994 r. Nr 84, poz. 385 oraz z 
     1995 r. Nr 4, poz. 17, Nr 85, poz. 426),
  19) ubezpieczeniu społecznym - rozumie się przez to ubezpieczenie określone
     w ustawach wymienionych w art. 170,
  20) zawodzie medycznym - rozumie się przez to zawód, który na podstawie 
     odrębnych przepisów uprawnia do udzielania świadczeń zdrowotnych.
  
                               Rozdział 2
                  Obowiązek ubezpieczenia zdrowotnego
                                    
                                Art. 8.
Obowiązkowi ubezpieczenia zdrowotnego podlegają:
   1) osoby objęte ubezpieczeniem społecznym:
       a) pracowników,
       b) rolników,
       c) osób prowadzących działalność gospodarczą oraz ich rodzin,
       d) osób wykonujących pracę na podstawie umowy agencyjnej lub 
         umowy zlecenia,
       e) członków rolniczych spółdzielni produkcyjnych i spółdzielni kółek 
         rolniczych i ich rodzin,
       f) osób duchownych,
       g) twórców i ich rodzin,
       h) adwokatów,
   2) żołnierze zawodowi oraz żołnierze odbywający służbę okresową lub 
     nadterminową zasadniczą służbę wojskową,
   3) policjanci,
   4) funkcjonariusze Urzędu Ochrony Państwa,
   5) funkcjonariusze Straży Granicznej,
   6) funkcjonariusze Służby Więziennej,
   7) funkcjonariusze Państwowej Straży Pożarnej,
   8) posłowie i senatorowie,
   9) osoby pobierające emerytury lub renty,
  10) dzieci oraz uczniowie i słuchacze zakładów kształcenia nauczycieli w rozumieniu
     przepisów o systemie oświaty - nie pozostający na wyłącznym 
     utrzymaniu osoby podlegającej ubezpieczeniu,
  11) studenci i uczestnicy studiów doktoranckich - nie pozostający na wyłącznym
     utrzymaniu osoby podlegającej ubezpieczeniu,
  12) słuchacze Krajowej Szkoły Administracji Publicznej,
  13) bezrobotni,
  14) osoby pobierające zasiłek przedemerytalny lub świadczenie przedemerytalne
     z urzędu pracy,
  15) osoby pobierające rentę socjalną, zasiłek stały, zasiłek stały wyrównawczy
     lub gwarantowany zasiłek okresowy z pomocy społecznej,
  16) kombatanci nie podlegający ubezpieczeniu społecznemu w Rzeczypospolitej
     Polskiej lub nie pobierający emerytury lub renty,
  17) osoby korzystające z urlopu wychowawczego - nie pozostające na wyłącznym
     utrzymaniu osoby podlegającej ubezpieczeniu.
  
                                Art. 9.
 1. Osoby nie wymienione w art. 8 mogą zostać ubezpieczone na podstawie 
   pisemnego wniosku złożonego w kasie powszechnego ubezpieczenia zdrowotnego.
 2. Podstawę wymiaru składki dla osób, o których mowa w ust. 1, stanowi 
   kwota deklarowanego miesięcznego dochodu, nie niższa jednak od kwoty 
   odpowiadającej najniższemu wynagrodzeniu.
 3. Osoby, o których mowa w ust. 1, są objęte ubezpieczeniem zdrowotnym z 
   dniem zgłoszenia się do ubezpieczenia zdrowotnego i opłacenia składki, a 
   przestają być nim objęte z dniem złożenia wniosku o rezygnacji z ubezpieczenia
   zdrowotnego.
 
                                Art. 10.
Nie podlegają obowiązkowi ubezpieczenia zdrowotnego obywatele państw obcych,
których pobyt na terytorium Rzeczypospolitej Polskiej nie ma charakteru 
stałego i którzy są zatrudnieni w obcych przedstawicielstwach dyplomatycznych,
urzędach konsularnych, misjach, misjach specjalnych lub międzynarodowych
instytucjach, chyba że umowy międzynarodowe stanowią inaczej.
                                Art. 11.
Obowiązek ubezpieczenia zdrowotnego osób objętych ubezpieczeniem społecznym,
o których mowa w art. 8 pkt 1, powstaje i wygasa w terminach określonych
w przepisach o ubezpieczeniu społecznym pracowników, a w stosunku 
do rolników - w przepisach o ubezpieczeniu społecznym rolników.
                                Art. 12.
Obowiązek ubezpieczenia zdrowotnego osób wymienionych w art. 8 pkt 2-7 
powstaje z dniem nawiązania stosunku służbowego, a wygasa z dniem jego 
ustania.
                                Art. 13.
Obowiązek ubezpieczenia zdrowotnego posłów i senatorów powstaje z dniem 
otrzymania uposażenia, a wygasa z dniem zaprzestania pobierania uposażenia.
                                Art. 14.
Obowiązek ubezpieczenia zdrowotnego emerytów i rencistów powstaje z 
dniem pobrania emerytury lub renty, a wygasa z dniem zaprzestania pobierania
świadczenia.
                                Art. 15.
Obowiązek ubezpieczenia:
   1) uczniów i słuchaczy, wymienionych w art. 8 pkt 10 - powstaje z dniem 
     przyjęcia do szkoły lub zakładu kształcenia nauczycieli, a wygasa z 
     dniem ukończenia szkoły lub zakładu kształcenia nauczycieli albo skreślenia
     z listy uczniów lub słuchaczy,
   2) dzieci, uczniów i słuchaczy, wymienionych w art. 8 pkt 10, przebywających
     w placówce opiekuńczo-wychowawczej, resocjalizacyjnej lub w 
     domu pomocy społecznej - powstaje z dniem przyjęcia do placówki albo
     domu, a wygasa z końcem pobytu w placówce bądź domu,
   3) osób wymienionych w art. 8 pkt 11 i 12 - powstaje z dniem immatrykulacji
     i złożenia ślubowania lub przyjęcia na studia doktoranckie, a wygasa
     z dniem uzyskania statusu absolwenta lub ukończenia studiów doktoranckich,
     albo skreślenia z listy studentów lub skreślenia z listy uczestników
     studiów doktoranckich,
   4) bezrobotnych - powstaje z dniem uzyskania statusu bezrobotnego, a 
     wygasa z dniem utraty tego statusu,
   5) osób pobierających zasiłek przedemerytalny lub świadczenie przedemerytalne
     z urzędu pracy - obejmuje okres pobierania zasiłku przedemerytalnego
     lub świadczenia przedemerytalnego,
   6) osób pobierających rentę socjalną, zasiłek stały, zasiłek stały wyrównawczy
     lub gwarantowany zasiłek okresowy z pomocy społecznej - obejmuje
     okres pobierania renty lub zasiłku,
   7) osób korzystających z urlopu wychowawczego - powstaje z dniem rozpoczęcia
     urlopu a wygasa z dniem zakończenia urlopu.
   
                                Art. 16.
 1. Do ubezpieczenia zdrowotnego osób objętych ubezpieczeniem społecznym 
   stosuje się odpowiednio przepisy dotyczące zasad, trybu i terminu zgłaszania
   do ubezpieczenia społecznego.
 2. Do ubezpieczenia zdrowotnego osób wymienionych w art. 8 pkt 2-8 stosuje
   się odpowiednio przepisy dotyczące zasad, trybu i terminu zgłaszania do 
   ubezpieczenia społecznego pracowników.
 
                                Art. 17.
Rada Ministrów określi, w drodze rozporządzenia, sposób, tryb i terminy zgłaszania
do ubezpieczenia zdrowotnego:
   1) osób pobierających emeryturę lub rentę, dzieci i uczniów, studentów i 
     uczestników studiów doktoranckich, słuchaczy Krajowej Szkoły Administracji
     Publicznej, bezrobotnych, osób pobierających zasiłek przedemerytalny,
     świadczenie przedemerytalne, rentę socjalną, zasiłek stały, zasiłek
     stały wyrównawczy lub gwarantowany zasiłek okresowy z pomocy 
     społecznej,
   2) osób, o których mowa w art. 2 ust. 3, art. 8 pkt 16 i 17 i art. 9.
   
                                Art. 18.
 1. Dowodem objęcia ubezpieczeniem zdrowotnym jest karta identyfikacyjna 
   ubezpieczenia zdrowotnego, zwana dalej "kartą identyfikacyjną".
 2. Karta identyfikacyjna powinna zawierać w szczególności:
   1) nazwisko,
   2) imiona,
   3) datę urodzenia,
   4) adres miejsca zamieszkania,
   5) numer ewidencyjny PESEL,
   6) poświadczenie opłacenia składek.
 3. Kartę identyfikacyjną otrzymują osoby uprawnione, o których mowa w art. 
   2, w dniu zgłoszenia do ubezpieczenia zdrowotnego.
 4. Przepis ust. 1 nie dotyczy dzieci od dnia urodzenia do ukończenia 3 miesiąca
   życia.
 5. Rada Ministrów określi, w drodze rozporządzenia, wzór karty identyfikacyjnej,
   tryb jej wydawania i anulowania oraz sposób poświadczenia opłacenia 
   składek.
                               Rozdział 3
                   Składki na ubezpieczenie zdrowotne
                                    
                                Art. 19.
Składka na ubezpieczenie zdrowotne wynosi 10 procent podstawy wymiaru 
składki, z zastrzeżeniem art. 20 ust. 1.
                                Art. 20.
 1. Składka dla rolnika i pracujących z nim domowników w rozumieniu przepisów
   ustawy o ubezpieczeniu społecznym rolników wynosi łącznie jedną 
   dwunastą kwoty odpowiadającej cenie połowy kwintala żyta z jednego hektara
   przeliczeniowego użytków rolnych w prowadzonym gospodarstwie 
   rolnym, ustalonej dla celów wymiaru podatku rolnego, z zastrzeżeniem 
   ust. 2.
 2. Podstawą wymiaru składki dla rolnika prowadzącego działy specjalne produkcji
   rolnej jest ponadto deklarowana kwota odpowiadająca dochodowi 
   ustalonemu dla opodatkowania podatkiem dochodowym od osób fizycznych.
 3. Składka rolnika na ubezpieczenie zdrowotne obejmuje wszystkie osoby, za 
   które rolnik opłaca składkę na ubezpieczenie społeczne rolników.
 
                                Art. 21.
 1. Do ustalenia podstawy wymiaru składek na ubezpieczenie zdrowotne osób, 
   o których mowa w art. 8 pkt 1 lit. a, c-h, stosuje się przepisy określające 
   podstawę wymiaru składek na ubezpieczenie społeczne tych osób.
 2. Do ustalenia podstawy wymiaru składek na ubezpieczenie zdrowotne osób 
   wymienionych w art. 8 pkt 2-7 stosuje się odpowiednio przepisy określające
   podstawę wymiaru składek na ubezpieczenie społeczne pracowników.
 3. Podstawą wymiaru składek na ubezpieczenie zdrowotne:
   1) osób wymienionych w art. 8 pkt 8 - jest kwota odpowiadająca wysokości
     uposażenia posła lub senatora,
   2) osób wymienionych w art. 8 pkt 9 - jest kwota odpowiadająca wysokości
     emerytury lub renty,
   3) osób wymienionych w art. 8 pkt 10 i 11 - jest kwota odpowiadająca wysokości
     zasiłku stałego z pomocy społecznej,
   4) osób wymienionych w art. 8 pkt 12 - jest kwota odpowiadająca wysokości
     pobieranego stypendium,
   5) osób wymienionych w art. 8 pkt 13 - jest kwota odpowiadająca wysokości
     pobieranego zasiłku dla bezrobotnych lub stypendium z Funduszu 
     Pracy; w przypadku niepobierania przez bezrobotnego zasiłku lub stypendium
     - jest kwota odpowiadająca wysokości zasiłku stałego z pomocy
     społecznej,
   6) osób wymienionych w art. 8 pkt 14 - jest kwota odpowiadająca wysokości
     zasiłku przedemerytalnego lub świadczenia przedemerytalnego,
   7) osób wymienionych w art. 8 pkt 15 - jest kwota odpowiadająca wysokości
     renty socjalnej, zasiłku stałego, zasiłku stałego wyrównawczego lub 
     gwarantowanego zasiłku okresowego z pomocy społecznej,
   8) osób wymienionych w art. 8 pkt 16 - jest kwota odpowiadająca wysokości
     zasiłku stałego z pomocy społecznej,
   9) osób wymienionych w art. 8 pkt 17 - jest kwota odpowiadająca wysokości
     pobieranego zasiłku wychowawczego.
 4. Rada Ministrów po zasięgnięciu opinii Rady Krajowego Związku Kas 
   określa, w drodze rozporządzenia, szczegółowy sposób ustalania podstawy 
   wymiaru składki na ubezpieczenie zdrowotne oraz terminy, tryb i kontrolę 
   jej opłacania.
 
                                Art. 22.
Jeżeli ubezpieczony uzyskuje przychody z więcej niż jednego źródła, składka 
na ubezpieczenie zdrowotne jest opłacana od wszystkich tych przychodów, dla 
których podstawa wymiaru składki jest określona w art. 21.
                                    
                                Art. 23.
Składkę na ubezpieczenie zdrowotne opłaca osoba podlegająca ubezpieczeniu 
zdrowotnemu, z zastrzeżeniem art. 24 i 25.
 
                                Art. 24.
 1. Za osobę pozostającą w stosunku pracy lub w stosunku służbowym składkę 
   jako płatnik oblicza, pobiera i odprowadza pracodawca, a w razie wypłaty 
   świadczeń pracowniczych z Funduszu Gwarantowanych Świadczeń Pracowniczych,
   o którym mowa w ustawie z dnia 29 grudnia 1993 r. o ochronie 
   roszczeń pracowniczych w razie niewypłacalności pracodawcy (Dz.U. z 
   1994 r. Nr 1, poz. 1, z 1995 r. Nr 87, poz. 435 oraz z 1996 r. Nr 5, poz. 
   34) - podmiot zobowiązany do wypłaty tych świadczeń.
 2. Za osobę wykonującą pracę na podstawie umowy zlecenia składkę jako 
   płatnik oblicza, pobiera i odprowadza zleceniodawca.
 3. Za bezrobotnego pobierającego zasiłek lub stypendium, osoby pobierające 
   zasiłek przedemerytalny lub świadczenie przedemerytalne składkę jako 
   płatnik oblicza, pobiera i odprowadza właściwy urząd pracy.
 4. Za osobę objętą ubezpieczeniem społecznym członków rolniczych spółdzielni
   produkcyjnych i spółdzielni kółek rolniczych oraz ich rodzin składkę
   jako płatnik oblicza, pobiera i odprowadza spółdzielnia.
 5. Za osobę pobierającą uposażenie posła lub senatora składkę jako płatnik 
   oblicza, pobiera i odprowadza Kancelaria Sejmu lub Kancelaria Senatu.
 6. Za osobę pobierającą emeryturę lub rentę składkę jako płatnik oblicza, 
   pobiera i odprowadza Zakład Ubezpieczeń Społecznych, Kasa Rolniczego 
   Ubezpieczenia Społecznego albo inna instytucja wypłacająca emeryturę 
   lub rentę.
 7. Za osobę, o której mowa w art. 8 pkt 12, składkę jako płatnik oblicza, pobiera
   i odprowadza Krajowa Szkoła Administracji Publicznej.
 
                                Art. 25.
 1. Składki na ubezpieczenia zdrowotne:
   1) rolników, z wyjątkiem rolników prowadzących działy specjalne - opłaca 
     Kasa Rolniczego Ubezpieczenia Społecznego,
   2) bezrobotnych nie pobierających zasiłku lub stypendium - opłaca właściwy
     urząd pracy,
   3) osób pobierających zasiłek przedemerytalny lub świadczenie przedemerytalne
     - opłaca właściwy urząd pracy,
   4) osób pobierających rentę socjalną, zasiłek stały, zasiłek stały wyrównawczy
     lub gwarantowany zasiłek okresowy z pomocy społecznej - opłaca 
     jednostka pomocy społecznej przyznająca rentę lub zasiłek,
   5) dzieci, uczniów i słuchaczy, o których mowa w art. 8 pkt 10, przebywających
     w placówce opiekuńczo-wychowawczej, resocjalizacyjnej lub w 
     domu pomocy społecznej - opłaca placówka lub dom, a uczniów i słuchaczy
     nie przebywających w takiej placówce - szkoła lub zakład kształcenia
     nauczycieli, do którego uczeń lub słuchacz uczęszcza,
   6) studentów i uczestników studiów doktoranckich, o których mowa w art. 
     8 pkt 11 opłaca szkoła wyższa lub inna placówka naukowa, w której 
     osoby te odbywają studia,
   7) kombatantów, o których mowa w art. 8 pkt 16 - opłaca Urząd do 
     Spraw Kombatantów i Osób Represjonowanych,
   8) osób, o których mowa w art. 8 pkt 17, pobierających zasiłek wychowawczy
     - opłaca pracodawca lub Zakład Ubezpieczeń Społecznych.
 2. Składki na ubezpieczenie zdrowotne osób wymienionych w ust. 1, a także 
   osób, którym przyznano renty na podstawie przepisów o zaopatrzeniu inwalidów
   wojennych i wojskowych oraz członków ich rodzin, są finansowane
   z budżetu państwa.
   
                                Art. 26.
 1. Osoby i jednostki organizacyjne, o których mowa w  art. 23-25, są obowiązane,
   bez uprzedniego wezwania, opłacić składki na ubezpieczenie zdrowotne
   za każdy miesiąc kalendarzowy do 15 dnia następnego miesiąca, w 
   oparciu o sporządzoną deklarację rozliczeniową.
 2. Składki są opłacane, ewidencjonowane i rozliczane w kasie powszechnego 
   ubezpieczenia zdrowotnego.
 3. Minister Zdrowia i Opieki Społecznej w porozumieniu z Ministrem Finansów
   i po zasięgnięciu opinii Rady Krajowego Związku Kas określi, w drodze
   rozporządzenia, wzór deklaracji rozliczeniowej oraz szczegółowy sposób
   i tryb dokonywania rozliczeń związanych z opłatą składki na ubezpieczenie
   zdrowotne.
                                    
                                Art. 27.
Od nieopłaconych w terminie składek na ubezpieczenie zdrowotne kasa powszechnego
ubezpieczenia zdrowotnego pobiera odsetki za zwłokę na zasadach
i w wysokości określonych przepisami o zobowiązaniach podatkowych.
                                Art. 28.
 1. Składki na ubezpieczenie zdrowotne oraz należności z tytułu odsetek za 
   zwłokę nie opłacone w terminie, podlegają ściągnięciu w trybie przepisów 
   o postępowaniu egzekucyjnym w administracji.
 2. Należności z tytułu składek na ubezpieczenie zdrowotne ulegają przedawnieniu
   z upływem 5 lat, licząc od dnia, w którym składka stała się wymagalna.
 3. Bieg przedawnienia przerywa odroczenie terminu płatności, rozłożenie 
   spłaty należności na raty i każda inna czynność zmierzająca do ściągnięcia 
   należności, jeżeli o czynności tej został zawiadomiony dłużnik. Należności 
   z tytułu składek nie można jednak dochodzić, jeżeli od terminu ich wymagalności
   upłynęło 10 lat.
 
                                Art. 29.
 1. Nadpłaconą składkę zalicza się na poczet następnych należnych składek, a 
   jeżeli obowiązek ubezpieczenia zdrowotnego wygasł - nadpłacona składka 
   podlega zwrotowi.
 2. Zwrotu nienależnie opłaconych składek na ubezpieczenie zdrowotne nie 
   można dochodzić, jeżeli od daty ich opłacenia upłynęło 5 lat.
 
                                Art. 30.
 1. Składka na powszechne ubezpieczenie zdrowotne podlega odliczeniu od 
   podatku dochodowego, na zasadach określonych w ustawie z dnia 26 lipca 
   1991 r. o podatku dochodowym od osób fizycznych (Dz.U. z 1993 r. Nr 
   90, poz. 416 i Nr 134, poz. 646, z 1994 r. Nr 43, poz. 163, Nr 90, poz. 419, 
   Nr 113, poz. 547, Nr 123, poz. 602 i Nr 126, poz. 626, z 1995 r. Nr 5, poz. 
   25 i Nr 133, poz. 654 oraz z 1996 r. Nr 25, poz. 113, Nr 87, poz. 395 i Nr 
   137, poz. 638, Nr 147, poz. 686 i Nr 156, poz. 776).
 2. Minister Finansów określi, w drodze rozporządzenia, sposób i tryb odliczania
   składki na powszechne ubezpieczenie zdrowotne od:
   1) podatku dochodowego pobieranego w formie karty podatkowej,
   2) zryczałtowanego podatku dochodowego od przychodów ewidencjonowanych
     oraz od niektórych przychodów osiąganych przez osoby fizyczne,
   3) podatku dochodowego od przychodów osób duchownych pobieranego 
     w formie ryczałtu.
 3. Odliczenia, o których mowa w ust. 1 i 2, nie mogą spowodować zmniejszenia
   dochodów gmin.
   
                               Rozdział 4
                Świadczenia z ubezpieczenia zdrowotnego
                                    
                                Art. 31.
 1. Ubezpieczonym przysługują następujące świadczenia:
   1) zdrowotne, służące zachowaniu, przywracaniu, poprawie i promocji 
     zdrowia, a także ratowaniu życia, a w szczególności badania, porady i 
     zabiegi lekarskie, badania diagnostyczne, leczenie i rehabilitacja lecznicza,
     opieka pielęgnacyjna oraz szczepienia ochronne i planowe działania
     zapobiegawcze, z zastrzeżeniem ust. 2 pkt 1, 3 i 4,
   2) orzekanie o stanie zdrowia, z zastrzeżeniem ust. 2 pkt 3 i 5,
   3) opieka nad kobietą w okresie ciąży, porodu i połogu, opieka prenatalna 
     nad płodem i opieka nad noworodkiem,
   4) z zakresu stomatologii, z zastrzeżeniem art. 34 ust. 1 pkt 1,
   5) zaopatrzenie  w  leki  i materiały medyczne, z zastrzeżeniem art. 35 
     ust. 1,
   6) zaopatrzenie w przedmioty ortopedyczne i środki pomocnicze oraz lecznicze
     środki techniczne, z zastrzeżeniem art. 47 ust. 1,
   7) lecznictwa uzdrowiskowego, z zastrzeżeniem ust. 2 pkt 2,
   8) opiekuńczo-lecznicze,
   9) przewozy środkiem transportu sanitarnego, z zastrzeżeniem art. 50.
 2. Ubezpieczonym nie przysługują:
   1) zabiegi chirurgii plastycznej i zabiegi kosmetyczne w przypadkach nie 
     będących następstwem wady wrodzonej, urazu, choroby lub następstw 
     jej leczenia,
   2) zabiegi przyrodolecznicze w szpitalach i sanatoriach uzdrowiskowych 
     nie związane z chorobą podstawową lub zespołem chorób, stanowiących 
     bezpośrednią przyczynę skierowania na leczenie uzdrowiskowe,
   3) orzeczenia i zaświadczenia lekarskie wydawane na życzenie ubezpieczonego,
     z wyjątkiem orzeczeń i zaświadczeń wydawanych w związku z 
     koniecznością prowadzenia dalszego leczenia i rehabilitacji lub niezdolnością
     do pracy, kontynuowaniem nauki i uczestnictwem dzieci, uczniów,
     słuchaczy zakładów kształcenia nauczycieli i studentów w zajęciach
     sportowych i w zorganizowanym wypoczynku oraz z wyjątkiem 
     orzeczeń i zaświadczeń wydawanych dla celów wymiaru sprawiedliwości 
     i pomocy społecznej,
   4) szczepienia ochronne, inne niż wprowadzone na mocy odrębnych przepisów
     jako powszechnie obowiązujące,
   5) orzeczenia o zdolności do prowadzenia pojazdów mechanicznych.
 
                                Art. 32.
Ubezpieczony ma prawo, w zakresie określonym w art. 31 ust. 1, do świadczeń 
zdrowotnych odpowiadających wymaganiom wiedzy medycznej.
                                Art. 33.
 1. Osoby, których okres ubezpieczenia zdrowotnego wynosi co najmniej 12 
   miesięcy, zachowują po wygaśnięciu obowiązku ubezpieczeniowego prawo 
   do świadczeń określonych w przepisach ustawy przez okres 3 miesięcy.
 2. Przepis ust. 1 dotyczy także osób, o których mowa w art. 2 ust. 3.
                                    
                                Art. 34.
 1. Ubezpieczeni wnoszą dopłaty za:
   1) świadczenia z zakresu stomatologii związane z zastosowaniem materiałów
     medycznych i wykonywaniem czynności technicznych,
   2) zryczałtowane koszty zakwaterowania i wyżywienia za pobyt w szpitalu, 
     nie więcej jednak niż za 10 dni w roku kalendarzowym, z zastrzeżeniem 
     ust. 5.
 2. Wysokość dopłat, o których mowa w ust. 1 pkt 1, za świadczenia związane 
   z zastosowaniem materiałów nie może przekraczać 25% kosztów tych materiałów,
   a za świadczenia związane z wykonaniem czynności technicznych 
   50% kosztów tych świadczeń.
 3. Koszty zakwaterowania i wyżywienia, o których mowa w ust. 1 pkt 2, za 
   jeden dzień pobytu nie mogą przekroczyć 1/40 najniższego wynagrodzenia.
 4. Nie wnoszą dopłat za świadczenia z zakresu stomatologii dzieci do ukończenia
   18 roku życia, kobiety w ciąży, inwalidzi wojenni i członkowie ich 
   rodzin oraz inwalidzi wojskowi.
 5. Nie wnoszą dopłaty za pobyt w szpitalu:
   1) dzieci, uczniowie, słuchacze zakładów kształcenia nauczycieli i studenci, 
     jeżeli nie pozostają w stosunku pracy,
   2) osoby, których jedynym źródłem dochodu jest emerytura lub renta nie 
     przekraczająca najniższego wynagrodzenia,
   3) inwalidzi wojenni, członkowie ich rodzin oraz inwalidzi wojskowi,
   4) osoby pobierające rentę socjalną lub zasiłek stały z pomocy społecznej,
   5) zasłużeni honorowi dawcy krwi,
   6) dawcy narządów lub tkanek,
   7) osoby chore na chorobę zakaźną, gruźlicę, cukrzycę, chorobę nowotworową,
     chorobę weneryczną, oraz na choroby psychiczne - jeżeli pobyt w 
     szpitalu wiąże się z leczeniem tych chorób,
   8) osoby uzależnione od środków odurzających w związku z leczeniem 
     uzależnienia,
   9) żołnierze w czynnej służbie wojskowej, z wyjątkiem żołnierzy, o których 
     mowa w art. 8 pkt 2,
  10) osoby odbywające zasadniczą służbę w obronie cywilnej oraz służbę zastępczą,
  11) osoby uzyskujące dochód w wysokości uprawniającej do świadczeń z 
     pomocy społecznej,
  12) osoby uczestniczące w akcjach ratowniczych, jeżeli pobyt w szpitalu jest 
     skutkiem udziału w akcji ratowniczej.
 6. Minister Zdrowia i Opieki Społecznej po porozumieniu z Radą Krajowego 
   Związku Kas określi, w drodze rozporządzenia:
   1) szczegółowe zasady ustalania dopłat, rodzajów świadczeń i czynności 
     technicznych, o których mowa w ust. 1 pkt 1,
   2) wysokość zryczałtowanych dopłat, o których mowa w ust. 1 pkt 2.
 
                                Art. 35.
 1. Zaopatrzenie w leki i materiały medyczne przysługuje ubezpieczonemu na 
   podstawie recepty wystawionej przez lekarza ubezpieczenia zdrowotnego.
 2. Przepis ust. 1 stosuje się odpowiednio do felczera (starszego felczera) 
   ubezpieczenia zdrowotnego.
 
                                Art. 36.
Leki i materiały medyczne wydaje się bezpłatnie ubezpieczonym przyjętym do 
szpitali i innych zakładów opieki zdrowotnej w rozumieniu art. 2 ust. 1 pkt 1 
ustawy o zakładach opieki zdrowotnej, przeznaczonych dla osób potrzebujących
całodobowych lub całodziennych świadczeń zdrowotnych oraz przy wykonywaniu
zabiegów leczniczych, diagnostycznych i rehabilitacyjnych przez podmioty
uprawnione do udzielania świadczeń z tytułu ubezpieczenia zdrowotnego,
a także przy udzielaniu przez te podmioty pomocy doraźnej.
                                    
                                Art. 37.
 1. Leki podstawowe, leki uzupełniające i leki recepturowe są wydawane 
   ubezpieczonym na podstawie recepty w aptekach ogólnodostępnych lub 
   aptekach zakładowych podległych Ministrom Obrony Narodowej oraz 
   Spraw Wewnętrznych i Administracji, a także aptekach zakładowych 
   przedsiębiorstwa państwowego "Polskie Koleje Państwowe":
   1) po wniesieniu opłaty ryczałtowej - za leki podstawowe i recepturowe,
   2) za odpłatnością w wysokości 30% albo 50% ceny leku - za leki uzupełniające.
 2. Jeżeli cena leku, o którym mowa w ust. 1 pkt 1, jest niższa od opłaty ryczałtowej,
   opłata ta równa jest cenie leku.
 3. Opłata ryczałtowa oraz częściowa odpłatność dotyczą jednostkowego opakowania
   leku określonego w wykazach, o których mowa w ust. 5 pkt 1.
 4. Opłata ryczałtowa nie może przekraczać 0,5% najniższego wynagrodzenia 
   w przypadku leku podstawowego oraz 1,5%  najniższego wynagrodzenia w 
   przypadku leku recepturowego.
 5. Minister Zdrowia i Opieki Społecznej po porozumieniu z Radą Krajowego 
   Związku Kas oraz po zasięgnięciu opinii Naczelnej Rady Lekarskiej i Naczelnej
   Rady Aptekarskiej określa, w drodze rozporządzenia:
   1) wykazy leków podstawowych i uzupełniających,
   2) wysokość opłaty ryczałtowej za leki podstawowe i recepturowe,
   3) wysokość odpłatności za leki uzupełniające,
   4) ilość leku recepturowego, którego dotyczy opłata ryczałtowa oraz sposób
     obliczania kosztu sporządzania leku recepturowego.
 6. Rozporządzenie, o którym mowa w ust. 5, Minister Zdrowia i Opieki Społecznej
   wydaje z własnej inicjatywy lub na wniosek Rady Krajowego Związku Kas.
 7. Wykazy leków podstawowych i uzupełniających, o których mowa w ust. 5 
   pkt 1, aktualizowane są co najmniej raz w roku.
 
                                Art. 38.
 1. Wprowadza się limity cen dla leków zawartych w wykazach, o których 
   mowa w art. 37 ust. 5 pkt 1, posiadających tą samą nazwę międzynarodową
   albo różne nazwy międzynarodowe, ale o podobnym działaniu terapeutycznym.
 2. Limity cen, o których mowa w ust. 1, ustalane są w wysokości nie niższej 
   niż cena najtańszego dostępnego na rynku leku z grupy leków objętych tą 
   samą nazwą międzynarodową albo leków posiadających różne nazwy międzynarodowe
   ale o podobnym działaniu terapeutycznym.
 3. Apteka może wydać lek umieszczony w wykazach leków podstawowych i 
   uzupełniających, którego cena przekracza limit ceny, pobierając dodatkową
   dopłatę w wysokości różnicy między ceną wydawanego leku a wysokością
   limitu ceny.
 4. Jeżeli w wykazach, o których mowa w art. 37 ust. 5 pkt 1, zamieszczono 
   nazwę międzynarodową leku, apteka może wydać, na zasadach określonych
   w art. 37 ust. 1, również inny lek dopuszczony do obrotu, nie zamieszczony
   w tych wykazach, a objęty tą samą nazwą międzynarodową, pod 
   warunkiem, że jego cena nie jest wyższa od limitu ceny, a jeżeli limit nie 
   został ustalony - od ceny leku zamieszczonego w wykazach.
 5. Apteka ma obowiązek poinformować pacjenta o możliwości nabycia leku 
   o tej samej nazwie międzynarodowej, którego cena nie przekracza limitu 
   ceny. Nie dotyczy to sytuacji, kiedy wystawiający receptę dokonał odpowiedniej
   adnotacji na druku recepty, wskazującej na niemożność dokonywania
   zamiany przepisanego leku.
 6. Minister Zdrowia i Opieki Społecznej na wniosek i po porozumieniu z 
   Radą Krajowego Związku Kas oraz po zasięgnięciu opinii Naczelnej Rady 
   Lekarskiej i Naczelnej Rady Aptekarskiej ustala limity cen leków posiadających
   tą samą nazwę międzynarodową oraz leków o różnych nazwach 
   międzynarodowych, ale o podobnym działaniu terapeutycznym, a wymienionych
   w wykazach leków podstawowych i uzupełniających, o których 
   mowa w art. 37 ust. 5 pkt 1.
 7. Minister Zdrowia i Opieki Społecznej, po zasięgnięciu opinii Naczelnej 
   Rady Lekarskiej, Naczelnej Rady Aptekarskiej oraz Rady Krajowego 
   Związku Kas określa, w drodze zarządzenia, kryteria kwalifikacji leków o 
   różnych nazwach międzynarodowych ale o podobnym działaniu terapeutycznym
   do grupy objętej wspólnym limitem ceny.
 8. Rada Krajowego Związku Kas może ustalić limit ceny artykułu sanitarnego
   wydawanego na zasadach określonych w art. 41.
 
                                Art. 39.
 1. Osobom chorującym na choroby zakaźne i psychiczne oraz upośledzonym 
   umysłowo, a także chorującym na niektóre choroby przewlekłe, wrodzone 
   lub nabyte, leki, preparaty diagnostyczne oraz sprzęt jednorazowego użytku
   mogą być przepisywane bezpłatnie, za opłatą ryczałtową lub częściową 
   odpłatnością.
 2. Minister Zdrowia i Opieki Społecznej na wniosek i po porozumieniu z 
   Radą Krajowego Związku Kas oraz po zasięgnięciu opinii Naczelnej Rady 
   Lekarskiej i Naczelnej Rady Aptekarskiej określa, w drodze rozporządzenia,
   wykaz chorób wymienionych w ust. 1 oraz wykaz leków, preparatów 
   diagnostycznych i sprzętu jednorazowego użytku, które ze względu na te 
   choroby mogą być przepisywane bezpłatnie, za opłatą ryczałtową lub częściową
   odpłatnością.
 3. Przepisy art. 38 ust. 4, 6 i 7 stosuje się odpowiednio.
                                    
                                Art. 40.
Jeżeli ubezpieczony chorujący na wrodzoną lub nabytą chorobę przewlekłą 
powinien z bezwzględnych wskazań lekarskich przyjmować lek nie objęty wykazem
leków podstawowych, uzupełniających lub wykazem, o którym mowa w 
art. 39 ust. 2, lekarz ubezpieczenia zdrowotnego wystawia receptę uprawniającą
do nabycia niezbędnego leku na zasadach dotyczących leków podstawowych.
                                    
                                Art. 41.
W przypadku chorób przewlekłych wymagających stałego stosowania określonych
artykułów sanitarnych, lekarz ubezpieczenia zdrowotnego wystawia, receptę
uprawniającą do nabycia niezbędnego artykułu sanitarnego na zasadach 
dotyczących leków podstawowych.
                                    
                                Art. 42.
Minister Zdrowia i Opieki Społecznej po porozumieniu z Radą Krajowego 
Związku Kas oraz po zasięgnięciu opinii Naczelnej Rady Lekarskiej i Naczelnej
Rady Aptekarskiej określa, w drodze rozporządzenia, leki i artykuły medyczne,
które nie mogą być przepisywane na recepcie uprawniającej do nabycia 
leku lub artykułu sanitarnego na zasadach określonych w art. 40 i 41.
                                    
                                Art. 43.
Ubezpieczonym będącym zasłużonymi honorowymi dawcami krwi przysługuje 
na podstawie recepty wystawionej przez lekarza ubezpieczenia zdrowotnego 
bezpłatne zaopatrzenie w leki objęte wykazami leków podstawowych i uzupełniających
oraz w określone, w drodze zarządzenia, przez Ministra Zdrowia i 
Opieki Społecznej leki, które zasłużony honorowy dawca krwi może stosować 
w związku z oddaniem krwi dla celów leczniczo-zapobiegawczych.
                                Art. 44.
 1. Bezpłatne zaopatrzenie w leki objęte wykazami leków podstawowych, 
   uzupełniających oraz w leki i artykuły sanitarne, o których mowa w art. 40 
   i 41, przysługuje:
   1) inwalidom wojskowym,
   2) osobom, które doznały uszczerbku na zdrowiu w okolicznościach określonych
     w art. 7 i 8 ustawy z dnia 29 maja 1974 r. o zaopatrzeniu inwalidów
     wojennych i wojskowych oraz ich rodzin (Dz.U. z 1983 r. Nr 13, 
     poz. 68, z 1990 r. Nr 34, poz. 198 i Nr 36, poz. 206, z 1991 r. Nr 104, 
     poz. 450, z 1992 r. Nr 21, poz. 84, z 1993 r. Nr 129, poz. 602, z 1994 r. 
     Nr 10, poz. 37, z 1995 r. Nr 4, poz. 17 i Nr 138, poz. 681 oraz z 1996 r. 
     Nr 136, poz. 636) i nie zostały zaliczone do żadnej z grup inwalidów,
   3) osobom wymienionym w art. 42 i 59 ustawy, o której mowa w pkt 2.
 2. Bezpłatne zaopatrzenie w leki przysługuje inwalidom wojennym i członkom
   ich rodzin.
                                Art. 45.
Minister Zdrowia i Opieki Społecznej po zasięgnięciu opinii Naczelnej Rady 
Lekarskiej, Naczelnej Rady Aptekarskiej oraz Rady Krajowego Związku Kas 
określa wzór recept uprawniających do nabycia leku za opłatą ryczałtową, częściową
odpłatnością lub bezpłatnie, sposób zaopatrywania w druki recept, ich 
przechowywania oraz kontroli wystawiania i realizacji recept, a także szczegółowe
zasady i tryb postępowania przy wystawianiu i realizacji recept w przypadkach
określonych w art. 40 i 41.
                                    
                                Art. 46.
Osobie, która znajduje się w trudnej sytuacji bytowej i ponosi znaczne wydatki 
na zakup leków i materiałów medycznych oraz przedmiotów ortopedycznych, 
środków pomocniczych i leczniczych środków technicznych, może być przyznana
pomoc finansowa na zasadach, określonych w przepisach o pomocy społecznej.
                                    
                                Art. 47.
 1. Zaopatrzenie w przedmioty ortopedyczne, środki pomocnicze i lecznicze 
   środki techniczne przysługuje ubezpieczonym na zlecenie lekarza ubezpieczenia
   zdrowotnego bezpłatnie, za częściową odpłatnością lub odpłatnie.
 2. Inwalidom wojennym i wojskowym przysługuje prawo do bezpłatnych 
   przedmiotów ortopedycznych, środków pomocniczych i leczniczych środków
   technicznych.
 3. Minister Zdrowia i Opieki Społecznej na wniosek i po porozumieniu z 
   Radą Krajowego Związku Kas oraz po zasięgnięciu opinii Naczelnej Rady 
   Lekarskiej określa, w drodze rozporządzenia, sposób i tryb zaopatrywania 
   w przedmioty ortopedyczne i środki pomocnicze oraz wykaz przedmiotów 
   ortopedycznych i środków pomocniczych przysługujących ubezpieczonym 
   bezpłatnie, za częściową odpłatnością lub odpłatnie.
 
                                Art. 48.
 1. Leczenie uzdrowiskowe przysługuje ubezpieczonemu na zasadach określonych
   w przepisach o uzdrowiskach i lecznictwie uzdrowiskowym oraz o 
   odpłatności za koszty wyżywienia i zakwaterowania w sanatoriach uzdrowiskowych,
   chyba że ustawa stanowi inaczej.
 2. Ubezpieczony ponosi koszty zakwaterowania i wyżywienia w sanatorium 
   uzdrowiskowym, oraz z zastrzeżeniem art. 50 pkt 4, koszty przejazdu do i 
   z sanatorium, na zasadach określonych w przepisach, o których mowa w 
   ust. 1.
                                Art. 49.
Do ustalania i pobierania opłat na pokrycie kosztów utrzymania ubezpieczonego
w zakładzie opiekuńczo-leczniczym i zakładzie pielęgnacyjno-opiekuńczym
stosuje się przepisy o odpłatności za pobyt w domach pomocy społecznej.
                                Art. 50.
Ubezpieczonemu, na podstawie zlecenia lekarza ubezpieczenia zdrowotnego, 
przysługują bezpłatne przejazdy środkiem transportu sanitarnego w przypadkach:
   1) przewozu między zakładami opieki zdrowotnej,
   2) przewozu osób wymagających natychmiastowego leczenia w zakładzie 
     opieki zdrowotnej,
   3) przewozów wynikających z potrzeby zachowania ciągłości leczenia w 
     przypadkach schorzeń zagrażających zdrowiu lub życiu,
   4) przewozów osób z dysfunkcją narządu ruchu uniemożliwiającą korzystanie
     ze środków transportu publicznego w celu odbycia leczenia, do 
     najbliższego zakładu udzielającego świadczeń w tym zakresie i z powrotem,
   5) uzasadnionych stanem zdrowia.
   
                                Art. 51.
 1. Ubezpieczony ubiegający się o świadczenie z ubezpieczenia zdrowotnego 
   jest obowiązany przedstawić kartę identyfikacyjną z wpisem poświadczającym
   opłacenie składek dokonanym przez kasę powszechnego ubezpieczenia
   zdrowotnego lub upoważnioną przez nią instytucję.
 2. W razie nie przedstawienia karty identyfikacyjnej lub w przypadku braku 
   wpisu poświadczającego opłacenie składek - świadczenie zostaje udzielone 
   na koszt ubiegającego się, z wyjątkiem przypadków określonych w art. 58 
   ust. 2.
 3. W razie późniejszego przedstawienia karty identyfikacyjnej z wpisem poświadczającym
   opłacanie składek ubezpieczony może ubiegać się o zwrot 
   kosztów, o których mowa w ust. 2, w trybie określonym w statucie kasy 
   powszechnego ubezpieczenia zdrowotnego.
 4. Roszczenia, o których mowa w ust. 3, ulegają przedawnieniu z upływem 12 
   miesięcy od dnia, w którym roszczenie stało się wymagalne.
 5. Przepisów ust. 1-4 nie stosuje się do dzieci od dnia urodzenia do ukończenia
   3 miesiąca życia.
 
                                Art. 52.
 1. Poza granicami kraju, jeżeli umowy międzynarodowe nie stanowią inaczej, 
   prawo do świadczeń przysługuje w przypadkach, gdy:
   1) ubezpieczony ma za granicą stałe miejsce zamieszkania w pasie przygranicznym,
   2) pobyt ubezpieczonego za granicą został spowodowany koniecznością 
     przeprowadzenia badań diagnostycznych lub leczenia, których nie przeprowadza
     się w kraju.
 2. Minister Zdrowia i Opieki Społecznej po porozumieniu z Radą Krajowego 
   Związku Kas określi, w drodze rozporządzenia, warunki, tryb i sposób finansowania
   świadczeń udzielonych poza granicami kraju.
 
                               Rozdział 5
  Organizacja udzielania świadczeń z tytułu ubezpieczenia zdrowotnego
                                    
                                Art. 53.
 1. Kasy powszechnego ubezpieczenia zdrowotnego zawierają umowy o udzielanie
   świadczeń, o których mowa w art. 31 ust. 1 pkt 1-4.
 2. Umowy, o których mowa w ust. 1, zawierane są z zakładami opieki zdrowotnej
   lub lekarzami w tym lekarzami podstawowej opieki zdrowotnej (lekarzami
   rodzinnymi) albo innymi osobami wykonującymi zawody medyczne
   poza zakładami opieki zdrowotnej, zwanymi dalej "świadczeniodawcami".
                                Art. 54.
 1. Zawieranie przez kasy powszechnego ubezpieczenia zdrowotnego umów o 
   udzielanie świadczeń odbywa się po uprzednim przeprowadzeniu konkursu 
   ofert.
 2. Minister Zdrowia i Opieki Społecznej po zasięgnięciu opinii Rady Krajowego
   Związku Kas, Naczelnej Rady Lekarskiej oraz Naczelnej Rady Pielęgniarek
   i Położnych określi, w drodze rozporządzenia, tryb składania 
   ofert, sposób przeprowadzania konkursu oraz zgłaszania i rozpatrywania 
   skarg i protestów związanych z tymi czynnościami.
 
                                Art. 55.
Uczestnikiem postępowania w przedmiocie zawarcia umowy o udzielanie 
świadczeń z osobą wykonującą zawód medyczny poza zakładem opieki zdrowotnej,
jeżeli osoba ta nie zgłosi sprzeciwu, jest przedstawiciel właściwej okręgowej
izby lekarskiej lub okręgowej izby pielęgniarek i położnych, a w przypadku
lekarza podstawowej opieki zdrowotnej (lekarza rodzinnego) także przedstawiciel
Kolegium Lekarzy Rodzinnych w Polsce oraz w przypadku pielęgniarki
i położnej środowiskowej (rodzinnej), także przedstawiciel Kolegium Pielęgniarek
i Położnych Środowiskowych (Rodzinnych).
                                Art. 56.
 1. Umowa o udzielanie świadczeń powinna określać w szczególności warunki 
   i zasady ich udzielania.
 2. Minister Zdrowia i Opieki Społecznej po porozumieniu z Radą Krajowego 
   Związku Kas oraz po zasięgnięciu opinii Naczelnej Rady Lekarskiej i Naczelnej
   Rady Pielęgniarek i Położnych określi, w drodze rozporządzenia, 
   wzór umowy o udzielanie świadczeń oraz dokumentację służącą jej rozliczeniu.
 
                                Art. 57.
 1. Umowa, o której mowa w art. 56, powinna określać zasady dostępności do 
   świadczeń.
 2. Kolejność udzielania świadczeń powinna być oparta wyłącznie o kryteria 
   medyczne oraz kolejność zgłoszenia.
 3. Przepis ust. 2 nie dotyczy świadczeń związanych z ciążą, porodem i połogiem
   oraz świadczeń mających na celu zapobieżenie bezpośredniemu zagrożeniu
   życia lub zagrożeniu kalectwem.
 
                                Art. 58.
 1. Świadczenia ambulatoryjne z zakresu specjalistycznej opieki zdrowotnej są 
   udzielane ubezpieczonym na podstawie skierowania lekarza ubezpieczenia 
   zdrowotnego, z wyjątkiem świadczeń udzielanych przez poradnie:
   1) dla kobiet,
   2) stomatologiczne,
   3) zdrowia psychicznego,
   4) onkologiczne,
   5) lecznictwa odwykowego dla osób uzależnionych od alkoholu, środków 
     odurzających i psychotropowych oraz od tytoniu,
   6) dla osób zakażonych wirusem HIV,
   7) gruźlicy i chorób płuc, w stosunku do chorych na gruźlicę i nowotwory 
     płuc,
   8) skórno-weneryczne,
   9) dla kombatantów w zakresie chorób wojennych i obozowych.
 2. Świadczenia, o których mowa w ust. 1, związane z wypadkiem, zatruciem, 
   urazem, porodem lub stanem zagrożenia życia udzielane są bez skierowania
   lekarza ubezpieczenia zdrowotnego.
 3. Świadczenia zdrowotne szpitali są udzielane bez skierowania lekarza 
   ubezpieczenia zdrowotnego w razie wypadków, zatruć, urazów, porodu, 
   stanów zagrożenia życia oraz w razie wydania na podstawie odrębnych 
   przepisów decyzji o przymusowej hospitalizacji.
 4. Świadczenia z zakresu diagnostyki, rehabilitacji leczniczej oraz zabiegi ambulatoryjne
   są udzielane ubezpieczonemu na podstawie skierowania lekarza
   ubezpieczenia zdrowotnego.
 5. Minister Zdrowia i Opieki Społecznej po porozumieniu z Radą Krajowego 
   Związku Kas oraz po zasięgnięciu opinii Naczelnej Rady Lekarskiej określa,
   w drodze rozporządzenia, sposób i tryb wydawania skierowań, o których
   mowa w ust. 1 i 4.
 
                                Art. 59.
 1. Lekarz ubezpieczenia zdrowotnego prowadzi i udostępnia osobom uprawnionym
   dokumentację medyczną sporządzoną zgodnie z przepisami dotyczącymi
   dokumentacji medycznej w zakładach opieki zdrowotnej.
 2. Dokumentację, o której mowa w ust. 1, lekarz udostępnia również - na 
   żądanie - kasie powszechnego ubezpieczenia zdrowotnego, a także osobom
   upoważnionym na podstawie odrębnych przepisów.
                                Art. 60.
 1. Ubezpieczony ma prawo:
   1) do wyboru świadczeniodawcy, w tym lekarza podstawowej opieki zdrowotnej
     (lekarza rodzinnego),
   2) do wyboru kasy na zasadach określonych w art. 70,
   3) do pokrycia przez kasę powszechnego ubezpieczenia zdrowotnego, której
     ubezpieczony jest członkiem, wydatków poniesionych w związku z 
     uzyskaniem świadczeń w razie nagłego zachorowania, wypadku, urazu 
     lub potrzeby natychmiastowego leczenia szpitalnego, udzielanych przez 
     świadczeniodawców nie związanych umową z kasą,
   4) do żądania przeprowadzenia przez lekarza kasy powszechnego ubezpieczenia
     zdrowotnego kontroli jakości udzielanych świadczeń zdrowotnych.
 2. Minister Zdrowia i Opieki Społecznej po porozumieniu z Radą Krajowego 
   Związku Kas określa, w drodze rozporządzenia, sposób i tryb pokrywania 
   wydatków, o których mowa w ust. 1 pkt 3.
   
                                Art. 61.
 1. Kasa powszechnego ubezpieczenia zdrowotnego przeprowadza lub zleca 
   kontrolę bieżącej realizacji umowy o udzielanie świadczeń, a w szczególności
   kontrolę:
   1) sposobu korzystania ze świadczeń przez ubezpieczonych, dostępności 
     świadczeń i zasad organizacji ich udzielania,
   2) stosowania procedur diagnostycznych i terapeutycznych pod względem 
     jakości i zgodności z przyjętymi standardami,
   3) sposobu korzystania ze świadczeń specjalistycznych i stosowanych technologii
     medycznych,
   4) zasadności wyboru leków i materiałów medycznych oraz przedmiotów 
     ortopedycznych i środków pomocniczych stosowanych w diagnostyce, 
     leczeniu i rehabilitacji,
   5) sposobu wystawiania recept.
 2. Kontrole dokumentacji medycznej udzielanych świadczeń zdrowotnych 
   mogą być przeprowadzane tylko przez lekarzy upoważnionych przez naczelnego
   lekarza kasy ubezpieczenia zdrowotnego.
 
                                Art. 62.
 1. W razie pobytu ubezpieczonego poza obszarem działania właściwej kasy 
   powszechnego ubezpieczenia zdrowotnego, świadczeń udziela zakład 
   opieki zdrowotnej lub lekarz ubezpieczenia zdrowotnego, z którym kasa, 
   właściwa ze względu na miejsce pobytu ubezpieczonego, zawarła umowę o 
   udzielanie świadczeń.
 2. Świadczenia, o których mowa w ust. 1, są udzielane na zasadzie rozliczeń 
   pomiędzy kasami kosztów udzielanych świadczeń.
 
                                Art. 63.
 1. Leki i materiały medyczne są wydawane ubezpieczonym przez aptekę na 
   zasadach określonych w ustawie.
 2. Apteka ma obowiązek w szczególności:
   1) zapewniać dostępność leków i materiałów medycznych objętych wykazami
     leków podstawowych i uzupełniających, o których mowa w art. 37 
     ust. 5 pkt 1, oraz leków, preparatów diagnostycznych a także sprzętu 
     jednorazowego użytku, o których mowa w art. 39,
   2) udostępniać do kontroli przez kasę powszechnego ubezpieczenia zdrowotnego
     lub na jej zlecenie przez organy nadzoru farmaceutycznego, 
     dokumentację, którą apteka jest obowiązana prowadzić na podstawie 
     odrębnych przepisów,
   3) przekazywać dane o obrocie refundowanymi lekami i materiałami medycznymi.
 3. Minister Zdrowia i Opieki Społecznej po zasięgnięciu opinii Naczelnej 
   Rady Aptekarskiej określi, w drodze rozporządzenia, tryb i sposób przekazywania
   oraz zakres danych o obrocie, o którym mowa w ust. 2 pkt 3.
 
                                Art. 64.
 1. Apteka otrzymuje refundację ceny leku lub materiału medycznego wydawanego
   ubezpieczonemu bezpłatnie, za opłatą ryczałtową lub za częściową
   odpłatnością.
 2. Refundacja, o której mowa w ust. 1, nie może przekraczać ustalonego limitu
   cen, z zastrzeżeniem art. 44 ust. 2 i dokonywana jest przez kasę na 
   zasadach, o których mowa w ust. 3-5.
 3. Apteka przedstawia kasie powszechnego ubezpieczenia zdrowotnego zbiorcze
   zestawienie zrealizowanych recept podlegających refundacji za okres 
   15 dni.
 4. Kasa powszechnego ubezpieczenia zdrowotnego dokonuje zwrotu należności
   z tytułu refundacji nie później niż w terminie 14 dni od otrzymania 
   zbiorczego zestawienia, o którym mowa w ust. 3.
 5. W przypadku przekroczenia przez kasę powszechnego ubezpieczenia 
   zdrowotnego terminu, o którym mowa w ust. 4, aptece przysługują odsetki 
   ustawowe.
 6. Minister Zdrowia i Opieki Społecznej po porozumieniu z Rada Krajowego 
   Związku Kas i po zasięgnięciu opinii Naczelnej Rady Aptekarskiej określa,
   w drodze rozporządzenia, wzór zbiorczego zestawienia recept podlegających
   refundacji.
 
                               Rozdział 6
Organizacja i zakres działania kas powszechnego ubezpieczenia zdrowotnego
                                    
                                Art. 65.
 1. Zadania z zakresu ubezpieczeń zdrowotnych realizują:
   1) regionalne kasy powszechnego ubezpieczenia zdrowotnego, zwane dalej 
     "regionalnymi kasami" i ich rejonowe oddziały,
   2) branżowe kasy powszechnego ubezpieczenia zdrowotnego, zwane dalej 
     "branżowymi kasami",
   3) Krajowy Związek Kas Powszechnego Ubezpieczenia Zdrowotnego 
     zwany dalej "Krajowym Związkiem Kas".
 2. Regionalne kasy i branżowe kasy są członkami Krajowego Związku Kas.
 3. Ilekroć w dalszych przepisach ustawy jest mowa o "kasie" bez bliższego 
   określenia należy przez to rozumieć kasę regionalną lub branżową.
                                    
                                Art. 66.
Krajowy Związek Kas oraz regionalne i branżowe kasy mają osobowość prawną.
                                Art. 67.
 1. Krajowy Związek Kas oraz regionalne i branżowe kasy uzyskują osobowość
   prawną z chwilą wpisu do rejestru kas powszechnego ubezpieczenia 
   zdrowotnego prowadzonego przez sąd rejestrowy - Sąd Rejonowy dla 
   Miasta Stołecznego Warszawy w Warszawie.
 2. W postępowaniu przed sądem rejestrowym stosuje się przepisy Kodeksu 
   postępowania cywilnego o postępowaniu nieprocesowym.
 3. Rejestr jest jawny i dostępny do wglądu dla osób trzecich.
 4. Minister Sprawiedliwości określa, w drodze rozporządzenia, dokumenty 
   wymagane do rejestracji oraz wzór i sposób prowadzenia rejestru.
 
                                Art. 68.
Krajowy Związek Kas oraz regionalne i branżowe kasy wykonują swoje zadania
samorządnie.
                                Art. 69.
 1. W realizacji zadań ubezpieczenia zdrowotnego uczestniczą w zakresie 
   określonym w ustawie i odrębnych przepisach Zakład Ubezpieczeń Społecznych
   i Kasa Rolniczego Ubezpieczenia Społecznego oraz inne podmioty.
 2. Określone w ustawie czynności Zakładu Ubezpieczeń Społecznych i Kasy 
   Rolniczego Ubezpieczenia Społecznego w zakresie poboru i przekazywania
   składek na rzecz ubezpieczenia zdrowotnego są dokonywane odpłatnie 
   za zwrotem kosztów ze środków finansowych tego ubezpieczenia.
 
                                Art. 70.
 1. Osoby podlegające obowiązkowemu ubezpieczeniu są członkami wybranej 
   kasy.
 2. Osoby podlegające obowiązkowemu ubezpieczeniu zatrudnione przez pracodawcę
   objętego działaniem kasy branżowej, oraz emeryci i renciści, zatrudnieni
   przez tego pracodawcę przed przejściem na emeryturę lub rentę, 
   są na swój wniosek członkami tej kasy.
                                    
                               Oddział 1
                            Regionalne kasy
                                    
                                Art. 71.
 1. Regionalne kasy tworzy i znosi oraz ustala obszar ich działania Minister 
   Zdrowia i Opieki Społecznej, w drodze rozporządzenia, na wniosek Rady 
   Krajowego Związku Kas.
 2. Obszar działania regionalnej kasy może obejmować obszar jednego lub kilku
   województw.
 3. Rozporządzenie o utworzeniu regionalnej kasy powinno określać także jej 
   nazwę i siedzibę oraz rodzaj i wielkość środków przydzielonych ze Skarbu 
   Państwa.
 4. Rozporządzenie o zniesieniu regionalnej kasy powinno określać także sposób
   przeprowadzenia likwidacji kasy, przeznaczenie jej mienia i tryb wykreślenia
   kasy z rejestru, o którym mowa w art. 67.
 
                                Art. 72.
 1. Do zakresu działania regionalnej kasy należy wykonywanie wszelkich czynności
   z zakresu ubezpieczenia zdrowotnego, nie zastrzeżonych w ustawie 
   dla Krajowego Związku Kas.
 2. Do zakresu działania regionalnej kasy należy w szczególności:
   1) uchwalenie statutu,
   2) tworzenie rejonowych oddziałów i ustalanie obszaru ich działania,
   3) analizowanie wykonania obowiązku powszechnego ubezpieczenia zdrowotnego,
   4) gromadzenie składek na ubezpieczenie zdrowotne,
   5) ustalanie planu finansowego,
   6) zawieranie i finansowanie umów o udzielanie świadczeń na rzecz ubezpieczonych,
   7) koordynowanie i kontrolowanie działalności rejonowych oddziałów kas,
   8) współdziałanie z Zakładem Ubezpieczeń Społecznych, z Kasą Rolniczego
     Ubezpieczenia Społecznego, z innymi instytucjami ubezpieczeniowymi,
     Państwową Inspekcją Pracy, Państwową Inspekcją Sanitarną 
     oraz organizacjami pracodawców i związkami zawodowymi w zakresie 
     zapobiegania trwałej niezdolności do pracy, rehabilitacji leczniczej, 
     orzecznictwa o niezdolności do pracy a także nadzoru nad orzecznictwem
     o czasowej niezdolności do pracy,
   9) współdziałanie z wszystkimi osobami i podmiotami działającymi na 
     rzecz rozpoznawania i zaspokajania potrzeb zdrowotnych, a także 
     ograniczania występowania chorób i urazów oraz promocji zdrowia i 
     edukacji zdrowotnej.
 3. Statut regionalnej kasy podlega ogłoszeniu w wojewódzkich dziennikach 
   urzędowych województw, na obszarze których działa ta kasa.
 4. Uchwała o utworzeniu rejonowego oddziału regionalnej kasy podlega 
   ogłoszeniu w wojewódzkim dzienniku urzędowym województwa, na obszarze
   którego utworzono ten oddział.
  
                                Art. 73.
Statut regionalnej kasy określa w szczególności:
   1) szczegółową organizację i sposób udzielania świadczeń przysługujących 
     ubezpieczonym,
   2) szczegółowy zakres działania regionalnej kasy i jej rejonowych oddziałów
     oraz zakres czynności ich organów,
   3) liczbę członków rady nadzorczej, 
   4) liczbę członków, organizację i tryb działania komisji rewizyjnej,
   5) sposób i tryb rozkładania na raty należności z tytułu składek,
   6) zasady funkcjonowania biura kasy.
   
                                Art. 74.
Organami regionalnej kasy są:
   1) rada nadzorcza,
   2) naczelny dyrektor,
   3) naczelny lekarz regionalnej kasy ubezpieczenia zdrowotnego, zwany dalej
     "naczelnym lekarzem kasy",
   4) komisja rewizyjna.
   
                                Art. 75.
 1. W skład rady nadzorczej wchodzą reprezentanci zgromadzenia przedstawicieli
   ubezpieczonych oraz przedstawiciele sejmików samorządowych i wojewodów
   z obszaru działania regionalnej kasy; w skład rady nadzorczej nie 
   mogą wchodzić świadczeniodawcy i pracownicy kas.
 2. Liczba reprezentantów zgromadzenia przedstawicieli ubezpieczonych powinna
   być równa liczbie przedstawicieli sejmików samorządowych i wojewodów.
 3. Każdy z sejmików samorządowych i wojewodów mają w radzie po jednym 
   przedstawicielu.
 4. Kadencja rady nadzorczej trwa 4 lata.
 
                                Art. 76.
Do zakresu działania rady nadzorczej należy:
   1) uchwalanie statutu regionalnej kasy,
   2) tworzenie i znoszenie oraz ustalanie obszarów działania rejonowych 
     oddziałów regionalnej kasy,
   3) powoływanie i odwoływanie naczelnego dyrektora i naczelnego lekarza 
     kasy,
   4) powoływanie i odwoływanie członków komisji rewizyjnej,
   5) uchwalanie planu pracy, planu finansowego oraz rozpatrywanie sprawozdań
     z ich wykonania,
   6) rozpatrywanie okresowych sprawozdań z działalności naczelnego dyrektora,
     naczelnego lekarza kasy i komisji rewizyjnej,
   7) przedstawianie rocznych sprawozdań z działalności regionalnej kasy 
     Radzie Krajowego Związku Kas,
   8) inne sprawy zastrzeżone w statucie regionalnej kasy do właściwości rady 
     nadzorczej.
   
                                Art. 77.
 1. Rada nadzorcza wybiera spośród swoich członków będących reprezentantami
   zgromadzenia przedstawicieli ubezpieczonych prezesa, wiceprezesów 
   i sekretarza rady, a także przewodniczącego komisji rewizyjnej.
 2. Prezes, wiceprezesi i sekretarz stanowią prezydium rady nadzorczej.
 3. Zadania i tryb pracy prezydium określa statut.
   
                                Art. 78.
 1. Rada nadzorcza odbywa posiedzenia nie rzadziej niż raz na dwa miesiące.
 2. Posiedzenia zwołuje i przewodniczy im prezes rady nadzorczej lub pełniący 
   jego obowiązki wiceprezes.
 3. Nadzwyczajne posiedzenie rady nadzorczej jest zwoływane na wniosek Ministra
   Zdrowia i Opieki Społecznej, Prezesa Krajowego Związku Kas, 
   przewodniczącego komisji rewizyjnej albo co najmniej 1/3 członków rady 
   nadzorczej w terminie nie dłuższym niż 14 dni od dnia doręczenia żądania 
   prezesowi rady nadzorczej lub pełniącemu jego obowiązki wiceprezesowi.
 
                                Art. 79.
 1. Z zastrzeżeniem ust. 2, rada nadzorcza podejmuje uchwały w obecności co 
   najmniej połowy liczby członków.
 2. Na posiedzeniach nadzwyczajnych rada nadzorcza podejmuje uchwały w 
   obecności co najmniej 2/3 liczby członków.
 3. Uchwały rady nadzorczej zapadają bezwzględną większością głosów członków
   obecnych na posiedzeniu.
 4. Bezwzględna większość głosów ma miejsce wówczas, gdy za kandydatem 
   lub wnioskiem oddana została liczba głosów co najmniej o jeden większa 
   od sumy pozostałych ważnie oddanych głosów.
 
                                Art. 80.
 1. Jeżeli uchwała rady nadzorczej jest w sposób oczywisty sprzeczny z prawem,
   statutem Krajowego Związku Kas i statutem regionalnej kasy - Prezes
   Zarządu Krajowego Związku Kas lub Przewodniczący Rady Krajowego
   Związku Kas, w ciągu 7 dni, od dnia powzięcia wiadomości o podjęciu 
   uchwały, składa do rady kasy, która ją uchwaliła, wniosek o zmianę tej 
   uchwały.
 2. W razie odmowy zmiany uchwały albo w razie nierozpoznania wniosku w 
   terminie 30 dni, Prezes Zarządu lub Przewodniczący Rady Krajowego 
   Związku Kas w terminie do trzech miesięcy od dnia otrzymania odmowy 
   lub od dnia, w którym upłynął termin rozpoznania wniosku, wnosi do Rady
   Krajowego Związku Kas o uchylenie tej uchwały w całości lub w części.
 3. Jeżeli Rada Krajowego Związku Kas po rozpoznaniu, uzna wniosek o 
   uchyleniu w całości lub w części uchwały rady kasy regionalnej za zasadny, 
   zaskarża uchwałę do właściwego sądu.
 4. Wniosek o zmianę uchwały w całości lub w części, wstrzymuje wykonanie 
   uchwały rady kasy regionalnej, aż do wydania orzeczenia przez właściwy 
   sąd.
 
                                Art. 81.
 1. Członkowie rady nadzorczej za udział w posiedzeniu otrzymują diety, a 
   zamiejscowi ponadto zwrot kosztów przejazdów i noclegów.
 2. Przepis ust. 1 stosuje się odpowiednio do członków prezydium rady nadzorczej
   uczestniczących w posiedzeniach prezydium.
 3. Wysokość diet, o których mowa w ust. 1 i 2, uchwala Rada Krajowego 
   Związku Kas, przy czym nie może ona przekraczać  w okresie miesiąca 
   kalendarzowego 2/3 najniższego wynagrodzenia.
 4. Zwrot kosztów przejazdów i noclegów następuje na zasadach określonych 
   w przepisach w sprawie diet i innych należności z tytułu podróży służbowych
   na obszarze kraju.
 
                                Art. 82.
 1. Naczelny dyrektor regionalnej kasy reprezentuje kasę na zewnątrz i kieruje
   działalnością kasy.
 2. Do zadań naczelnego dyrektora należy w szczególności:
   1) wykonywanie uchwał rady nadzorczej,
   2) opracowywanie projektu planu pracy regionalnej kasy,
   3) opracowywanie projektu planu finansowego regionalnej kasy,
   4) wykonywanie planu finansowego,
   5) zarządzanie funduszami i mieniem regionalnej kasy,
   6) opracowywanie sprawozdania rocznego z działalności kasy, w tym z wykonania
     planów finansowych,
   7) negocjowanie umów, o których mowa w art. 72 ust. 2 pkt 6, ich zawieranie
     i rozliczanie oraz ogólna kontrola ich wykonywania,
   8) występowanie z wnioskami do komisji rewizyjnej o przeprowadzenie 
     kontroli rejonowego oddziału kasy,
   9) rozpatrywanie odwołań od decyzji dyrektora rejonowego oddziału kasy, 
     z zastrzeżeniem art. 147,
  10) zapewnienie obsługi organizacyjno-technicznej organów regionalnej kasy.
 3. Czynności związane z wykonywaniem zadań wymienionych w ust. 1 i 2, jeżeli
   dotyczą realizacji uprawnień ubezpieczonych do świadczeń, naczelny 
   dyrektor wykonuje po porozumieniu z naczelnym lekarzem kasy.
 4. Naczelny dyrektor wykonuje za pracodawcę czynności w sprawach z zakresu
   prawa pracy w stosunku do pracowników biura regionalnej kasy.
 
                                Art. 83.
 1. Naczelny lekarz kasy jest odpowiedzialny za zapewnienie świadczeń przysługujących
   ubezpieczonym i organizację kontroli dostępności świadczeń i 
   ich jakości.
 2. Do zakresu działania naczelnego lekarza kasy należy w szczególności:
   1) przygotowywanie założeń planu pracy, o którym mowa w art. 82 ust. 2 
     pkt 2, oraz sprawozdań z jego wykonania w części odnoszącej się do 
     udzielania świadczeń,
   2) przygotowywanie projektów umów o udzielanie świadczeń, o których 
     mowa w art. 72 ust. 2 pkt 6,
   3) dokonywanie ocen umów o udzielanie świadczeń zawieranych przez rejonowe
     oddziały pod kątem dostępności i jakości świadczeń,
   4) dokonywanie ocen zachorowalności i chorobowości na obszarze regionu 
     i opracowywanie na ich podstawie wytycznych i wskazówek do zawierania
     umów o udzielanie świadczeń,
   5) opracowywanie harmonogramów kontroli dostępności i jakości świadczeń
     oraz zlecanie ich przeprowadzania,
   6) sprawowanie nadzoru nad działalnością lekarzy rejonowych oddziałów 
     kasy ubezpieczenia zdrowotnego.
   
                                Art. 84.
 1. Naczelny lekarz kasy w realizacji zadań współdziała z wojewódzkimi sejmikami
   samorządowymi, wojewodami, państwowymi wojewódzkimi inspektorami
   sanitarnymi, organami samorządu terytorialnego, rektorem wyższej 
   uczelni medycznej, organami samorządów zawodowych zrzeszających zawody
   medyczne i z konsultantami medycznymi - w zakresie promocji 
   zdrowia, zapobiegania chorobom i urazom oraz organizacji świadczeń dla 
   ubezpieczonych.
 2. Wojewodowie zasięgają opinii naczelnego lekarza kasy w sprawach projektów
   zamierzeń w zakresie reorganizacji publicznych zakładów opieki 
   zdrowotnej mogących mieć istotne znaczenie dla dostępności świadczeń 
   zdrowotnych.
 
                                Art. 85.
 1. Organem doradczym naczelnego lekarza kasy jest rada medyczna.
 2. W skład rady medycznej wchodzą:
   1) lekarze zgłoszeni przez wojewodów, po jednym z województwa objętego
     obszarem działania regionalnej kasy,
   2) przedstawiciel rektora wyższej uczelni medycznej mającej siedzibę na 
     obszarze działania regionalnej kasy,
   3) przedstawiciel Państwowej Inspekcji Sanitarnej,
   4) po jednym przedstawicielu każdej okręgowej izby samorządu zawodów 
     medycznych z obszaru działania regionalnej kasy.
 3. Rodzaje spraw, co do których naczelny lekarz kasy jest obowiązany zasięgać
   opinii rady, określa statut regionalnej kasy.
 
                                Art. 86.
 1. Członków komisji rewizyjnej spośród ubezpieczonych powołuje rada nadzorcza
   kasy. w trybie określonym w statucie kasy.
 2. Członek komisji rewizyjnej może być odwołany przez radę nadzorczą 
   przed upływem kadencji komisji rewizyjnej.
 
                                Art. 87.
 1. Komisja rewizyjna kontroluje działalność naczelnego dyrektora, naczelnego 
   lekarza kasy i organów rejonowego oddziału kasy oraz dokonuje rewizji 
   dokumentacji finansowo-księgowej przed posiedzeniem rady nadzorczej, 
   na którym ma być rozpatrywane sprawozdanie z realizacji rocznego planu 
   pracy i planu finansowego regionalnej kasy.
 2. Czynności, o których mowa w ust. 1, komisja rewizyjna wykonuje z własnej 
   inicjatywy lub na wniosek prezesa rady nadzorczej, Prezesa Zarządu Krajowego
   Związku Kas, przewodniczącego zgromadzenia przedstawicieli.
 3. Komisja rewizyjna na wniosek naczelnego dyrektora lub naczelnego lekarza
   kasy kontroluje działalność jednostek organizacyjnych podległych naczelnemu
   dyrektorowi lub naczelnemu lekarzowi kasy.
 4. Do członków komisji rewizyjnej stosuje się odpowiednio przepisy art. 81.
                                Art. 88.
 1. Jeżeli komisja rewizyjna uzna w wyniku kontroli, że działalność organów 
   wymienionych w art. 87 narusza prawo, statut Krajowego Związku Kas albo
   statuty lub regulaminy kas, występuje w terminie ustalonym w statucie 
   z wnioskami pokontrolnymi do:
   1) rady nadzorczej kasy, jeżeli uzna za celowe ich przekazanie,
   2) naczelnego dyrektora, jeżeli wnioski dotyczą czynności organów rejonowego
     oddziału kasy,
   3) zarządu Krajowego Związku Kas, jeżeli wnioski dotyczą czynności organów
     regionalnej kasy.
 2. Wnioski pokontrolne wnosi się za pośrednictwem organu, którego działalności
   dotyczą.
 3. Wnioski pokontrolne mogą zawierać zalecenia o wstrzymaniu dalszych 
   czynności do czasu rozpatrzenia wniosków przez organ, do którego wniesiono
   wnioski.
 4. Organ, o którym mowa w ust. 2, jest obowiązany w terminie 7 dni rozpatrzyć
   wnioski pokontrolne, a w razie ich nieuwzględnienia - przesłać niezwłocznie
   do organu wymienionego w ust. 1 pkt 1 lub 2 albo 3.
 5. Organ, do którego przesłano wnioski pokontrolne, jest obowiązany rozpatrzyć
   wnioski w ciągu 21 dni od daty ich otrzymania.
 
                               Oddział 2
                   Rejonowy oddział regionalnej kasy
                                    
                                Art. 89.
 1. Do zakresu działania rejonowego oddziału regionalnej kasy, zwanego dalej 
   "rejonowym oddziałem", należy w szczególności:
   1) stwierdzanie posiadania prawa do świadczeń,
   2) naliczanie, pobieranie i przekazywanie regionalnej kasie składek na 
     ubezpieczenia zdrowotne,
   3) prowadzenie ewidencji osób objętych ubezpieczeniem zdrowotnym,
   4) poświadczanie opłacania składek,
   5) prowadzenie rejestru usług medycznych udzielanych ubezpieczonym,
   6) negocjowanie, zawieranie i rozliczanie umów o udzielanie świadczeń w 
     zakresie ustalonym w statucie kasy,
   7) kontrolowanie wykonywania przez opłacających i płatników obowiązków
     w zakresie ubezpieczenia zdrowotnego,
   8) kontrolowanie wykonywania umów o udzielanie świadczeń przysługujących
     ubezpieczonym.
 2. Odział rejonowy prowadzi działalność na podstawie przepisów prawa, statutu
   i uchwał Krajowego Związku Kas, statutu i uchwał kasy regionalnej 
   oraz regulaminu rejonowego oddziału.
 
                                Art. 90.
 1. Organami rejonowego oddziału są:
   1) zgromadzenie przedstawicieli ubezpieczonych, zwane dalej "zgromadzeniem
     przedstawicieli",
   2) dyrektor oddziału,
   3) lekarz rejonowego oddziału.
 2. Dyrektor oddziału i lekarz rejonowego oddziału wykonują swoje zadania 
   przy pomocy biura rejonowego oddziału.
                                    
                                Art. 91.
 1. Zgromadzenie przedstawicieli składa się z członków pochodzących z wyboru.
 2. Członków zgromadzenia przedstawicieli wybierają pełnoletni ubezpieczeni 
   wpisani do ewidencji, o których mowa w art. 89 ust. 1 pkt 3. Wybory są 
   bezpośrednie i tajne.
 3. Kadencja zgromadzenia przedstawicieli trwa 4 lata.
 
                                Art. 92.
Rada Ministrów określi, w drodze rozporządzenia, sposób i tryb zgłaszania 
kandydatów oraz zasady przeprowadzania wyborów do zgromadzenia przedstawicieli,
a także sposób sfinansowania wydatków związanych z przeprowadzeniem
wyborów.
                                Art. 93.
Do zakresu działania zgromadzenia przedstawicieli należy w szczególności:
   1) uchwalanie regulaminu rejonowego oddziału,
   2) uchwalanie planu pracy rejonowego oddziału,
   3) uchwalanie sprawozdania rocznego z działalności oddziału, w tym z wykonania
     planu finansowego,
   4) rozpatrywanie sprawozdań z działalności dyrektora oddziału i lekarza 
     rejonowego oddziału, dokonywanie ocen ich działalności, oraz przedstawianie
     wniosków wynikających z tych ocen,
   5) ocenianie realizacji umów o udzielanie świadczeń przysługujących 
     ubezpieczonym ze szczególnym uwzględnieniem umów zawieranych 
     przez rejonowy oddział,
   6) wybieranie przedstawiciela do rady nadzorczej regionalnej kasy.
 
                                Art. 94.
Zgromadzenie przedstawicieli wybiera przewodniczącego i zastępców przewodniczącego.
 
                                Art. 95.
 1. Zgromadzenie przedstawicieli odbywa posiedzenia w miarę potrzeby, nie 
   rzadziej jednak niż raz na kwartał.
 2. Posiedzenia zwołuje przewodniczący zgromadzenia przedstawicieli lub pełniący
   jego obowiązki zastępca przewodniczącego.
 3. Nadzwyczajne posiedzenie zgromadzenia przedstawicieli może być zwołane 
   na żądanie prezesa rady nadzorczej regionalnej kasy, dyrektora naczelnego
   regionalnej kasy, przewodniczącego komisji rewizyjnej regionalnej kasy 
   lub 1/3 członków zgromadzenia przedstawicieli w terminie nie krótszym  
   niż 14 dni i nie dłuższym niż 30 dni od dnia doręczenia żądania przewodniczącemu
   zgromadzenia przedstawicieli lub pełniącemu jego obowiązki 
   zastępcy przewodniczącego.
 
                                Art. 96.
 1. Zgromadzenie przedstawicieli podejmuje uchwały w obecności co najmniej 
   połowy liczby członków.
 2. Uchwały zgromadzenia przedstawicieli zapadają bezwzględną większością 
   głosów w rozumieniu art. 79 ust. 4.
 
                                Art. 97.
 1. Jeżeli uchwała zgromadzenia przedstawicieli jest sprzeczna z prawem, statutem
   lub uchwałami Krajowego Związku Kas albo regionalnej kasy lub 
   postanowieniami regulaminu rejonowego oddziału - przewodniczący, bądź 
   pełniący jego obowiązki zastępca albo dyrektor rejonowego oddziału są 
   obowiązani wnieść sprzeciw do rady nadzorczej regionalnej kasy w terminie
   7 dni od jej podjęcia.
 2. Sprzeciw wstrzymuje wykonanie uchwały do czasu rozstrzygnięcia przez 
   radę nadzorczą regionalnej kasy, nie dłużej jednak niż przez 30 dni.
 
                                Art. 98.
 1. Członkowie zgromadzenia przedstawicieli za udział w posiedzeniach 
   otrzymują diety, a zamiejscowi ponadto zwrot kosztów przejazdów i noclegów.
 2. Przewodniczący zgromadzenia przedstawicieli, a w razie niepełnienia obowiązków
   przez przewodniczącego - jego zastępca pełniący te obowiązki 
   może otrzymać zwiększoną dietę.
 3. Wysokość diet, o których mowa w ust. 1 i 2, uchwala rada nadzorcza regionalnej
   kasy do wysokości 2/3 najniższego wynagrodzenia za dany miesiąc
   kalendarzowy.
 4. Zwrot kosztów przejazdów i noclegów następuje na zasadach określonych 
   w art. 81 ust. 4.
 
                                Art. 99.
 1. Dyrektor rejonowego oddziału reprezentuje oddział na zewnątrz i kieruje 
   działalnością oddziału.
 2. Do zadań dyrektora należy w szczególności:
   1) wykonywanie uchwał zgromadzenia przedstawicieli,
   2) opracowywanie projektów planu pracy i planu finansowego,
   3) wykonywanie planu finansowego,
   4) opracowywanie sprawozdania rocznego, w tym z wykonania planu pracy 
     i planu finansowego,
   5) zawieranie umów o udzielanie świadczeń diagnostycznych, leczniczych, 
     rehabilitacyjnych i pielęgnacyjnych , o których mowa w art. 31 ust. 1, 
     wchodzących w zakres podstawowej opieki zdrowotnej,
   6) podejmowanie decyzji w sprawach określonych w ustawie i w statucie 
     kasy regionalnej,
   7) zapewnianie obsługi organizacyjno-technicznej organów rejonowego 
     oddziału.
 3. Czynności związane z wykonywaniem zadań wymienionych w ust. 1 i 2, jeżeli
   dotyczą realizacji uprawnień ubezpieczonych do świadczeń, dyrektor 
   wykonuje po zasięgnięciu opinii lekarza rejonowego oddziału.
 4. Dyrektor wykonuje za pracodawcę czynności w sprawach z zakresu prawa 
   pracy w stosunku do pracowników biura rejonowego oddziału.
 
                               Art. 100.
 1. Dyrektora rejonowego oddziału powołuje i odwołuje naczelny dyrektor regionalnej
   kasy po zasięgnięciu opinii zgromadzenia przedstawicieli.
 2. Lekarza rejonowego oddziału powołuje i odwołuje naczelny dyrektor regionalnej
   kasy po zasięgnięciu opinii naczelnego lekarza kasy i samorządu 
   lekarskiego.
                               Art. 101.
 1. Lekarz rejonowego oddziału podejmuje czynności dla zapewnienia dostępności
   i jakości świadczeń objętych umowami o udzielanie świadczeń zawartymi
   z rejonowym oddziałem i regionalną kasą.
 2. Do zakresu działania lekarza rejonowego oddziału należy w szczególności:
   1) przygotowywanie projektów umów o udzielanie świadczeń zdrowotnych 
     zawieranych przez oddział w części odnoszącej się do zakresu i rodzaju 
     świadczeń,
   2) występowanie do naczelnego lekarza kasy z wnioskami dotyczącymi 
     umów o udzielanie świadczeń i innych umów, zawieranych przez regionalną
     kasę,
   3) przygotowywanie projektu planu pracy i planu finansowego w części 
     odnoszącej się do świadczeń oraz sprawozdań z ich wykonania,
   4) przeprowadzanie kontroli udzielania świadczeń lub występowanie w razie
     potrzeby do naczelnego lekarza kasy o jej przeprowadzenie,
   5) przyjmowanie i rozpatrywanie skarg i wniosków ubezpieczonych związanych
     z udzielaniem świadczeń i przestrzeganiem praw pacjenta oraz 
     podejmowanie czynności dla ich załatwienia,
   6) współdziałanie z wójtami (burmistrzami, prezydentami), państwowymi 
     terenowymi (portowymi) inspektorami sanitarnymi, okręgowymi inspektorami
     pracy, kierownikami zakładów opieki zdrowotnej i pracodawcami
     w zakresie promocji zdrowia oraz w zapobieganiu chorobom i urazom.
   
                               Art. 102.
Regulamin rejonowego oddziału określa w szczególności:
   1) tryb zwoływania i odbywania posiedzeń zgromadzenia przedstawicieli,
   2) szczegółowy zakres czynności dyrektora i lekarza rejonowego oddziału,
   3) zakres czynności biura.
   
                               Oddział 3
                             Branżowe kasy
                                    
                               Art. 103.
 1. Kasa branżowa może być utworzona dla: 
   1) osób wymienionych w art. 8 pkt 1 lit. b) i pkt 2-7,
   2) innych osób objętych obowiązkiem powszechnego ubezpieczenia zdrowotnego,
  członków ich rodzin oraz byłych pracowników - emerytów i rencistów.
 2. Kasę branżową tworzy i znosi, w drodze rozporządzenia, Rada Ministrów 
   po zasięgnięciu opinii Rady Krajowego Związku Kas.
 3. Przepis art. 71 ust. 3 i 4 stosuje się odpowiednio.
                                    
                               Art. 104.
 1. Kasa branżowa realizuje odpowiednio zadania regionalnej kasy określone 
   w art. 72 ust. 2 pkt 4-6, 8 i 9, a w przypadku utworzenia oddziałów kasy 
   branżowej - również określone w pkt 7.
 2. Oddział kasy branżowej realizuje odpowiednio zadania rejonowych oddziałów
   regionalnej kasy określone w art. 89 ust. 1.
 3. Rada Ministrów, w rozporządzeniu, o którym mowa w art. 103 ust. 2, 
   określi szczegółowy zakres działania, uprawnienia i organizację kas branżowych,
   a także sposób współdziałania z regionalnymi kasami i ich rejonowymi
   oddziałami.
   
                               Art. 105.
Statut kasy branżowej powinien określać w szczególności:
   1) wymagania, jakim powinien odpowiadać członek kasy, oraz sposób uzyskiwania
     i pozbawiania członkostwa,
   2) zadania kasy i sposób ich wykonywania,
   3) szczegółowy zakres działania organów, 
   4) sposób poboru składki,
   5) sposób zarządzania funduszami kasy.
   
                               Art. 106.
Do kasy branżowej stosuje się odpowiednio przepisy art. 74-88.
                               Oddział 4
                          Krajowy Związek Kas
                                    
                               Art. 107.
 1. Krajowy Związek Kas zrzesza regionalne i branżowe kasy.
 2. Siedzibą Krajowego Związku Kas jest Warszawa.
 3. Krajowy Związek Kas prowadzi działalność na podstawie ustawy i statutu 
   Krajowego Związku Kas.
 
                               Art. 108.
 1. Do zakresu działania Krajowego Związku Kas należy w szczególności:
   1) reprezentowanie instytucji ubezpieczenia zdrowotnego oraz ubezpieczonych,
   2) ocenianie działalności regionalnych i branżowych kas,
   3) koordynowanie i kontrolowanie działalności kas,
   4) wytyczanie działalności kas w zakresie zlecanych ogólnokrajowych programów
     w dziedzinie ochrony zdrowia, 
   5) zarządzanie funduszami Krajowego Związku Kas,
   6) ustalanie ramowych wzorów umów o udzielanie świadczeń, umów o zaopatrzenie
     w przedmioty ortopedyczne i środki pomocnicze,
   7) realizowanie zadań z zakresu ochrony zdrowia zleconych przez administrację
     rządową.
 2. Krajowy Związek Kas i kasy sporządzają coroczną prognozę przychodów i 
   wydatków dla kolejnych 3 lat oraz prognozę długoterminową.
 
                               Art. 109.
Organami Krajowego Związku Kas są:
   1) Rada Krajowego Związku Kas,
   2) Zarząd Krajowego Związku Kas,
   3) Prezes Zarządu Krajowego Związku Kas,
   4) Komisja Rewizyjna Krajowego Związku Kas.
 
                               Art. 110.
W skład Rady Krajowego Związku Kas wchodzi po dwóch przedstawicieli każdej
regionalnej kasy i dwóch przedstawicieli każdej branżowej kasy wyłonionych
przez rady nadzorcze tych kas.
                               Art. 111.
Kadencja Rady Krajowego Związku Kas trwa 4 lata.
                               Art. 112.
Rada Krajowego Związku Kas wybiera spośród swoich członków przewodniczącego
i zastępców przewodniczącego - z tym że jednym z zastępców przewodniczącego
jest przedstawiciel branżowych kas - oraz przewodniczącego 
komisji rewizyjnej.
                               Art. 113.
Do zakresu działania Rady Krajowego Związku Kas należy:
   1) uchwalanie statutu,
   2) powoływanie i odwoływanie Prezesa Zarządu i członków Zarządu,
   3) powoływanie i odwoływanie członków komisji rewizyjnej,
   4) ocena aktów prawnych regulujących ubezpieczenie zdrowotne oraz aktów
     prawnych mających bezpośredni wpływ na funkcjonowanie ubezpieczenia
     zdrowotnego i występowanie z ewentualnym wnioskiem do 
     właściwego organu o ich zmianę,
   5) uchwalanie programów działania i planu finansowego oraz rozpatrywanie
     sprawozdań z ich wykonania,
   6) uchwalanie wysokości dotacji wyrównawczych dla regionalnych i branżowych
     kas z funduszu wyrównawczego,
   7) rozpatrywanie sprawozdań z działalności regionalnych i branżowych kas 
     oraz organów Krajowego Związku Kas i uchwalanie opinii, wniosków i 
     wytycznych,
   8) występowanie do organów administracji państwowej i instytucji państwowych,
     instytucji samorządu terytorialnego i samorządów zawodowych 
     zrzeszających zawody medyczne oraz organizacji związkowych o podjęcie
     określonych inicjatyw lub działań w sprawach związanych z ubezpieczeniem
     zdrowotnym; adresat wystąpienia jest obowiązany udzielić Radzie
     odpowiedzi w terminie jednego miesiąca, chyba że Rada ustaliła 
     dłuższy termin,
   9) określanie zasad upoważniania osób uprawnionych do przeprowadzania 
     kontroli płatników i opłacających składki na powszechne ubezpieczenia 
     zdrowotne,
  10) ustalanie trybu i sposobu powoływania i odwoływania naczelnego dyrektora
     i naczelnego lekarza kasy,
  11) wykonywanie innych zadań określonych w ustawie i w statucie.
  
                               Art. 114.
 1. Rada Krajowego Związku Kas odbywa posiedzenia nie rzadziej niż raz na 
   kwartał.
 2. Posiedzenia zwołuje przewodniczący Rady lub pełniący jego obowiązki zastępca
   przewodniczącego.
 3. Posiedzenie Rady jest także zwoływane na wniosek Ministra Zdrowia i 
   Opieki Społecznej oraz komisji rewizyjnej w terminie jednego miesiąca od 
   dnia doręczenia żądania przewodniczącemu Rady lub pełniącemu jego 
   obowiązki zastępcy przewodniczącego.
 
                               Art. 115.
 1. Rada Krajowego Związku Kas podejmuje uchwały w obecności co najmniej
   połowy liczby członków.
 2. Uchwały Rady zapadają większością głosów członków obecnych na posiedzeniu,
   w głosowaniu jawnym, chyba że Rada podjęła uchwałę o głosowaniu
   tajnym.
 
                               Art. 116.
 1. Jeżeli uchwała Rady Krajowego Związku Kas jest sprzeczna z prawem lub 
   statutem, Minister Zdrowia i Opieki Społecznej może zażądać jej zmiany 
   w terminie 2 miesięcy.
 2. W razie odmowy zmiany uchwały lub nierozpoznania żądania w terminie 
   trzech miesięcy Minister Zdrowia i Opieki Społecznej może wystąpić do 
   Sądu Najwyższego w terminie 6 miesięcy od dnia otrzymania odmowy lub 
   w razie nierozpoznania żądania po upływie 3 miesięcy od jego złożenia z 
   wnioskiem o uchylenie uchwały.
 3. Terminu 6 miesięcy, o którym mowa w ust. 2, nie stosuje się, jeżeli uchwała
   rażąco narusza prawo.
 4. Żądanie zmiany uchwały i wniosek do Sądu Najwyższego wstrzymują wykonanie
   uchwały.
 5. Sąd Najwyższy oddala wniosek lub uchyla zaskarżoną uchwałę i przekazuje 
   sprawę Radzie Krajowego Związku Kas do ponownego rozpoznania.
 
                               Art. 117.
 1. Członkowie Rady Krajowego Związku Kas za udział w posiedzeniach 
   otrzymują diety, a zamiejscowi ponadto zwrot kosztów przejazdów i noclegów
   na zasadach określonych w art. 81 ust. 4.
 2. Wysokość diet, o których mowa w ust. 1, uchwala Rada Krajowego Związku
   Kas, przy czym nie może ona przekraczać w okresie miesiąca kalendarzowego
   150% najniższego wynagrodzenia.
 
                               Art. 118.
 1. Zarząd  kieruje działalnością Krajowego Związku Kas, z zastrzeżeniem 
   art. 113.
 2. Do zakresu działania Zarządu należy w szczególności:
   1) wykonywanie uchwał Rady Krajowego Związku Kas,
   2) przygotowywanie projektów statutu, programów działania i planu finansowego
     oraz sprawozdań z ich wykonania i innych dokumentów przedkładanych
     na posiedzenia Rady,
   3) bieżące zarządzanie funduszami i mieniem Krajowego Związku Kas,
   4) występowanie do kas z wnioskami o usunięcie nieprawidłowości stwierdzonych
     przez regionalną izbę obrachunkową.
   
                               Art. 119.
 1. Zarząd Krajowego Związku Kas tworzą prezes, dwóch zastępców prezesa, 
   skarbnik i pięciu członków.
 2. Zarząd jest organem stale urzędującym.
 3. Do osób wchodzących w skład Zarządu stosuje się przepisy Kodeksu pracy 
   dotyczące stosunku pracy na podstawie powołanie.
 
                               Art. 120.
 1. Do zakresu działania Prezesa Zarządu Krajowego Związku Kas należy w 
   szczególności:
   1) reprezentowanie Zarządu na zewnątrz,
   2) zwoływanie posiedzeń Zarządu i przewodniczenie tym posiedzeniom,
   3) wykonywanie uchwał Rady Krajowego Związku Kas i Zarządu,
   4) zapewnienie obsługi technicznej i organizacyjno-finansowej organów 
     Krajowego Związku Kas.
 2. Prezes Krajowego Związku Kas wykonuje za pracodawcę czynności w 
   sprawach z zakresu prawa pracy w stosunku do pracowników biura Krajowego
   Związku Kas.
   
                               Art. 121.
Komisja rewizyjna kontroluje czynności wszystkich organów Krajowego Związku
Kas i kas na wniosek przewodniczącego Rady lub Zarządu albo Prezesa 
Zarządu Krajowego Związku Kas a także z własnej inicjatywy oraz dokonuje 
rewizji dokumentacji finansowo-księgowej.
                               Art. 122.
 1. Zarząd i Prezes Zarządu Krajowego Związku Kas wykonują swoje zadania 
   przy pomocy biura.
 2. Zadania i organizację biura określa statut Krajowego Związku Kas.
 
                               Art. 123.
Statut Krajowego Związku Kas określa szczegółowo zadania i organizację jego 
organów oraz ogólne zadania regionalnych i branżowych kas.
                               Rozdział 7
               Gospodarka finansowa Krajowego Związku Kas
                   oraz regionalnych i branżowych kas
                                    
                               Art. 124.
 1. Krajowy Związek Kas oraz regionalne i branżowe kasy prowadzą gospodarkę
   finansową na zasadach określonych w ustawie.
 2. Oddział kasy prowadzi gospodarkę finansową na zasadach wewnętrznego 
   rozrachunku z kasą.
 
                               Art. 125.
Kasa sporządza na każdy rok kalendarzowy plan finansowy kasy, obejmujący 
przychody i wydatki funduszów kasy.
 
                               Art. 126.
Kasa tworzy:
   1) fundusz składkowy ubezpieczenia zdrowotnego,
   2) fundusz administracyjny,
   3) fundusz rezerwowy.
   
                               Art. 127.
 1. Fundusz składkowy ubezpieczenia zdrowotnego jest przeznaczony na finansowanie
   świadczeń z ubezpieczenia zdrowotnego oraz na odpisy, o których
   mowa w art. 128.
 2. Przychodami funduszu składkowego ubezpieczenia zdrowotnego są:
   1) składki na ubezpieczenia zdrowotne,
   2) odsetki za nieterminowe i niezgodne z przepisami opłacanie składek na 
     ubezpieczenia zdrowotne,
   3) dotacje wyrównawcze ze środków funduszu wyrównawczego, o którym 
     mowa w art. 135,
   4) darowizny i zapisy,
   5) inne przychody.
 3. Przychodami funduszu składkowego ubezpieczenia zdrowotnego mogą być:
   1) dotacje z budżetu państwa na sfinansowanie kosztów świadczeń zdrowotnych,
     o których mowa w przepisach wymienionych w art. 165,
   2) dotacje na zadania zlecone,
   3) dotacje ze środków funduszu celowego lub rezerwowego Krajowego 
     Związku Kas.
 4. Wydatki funduszu powinny być pokrywane przez przychody.
   
                               Art. 128.
Środki funduszu składkowego ubezpieczenia zdrowotnego przeznaczone są na 
finansowanie:
   1) świadczeń wymienionych w rozdziale 4,
   2) odszkodowań należnych ubezpieczonym,
   3) odpisów na fundusz wyrównawczy, o którym mowa w art. 135,
   4) odpisów na fundusz administracyjny i rezerwowy, o których mowa w 
     art. 126,
   5) zadań zleconych oraz kosztów świadczeń, o których mowa w art. 165.
   
                               Art. 129.
 1. Fundusz administracyjny tworzy się z odpisów funduszu składkowego 
   ubezpieczenia zdrowotnego z części pochodzącej ze składek na ubezpieczenie
   zdrowotne.
 2. Wysokość odpisu określoną procentowo ustala corocznie rada nadzorcza.
 3. Wysokość odpisu zatwierdza Zarząd Krajowego Związku Kas.
 4. Fundusz administracyjny jest przeznaczony na finansowanie działalności 
   kas i ich oddziałów.
 
                               Art. 130.
Fundusz rezerwowy jest przeznaczony na uzupełnienie funduszu składkowego. 
Każdorazowe uzupełnienie funduszu składkowego środkami funduszu rezerwowego
wymaga uchwały rady nadzorczej.
                               Art. 131.
 1. Wysokość odpisu na fundusz rezerwowy ustala rada nadzorcza w wysokości
   co najmniej trzech procent przychodów ze składek na ubezpieczenia 
   zdrowotne.
 2. Fundusz rezerwowy zwiększają niewykorzystane w poprzednim roku kalendarzowym
   środki funduszu administracyjnego.
 3. Środki funduszu rezerwowego mogą być lokowane:
   1) w papierach wartościowych emitowanych lub gwarantowanych przez 
     Skarb Państwa,
   2) na rachunkach bankowych z terminowym oprocentowaniem, z tym że w 
     jednym banku nie może być lokowane więcej niż 10% środków funduszu
     rezerwowego.
 4. Dochody z lokat, o których mowa w ust. 3, zasilają fundusz rezerwowy.
 
                               Art. 132.
Środkami funduszów, o których mowa w art. 126, zarządza naczelny dyrektor.
                               Art. 133.
Krajowy Związek Kas sporządza na każdy rok kalendarzowy plan finansowy 
obejmujący przychody i wydatki funduszów tworzonych przez Krajowy Związek
Kas.
                               Art. 134.
Krajowy Związek Kas tworzy:
   1) fundusz wyrównawczy,
   2) fundusz administracyjny,
   3) fundusz rezerwowy,
   4) fundusz celowy.
   
                               Art. 135.
 1. Fundusz wyrównawczy jest przeznaczony na wyrównywanie różnic w przychodach
   pochodzących ze składek poszczególnych kas.
 2. Przychodami funduszu wyrównawczego są:
   1) odpisy z funduszu składkowego kasy w wysokości 10% przychodów, o 
     których mowa w art. 127 ust. 2 pkt 1,
   2) inne przychody.
 3. Wydatkami funduszu wyrównawczego są:
   1) dotacje wyrównawcze dla kas,
   2) odpisy na fundusze administracyjny i rezerwowy Krajowego Związku 
     Kas.
   
                               Art. 136.
 1. Fundusz administracyjny tworzy się w wysokości 0,5% procent przychodów,
   o których mowa w art. 135 ust. 2 pkt 1.
 2. Fundusz administracyjny jest przeznaczony na finansowanie działalności 
   Krajowego Związku Kas.
 
                               Art. 137.
 1. Fundusz rezerwowy tworzy się z odpisu funduszu wyrównawczego ustalonego
   przez Radę Krajowego Związku Kas w wysokości co najmniej 3% 
   tego funduszu i z niewykorzystanych w poprzednim roku kalendarzowym 
   środków funduszu administracyjnego.
 2. Fundusz rezerwowy jest przeznaczony na dodatkowe dotacje dla kas.
 3. Środki funduszu rezerwowego mogą być lokowane:
   1) w papierach wartościowych emitowanych lub gwarantowanych przez 
     Skarb Państwa,
   2) na rachunkach bankowych z terminowym oprocentowaniem, z tym że w 
     jednym banku nie może być lokowane więcej niż 10% środków funduszu
     rezerwowego.
 
                               Art. 138.
Fundusz celowy tworzony jest z dotacji budżetu państwa na sfinansowanie kosztów
świadczeń zdrowotnych, o których mowa w art. 165 oraz na realizację 
zadań zleconych.
                                    
                               Art. 139.
 1. Środkami funduszu wyrównawczego dysponuje Zarząd Krajowego Związku 
   Kas na podstawie planu finansowego.
 2. Środkami funduszów administracyjnego i celowego dysponuje Prezes Zarządu
   Krajowego Związku Kas na podstawie planu finansowego.
 3. Rada Krajowego Związku Kas postanawia o wykorzystaniu funduszu rezerwowego
   na wniosek kasy.
 
                               Art. 140.
Rada Ministrów może określić, w drodze rozporządzenia, szczegółowe zasady 
prowadzenia gospodarki finansowej Krajowego Związku Kas oraz regionalnych 
i branżowych kas, a także szczególne zasady sporządzania sprawozdań finansowych
i ich wzory.
                               Art. 141.
Krajowy Związek Kas oraz regionalne i branżowe kasy prowadzą rachunkowość
na zasadach określonych w ustawie z dnia 29 września 1994 r. o rachunkowości
(Dz.U. Nr 121, poz. 591).
                               Rozdział 8
          Uprawnienia kontrolne regionalnych i branżowych kas
                                    
                               Art. 142.
 1. Kasa przeprowadza kontrolę wykonywania obowiązków w zakresie ubezpieczenia
   zdrowotnego przez osoby wymienione w art. 23 oraz podmioty 
   wymienione w art. 24 i 25.
 2. Do zakresu kontroli, o której mowa w ust. 1, należy:
   1) kontrola rzetelności zgłaszania do ubezpieczenia zdrowotnego osób objętych
     tym ubezpieczeniem,
   2) kontrola rzetelności deklarowanych podstaw obliczania składki na 
     ubezpieczenie zdrowotne, prawidłowości obliczania i wpłacania składki.
   
                               Art. 143.
 1. Kontrola prowadzona jest zgodnie z planem kontroli ustalonym przez kasę.
 2. Kontrola może być także przeprowadzona poza planem kontroli, jeżeli jest 
   to uzasadnione okolicznościami faktycznymi.
 3. Kontrolę przeprowadza osoba upoważniona przez dyrektora rejonowego 
   oddziału regionalnej kasy lub oddziału branżowej kasy, a w przypadku, 
   gdy oddział nie został utworzony, przez naczelnego dyrektora branżowej 
   kasy.
 4. W trakcie kontroli osoba upoważniona do jej przeprowadzenia jest uprawniona
   do badania niezbędnych dokumentów oraz uzyskiwania niezbędnych
   wyjaśnień i informacji odnoszących się do przedmiotu kontroli.
 5. O podjęciu postępowania kontrolnego zawiadamia się kontrolowanego na 
   piśmie, określając:
   1) przedmiot i zakres kontroli,
   2) przewidywany termin i czas trwania kontroli,
   3) miejsce przeprowadzenia kontroli,
   4) imię i nazwisko osoby przeprowadzającej kontrolę.
   
                               Art. 144.
 1. Z przeprowadzonej kontroli sporządza się protokół, który podpisują przeprowadzający
   kontrolę i kontrolowany.
 2. Kontrolowany w razie zastrzeżenia co do treści protokołu może odmówić 
   jego podpisania; w tym przypadku przeprowadzający kontrolę zamieszcza 
   stosowną wzmiankę w protokole.
 3. Protokół kontroli powiniem zawierać:
   1) nazwę (nazwisko) oraz siedzibę lub adres kontrolowanego,
   2) imię i nazwisko osoby przeprowadzającej kontrolę,
   3) zakres i czas trwania kontroli,
   4) ustalenia kontroli, w tym wskazanie stwierdzonych nieprawidłowości, a 
     w szczególności kwoty należności z tytułu nieopłaconej lub nienależycie 
     opłaconej składki,
   5) wnioski dotyczące usunięcia stwierdzonych nieprawidłowości.
 4. Kontrolowany może w terminie 3 dni od dnia zapoznania się z protokołem 
   kontroli złożyć na piśmie wyjaśnienia bądź złożyć zastrzeżenia do treści 
   protokołu, a osoba prowadząca kontrolę obowiązana jest ustosunkować 
   się do nich bez zbędnej zwłoki w formie odpowiedniej adnotacji.
 
                               Art. 145.
 1. Protokół kontroli stanowi podstawę do wydania decyzji określonej w art. 
   99 ust. 2 pkt 6 w związku z art. 89 ust. 1 pkt 7 oraz art. 106.
 2. Od decyzji służy odwołanie do naczelnego dyrektora regionalnej lub branżowej
   kasy w terminie 14 dni od daty jej doręczenia.
 3. Jeżeli nie został utworzony oddział branżowej kasy, decyzję, o której mowa 
   w ust. 1, wydaje dyrektor branżowej kasy; od decyzji tej nie służy odwołanie,
   jednakże jednostka kontrolowana niezadowolona z decyzji może 
   zwrócić się do dyrektora branżowej kasy z wnioskiem o ponowne rozpatrzenie
   sprawy.
 4. Wniesienie odwołania wstrzymuje wykonanie decyzji.
 5. Rozstrzygnięcie odwołania następuje w drodze decyzji, w terminie jednego 
   miesiąca od daty jej otrzymania.
 6. W przypadku nieuwzględnienia odwołania w całości lub w części od decyzji,
   o której mowa w ust. 3 i 5 przysługuje odwołanie do Sądu Pracy i 
   Ubezpieczeń Społecznych w terminach i na zasadach określonych w przepisach
   Kodeksu postępowania cywilnego.
 7. Wniesienie odwołania do sądu nie wstrzymuje wykonania decyzji.
   
                               Art. 146.
Organy kontroli państwowej są obowiązane przekazywać kasie informacje o 
stwierdzonych przypadkach naruszenia przepisów o ubezpieczeniu zdrowotnym,
a w szczególności dotyczących zgłaszania do ubezpieczenia zdrowotnego 
oraz obliczania, rozliczania i opłacania składek.
                               Rozdział 9
                 Postępowanie w indywidualnych sprawach
                  z zakresu ubezpieczenia zdrowotnego
                                    
                               Art. 147.
Od decyzji kasy w sprawach dotyczących objęcia ubezpieczeniem zdrowotnym 
oraz ustalenia prawa do świadczeń, przysługuje odwołanie do sądu Pracy i 
Ubezpieczeń Społecznych w terminach i na zasadach określonych w przepisach
Kodeksu postępowania cywilnego o postępowaniu odrębnym w sprawach 
z zakresu ubezpieczeń społecznych.
                               Art. 148.
 1. Odwołanie od decyzji wydanej w sprawach, o których mowa w art. 147, 
   wnosi się do organu kasy, który wydał decyzję.
 2. Organ może zmienić lub uchylić decyzję w terminie 14 dni od dnia wniesienia
   odwołania.
 3. Jeżeli odwołanie nie zostało uwzględnione w całości, organ przekazuje 
   niezwłocznie sprawę do sądu ze szczegółowym uzasadnieniem wydanej decyzji.
 
                               Art. 149.
Do postępowania w sprawach z zakresu ubezpieczenia zdrowotnego rolników i 
osób podlegających ubezpieczeniu społecznemu rolników i pobierających emerytury
lub renty rolnicze stosuje się przepisy o ubezpieczeniu społecznym rolników.
                                    
                               Art. 150.
W razie zawinionego ujawnienia przez kasę danych dotyczących stanu zdrowia 
i sposobu leczenia ubezpieczonego oraz innych informacji o ubezpieczonym, 
sąd może przyznać pokrzywdzonemu odpowiednią sumę pieniężną tytułem zadośćuczynienia
za doznaną krzywdę.
                              Rozdział 10
             Nadzór nad działalnością Krajowego Związku Kas
                   oraz regionalnych i branżowych kas
                                    
                               Art. 151.
Minister Zdrowia i Opieki Społecznej sprawuje nadzór nad działalnością kas i 
Krajowego Związku Kas co do zgodności z prawem i statutem, oraz nad realizacją
przez kasy zleconych zadań państwowych w dziedzinie ochrony zdrowia.
                               Art. 152.
W ramach sprawowanego nadzoru Ministrowi Zdrowia i Opieki Społecznej 
przysługuje prawo:
   1) uzyskiwania informacji o działalności Krajowego Związku Kas i kas,
   2) żądania zmiany uchwały Rady Krajowego Związku Kas w razie stwierdzenia
     sprzeczności z prawem lub statutem na zasadach, o których 
     mowa w art. 116,
   3) oceniania realizacji przez kasy uprawnień przysługujących ubezpieczonym,
   4) występowania do organów Krajowego Związku Kas z wnioskami o podjęcie
     określonych inicjatyw lub działań w sprawach związanych z ubezpieczeniem
     zdrowotnym.
   
                               Art. 153.
Kontrola gospodarki finansowej Krajowego Związku Kas i kas prowadzona 
jest przez regionalne izby obrachunkowe.
 
                               Art. 154.
Prezes Zarządu Krajowego Związku Kas przedstawia corocznie Sejmowi i Senatowi,
nie później niż do końca czerwca roku następnego, sprawozdanie z 
działalności kas.
                              Rozdział 11
                             Przepisy karne
                                    
                               Art. 155.
Kto nie zgłasza wymaganych przepisami danych lub zgłasza nieprawdziwe dane
mające wpływ na wymiar składek na ubezpieczenia zdrowotne albo udziela 
w tych sprawach nieprawdziwych wyjaśnień lub odmawia ich udzielenia, podlega
karze grzywny.
                               Art. 156.
Orzekanie w sprawach, o których mowa w art. 155, następuje w trybie przepisów
o postępowaniu w sprawach o wykroczenia.
                              Rozdział 12
                   Zmiany w przepisach obowiązujących
                                    
                               Art. 157.
W rozporządzeniu Prezydenta Rzeczypospolitej Polskiej z dnia 24 października
1934 r. - Prawo upadłościowe (Dz.U. z 1991 r. Nr 118, poz. 512, z 1994 r. 
Nr 1, poz. 1, z 1995 r. Nr 85, poz. 426 oraz z 1996 r. Nr 6, poz. 43, Nr 43, 
poz. 189 i Nr 106, poz. 496) w art. 3 w § 1 po wyrazie "zobowiązania," dodaje 
się wyrazy "kas powszechnego ubezpieczenia zdrowotnego".
                               Art. 158.
W ustawie z dnia 21 listopada 1967 r. o powszechnym obowiązku obrony Rzeczypospolitej
Polskiej (Dz.U. z 1992 r. Nr 4, poz. 16, Nr 40, poz. 174 i Nr 54, 
poz. 254, z 1994 r. Nr 43, poz. 165 oraz z 1996 r. Nr 7, poz. 44, Nr 10, poz. 56 
i Nr 106, poz. 496) art. 69 otrzymuje brzmienie:
       "Art. 69. 1. Żołnierzom odbywającym zasadniczą służbę wojskową, 
                przeszkolenie wojskowe i ćwiczenia wojskowe oraz pełniącym
                służbę wojskową w razie ogłoszenia mobilizacji i 
                w czasie wojny, przysługuje prawo do bezpłatnego korzystania
                ze świadczeń publicznych zakładów opieki 
                zdrowotnej.
              2. Ministrowie Obrony Narodowej oraz Zdrowia i Opieki 
                Społecznej określają, w drodze rozporządzenia, szczegółowe
                zasady, zakres i tryb korzystania ze świadczeń, o 
                których mowa w ust. 1.".
              
                               Art. 159.
W ustawie z dnia 20 grudnia 1990 r. o ubezpieczeniu społecznym rolników 
(Dz.U. z 1993 r. Nr 71, poz. 342, z 1994 r. Nr 1, poz. 3, z 1995 r. Nr 4, poz. 17 
oraz z 1996 r. Nr 124, poz. 585 i Nr 155, poz. 771) wprowadza się następujące 
zmiany:
 1) w art. 6 dodaje się pkt 16 w brzmieniu:
      "16) ubezpieczeniu zdrowotnym - rozumie się ubezpieczenie określone
         w odrębnych przepisach.";
 2) w art. 78:
   a) w ust. 1 dodaje się pkt 5 w brzmieniu:
       "5) ubezpieczeń zdrowotnych:
          a) rolników i pracujących z nimi domowników podlegających 
             ubezpieczeniu społecznemu,
          b) osób pobierających świadczenia emerytalno-rentowe w części 
             składkowej.",
   b) w ust. 2 w pkt 3 kropkę zastępuje się przecinkiem i dodaje się wyrazy 
    "obejmującej również wydatki, o których mowa w ust. 1 pkt 5";
 3) w art. 79 w ust. 1 dodaje się zdanie drugie w brzmieniu:
        "Ponadto ze środków funduszu administracyjnego finansowane są 
         koszty obsługi zadań w zakresie ubezpieczenia zdrowotnego.".
   
                               Art. 160.
W ustawie z dnia 26 lipca 1991 r. o podatku dochodowym od osób fizycznych 
(Dz.U. z 1993 r. Nr 90, poz. 416 i Nr 134, poz. 646, z 1994 r. Nr 43, poz. 163, 
Nr 90, poz. 419, Nr 113, poz. 547, Nr 123, poz. 602 i Nr 126, poz. 626, z 
1995 r. Nr 5, poz. 25 i Nr 133, poz. 654 oraz z 1996 r. Nr 25, poz. 113, Nr 87, 
poz. 395, Nr 137, poz. 638, Nr 147, poz. 686 i Nr 156, poz. 776) wprowadza 
się następujące zmiany:
 1) w art. 23 w ust. 1 w pkt 57 kropkę zastępuje się przecinkiem i dodaje się 
   pkt 58 w brzmieniu:
      "58) składek na ubezpieczenie zdrowotne opłaconych w roku podatkowym
         przez podatnika zgodnie z przepisami o powszechnym 
         ubezpieczeniu zdrowotnym.";
 2) po art. 27a dodaje się art. 27b w brzmieniu:
       "Art. 27b. 1. Podatek dochodowy obliczony zgodnie z art. 27, w pierwszej
                kolejności ulega obniżeniu o kwotę składek na 
                powszechne ubezpieczenie zdrowotne:
                 1) opłaconych w roku podatkowym bezpośrednio przez 
                   podatnika zgodnie z przepisami o powszechnym 
                   ubezpieczeniu zdrowotnym,
                 2) pobranych w roku podatkowym przez płatnika zgodnie
                   z przepisami o powszechnym ubezpieczeniu 
                   zdrowotnym.
              2. Wysokość wydatków na cele określone w ust. 1 ustala się 
                na podstawie dokumentów stwierdzających ich poniesienie.";
 3) w art. 30 w ust. 4 pkt 2 otrzymuje brzmienie:
      "2) odliczyć od przychodów wydatki określone w art. 26 ust. 1 oraz od 
         zryczałtowanego podatku dochodowego w pierwszej kolejności 
         wydatki określone w art. 27b ust. 1 pkt 1, a następnie wydatki 
         określone w art. 27a ust. 1; w przypadku dokonywania odliczeń 
         stosuje się odpowiednio przepisy art. 26 ust. 2-12, art. 27a ust. 
         2-17 i art. 27b ust. 2.";
 4) w art. 32 po ust. 3a dodaje się ust. 3b w brzmieniu:
      "3b. Zaliczkę obliczoną w sposób określony w ust. 3 zmniejsza się o 
         kwotę składki na ubezpieczenie zdrowotne pobranej w tym miesiącu
         przez zakład pracy zgodnie z przepisami o powszechnym 
         ubezpieczeniu zdrowotnym.";
 5) w art. 33 po ust. 3 dodaje się ust. 3a w brzmieniu:
      "3a. Zaliczkę od dochodów, o których mowa w ust. 1, obliczoną w 
         sposób określony w ust. 2 i 3 zmniejsza się o kwotę składki na 
         ubezpieczenie zdrowotne pobranej w tym miesiącu przez spółdzielnię
         zgodnie z przepisami o powszechnym ubezpieczeniu zdrowotnym.
         Kwotę składki zmniejszającej zaliczkę oblicza się w sposób 
         określony w ust. 3.";
 6) w art. 34:
   a) po ust. 4 dodaje się ust. 4a w brzmieniu:
      "4a. Zaliczkę obliczoną w sposób określony w ust. 2 zmniejsza się o 
         kwotę składki na ubezpieczenie zdrowotne pobranej w tym miesiącu
         przez organ rentowy zgodnie z przepisami o powszechnym 
         ubezpieczeniu zdrowotnym.", 
   b) w ust. 9 po wyrazach "podatek wynikający z rozliczenia rocznego" dodaje
     się wyrazy "obniżony o kwotę składek na ubezpieczenie zdrowotne 
     pobranych w roku podatkowym przez organ rentowy zgodnie z przepisami
     o powszechnym ubezpieczeniu zdrowotnym";
 7) w art. 35 po ust. 8 dodaje się ust. 9 w brzmieniu:
      "9. Zaliczkę od dochodów, o których mowa w ust. 1, obliczoną w sposób
         określony w ust. 3-8 zmniejsza się o kwotę składki na ubezpieczenie
         zdrowotne pobranej w tym miesiącu przez płatnika zgodnie
         z przepisami o powszechnym ubezpieczeniu zdrowotnym.";
 8) w art. 37 w ust. 1 w ostatnim zdaniu po wyrazach "Podatek wynikający z 
   obliczenia rocznego" dodaje się wyrazy "obniżony przez płatnika o kwotę 
   składek na ubezpieczenie zdrowotne pobranych w roku podatkowym zgodnie
   z przepisami o powszechnym ubezpieczeniu zdrowotnym";
 9) w art. 38 w ust. 1 po wyrazach "kwotę potrąconego podatku dochodowego 
   oraz" dodaje się wyrazy "kwotę składek na ubezpieczenie zdrowotne pobranych
   zgodnie z przepisami o powszechnym ubezpieczeniu zdrowotnym 
   a także";
10) w art. 39 w ust. 1 w zdaniu pierwszym po wyrazach "uzyskanych przez nich 
   dochodów oraz" dodaje się wyrazy "składek na ubezpieczenie zdrowotne 
   pobranych w roku podatkowym przez płatnika a także";
11) w art. 41 po ust. 1 dodaje się ust. 1a w brzmieniu:
      "1a. Zaliczkę od dochodów, o których mowa w ust. 1, obliczoną w 
         sposób określony w tym przepisie zmniejsza się o kwotę składki 
         na ubezpieczenie zdrowotne pobranej przez płatnika, o którym 
         mowa w ust. 1, zgodnie z przepisami o powszechnym ubezpieczeniu
         zdrowotnym.";
12) w art. 42 w ust. 3 w zdaniu pierwszym po wyrazach "o wysokości dochodu 
   i" dodaje się wyrazy "składek na ubezpieczenie zdrowotne pobranych w 
   roku podatkowym przez płatnika a także o";
13) w art. 43 w ust. 4 po wyrazach "tego urzędu skarbowego" dodaje się wyrazy
   "obniżone o kwotę składki na ubezpieczenie zdrowotne opłaconej w 
   tym miesiącu zgodnie z przepisami o powszechnym ubezpieczeniu zdrowotnym";
14) w art. 44 po ust. 3a dodaje się ust. 3b w brzmieniu:
      "3b. Zaliczki, o których mowa w ust. 3 pkt 2 i 3 oraz w ust. 3a, 
          zmniejsza się o kwotę składek na ubezpieczenie zdrowotne opłaconych
          bezpośrednio w tych miesiącach przez podatnika zgodnie 
          z przepisami o powszechnym ubezpieczeniu zdrowotnym.".
      
                               Art. 161.
W ustawie z dnia 15 lutego 1992 r. o podatku dochodowym od osób prawnych 
(Dz.U. z 1993 r. Nr 106, poz. 482 i Nr 134, poz. 646, z 1994 r. Nr 1, poz. 2, Nr 
43, poz. 163, Nr 80, poz. 368, Nr 87, poz. 406, Nr 90, poz. 419, Nr 113, poz. 
547, Nr 123, poz. 602 i Nr 127, poz. 627, z 1995 r. Nr 5, poz. 25, Nr 86, poz. 
433, Nr 96, poz. 478, Nr 133, poz. 654 i Nr 142, poz. 704, z 1996 r. Nr 25, poz. 
113, Nr 34, poz. 146, Nr 90, poz. 405, Nr 137, poz. 639 i Nr 147, poz. 686 oraz 
z 1997 r. Nr 9, poz. 44) wprowadza się następujące zmiany:
 1) w art. 16 w ust. 1 w pkt 9 po lit. b) dodaje się lit. c) w brzmieniu:
          "c) odpisy dokonywane na fundusze tworzone na podstawie 
             przepisów o powszechnym ubezpieczeniu zdrowotnym.";
 2) w art. 17 w ust. 1:
   a) po pkt 4o dodaje się pkt 4p w brzmieniu:
       "4p) dochody Krajowego Związku Kas Powszechnego Ubezpieczenia 
           Zdrowotnego oraz regionalnych i branżowych kas powszechnego
           ubezpieczenia zdrowotnego - w części przeznaczonej na cele
           statutowe,",
   b) po pkt 26 dodaje się pkt 27 w brzmieniu:
       "27) dochody z lokat zwiększające fundusz rezerwowy Krajowego 
           Związku Kas oraz kas regionalnych i branżowych, o którym 
           mowa w przepisach o powszechnym ubezpieczeniu zdrowotnym,".
      
                               Art. 162.
W ustawie z dnia 7 października 1992 r. o regionalnych izbach obrachunkowych
(Dz.U. Nr 85, poz. 428, z 1994 r. Nr 76, poz. 344, z 1995 r. Nr 124, poz. 
601 oraz z 1996 r. Nr 58, poz. 262 i Nr 106, poz. 496) wprowadza się następujące
zmiany:
 1) w art. 1 w ust. 1 kropkę na końcu zdania zastępuje się przecinkiem i dodaje
   wyrazy "oraz Krajowego Związku Kas, a także kas regionalnych oraz 
   kas branżowych powszechnego ubezpieczenia zdrowotnego zwanych dalej 
   "kasami regionalnymi" i "kasami branżowymi".";
 2) w art. 2 po ust. 4 dodaje się ust. 5 w brzmieniu:
      "5. Prezes Rady Ministrów określi w drodze rozporządzenia izby właściwe
         do wykonywania kontroli Krajowego Związku Kas oraz kas 
         regionalnych lub kas branżowych.";
 3) w art. 5 ust. 2 otrzymuje brzmienie:
      "2. Kontrola gospodarki finansowej w zakresie zadań:
          1) administracji rządowej zleconych gminom,
          2) Krajowego Związku Kas oraz kas regionalnych lub kas branżowych,
        dokonywana jest ponadto na podstawie kryteriów celowości, rzetelności
         i gospodarności.";
 4) w art. 7:
   a) w ust. 1 kropkę na końcu zdania zastępuje się przecinkiem i dodaje się 
     wyrazy "a w przypadku Krajowego Związku Kas, kas regionalnych oraz 
     kas branżowych - co najmniej raz w roku",
   b) w ust. 2 po wyrazach "w art. 5 i 6" dodaje się wyrazy "z zastrzeżeniem 
     ust. 3",
   c) po ust. 2 dodaje się ust. 3 w brzmieniu:
          "3. Kontrolę Krajowego Związku Kas, kas regionalnych i kas 
             branżowych izby mogą prowadzić na wniosek Ministrów Finansów,
             Zdrowia i Opieki Społecznej, Spraw Wewnętrznych 
             i Administracji, Obrony Narodowej oraz Transportu i Gospodarki
             Morskiej.";
 5) w art. 10 dotychczasową treść oznacza się jako ust. 1 i dodaje się ust. 2-4 
   w brzmieniu:
          "2. Informację o stwierdzonych nieprawidłowościach izba przekazuje:
              1) jeżeli dotyczą działalności kasy regionalnej lub kasy branżowej
                - Zarządowi Krajowego Związku Kas,
              2) jeżeli dotyczą działalności Krajowego Związku Kas - 
                Prezesowi Rady Ministrów, Ministrowi Finansów oraz 
                Ministrowi Zdrowia i Opieki Społecznej.
           3. Informacje o stwierdzonych nieprawidłowościach w zakresie 
             rozliczeń zadań zleconych Krajowemu Związkowi Kas, kasom
             regionalnym lub kasom branżowym, izba przekazuje organom
             zlecającym te zadania.
           4. Zarząd Krajowego Związku Kas jest obowiązany przedstawić 
             kolegium izby w terminie jednego miesiąca informację o 
             podjętych działaniach mających na celu usunięcie stwierdzonych
             nieprawidłowości.";
 6) po art. 12 dodaje się art. 12{1} w brzmieniu:
       "Art. 12{1}. 1. Izba bada uchwały rad nadzorczych Krajowego Związku 
                Kas, kas regionalnych i kas branżowych, dotyczące gospodarki
                finansowej w zakresie zgodności z prawem.
              2. W przypadku stwierdzenia naruszenia prawa izba wskazuje
                organom wymienionym w ust. 1, nieprawidłowości 
                oraz sposób i termin ich usunięcia.
              3. Jeżeli organy wymienione w ust. 1 nie usuną nieprawidłowości,
                o których mowa w ust. 2, izba orzeka o nieważności
                uchwały w całości lub w części.".
              
                               Art. 163.
W ustawie z dnia 29 grudnia 1993 r. o ochronie roszczeń pracowniczych w razie
niewypłacalności pracodawcy (Dz.U. z 1994 r. Nr 1, poz. 1, z 1995 r. Nr 
87, poz. 435 oraz z 1996 r. Nr 5, poz. 34) w art. 9 ust. 2 otrzymuje brzmienie:
      "2. Ze świadczeń pracowniczych mogą być potrącane jedynie zaliczki 
         na podatek dochodowy od osób fizycznych, składki na ubezpieczenia
         zdrowotne i należności alimentacyjne na zasadach przewidzianych
         w Kodeksie pracy do potrącenia tych należności z wynagrodzenia
         za pracę.".
      
                               Art. 164.
W ustawie z dnia 23 grudnia 1994 r. o Najwyższej Izbie Kontroli (Dz.U. z 
1995 r. Nr 13, poz. 59 oraz z 1996 r. Nr 64, poz. 315 i Nr 89, poz. 402) w art. 
2 po ust. 3 dodaje się ust. 4 w brzmieniu:
      "4. Najwyższa Izba Kontroli może kontrolować pod względem legalności,
         gospodarności i rzetelności działalność jednostek organizacyjnych
         i podmiotów innych niż wymienione w ust. 1 i 2, wykonujących
         zadania z zakresu powszechnego ubezpieczenia zdrowotnego.".
                               Art. 165.
 1. Ustawa nie narusza przepisów o świadczeniach zdrowotnych udzielanych 
   bezpłatnie przez publiczne zakłady opieki zdrowotnej bez względu na 
   uprawnienia z tytułu ubezpieczenia zdrowotnego:
   1) art. 69, 129, 134, art. 135 ust. 1, art. 161, art. 170 ust. 1 i 2, art. 193 ust. 
     3 i art. 206 ust. 1 i 2 ustawy z dnia 21 listopada 1967 r. o powszechnym 
     obowiązku obrony Rzeczypospolitej Polskiej (Dz.U. z 1992 r. Nr 4, poz. 
     16, Nr 40, poz. 174 i Nr 54, poz. 254, z 1994 r. Nr 43, poz. 165 oraz z 
     1996 r. Nr 7, poz. 44, Nr 10, poz. 56 i Nr 106, poz. 496);
   2) art. 1 ustawy z dnia 22 kwietnia 1959 r. o zwalczaniu gruźlicy (Dz.U. Nr 
     27, poz. 170, z 1974 r. Nr 47, poz. 280, z 1989 r. Nr 35, poz. 192 oraz z 
     1990 r. Nr 34, poz. 198);
   3) art. 8 ustawy z dnia 13 listopada 1963 r. o zwalczaniu chorób zakaźnych 
     (Dz.U. Nr 50, poz. 279, z 1971 Nr 12, poz. 115, z 1974 r. Nr 47, poz. 
     280, z 1989 r. Nr 35, poz. 192, z 1990 r. Nr 34, poz. 198);
   4) art. 48 pkt 1 ustawy z dnia 19 kwietnia 1969 r. Kodeks karny wykonawczy
     (Dz.U. Nr 13, poz. 98, z 1975 r. Nr 45, poz. 234, z 1982 r. Nr 16, 
     poz. 125 i Nr 45, poz. 289, z 1985 r. Nr 23, poz. 100 i Nr 31, poz. 138, 
     z 1988 r. Nr 20, poz. 135, z 1990 r. Nr 14, poz. 85, Nr 34, poz. 198 i Nr 
     36, poz. 206, z 1995 r. Nr 95, poz. 475 oraz z 1996 r. Nr 61, poz. 283);
   5) art. 99 ust. 2 pkt 1 ustawy z dnia 30 czerwca 1970 r. o służbie wojskowej
     żołnierzy zawodowych (Dz.U. z 1992 r. Nr 8, poz. 31 i Nr 54, poz. 
     254, z 1994 r. Nr 10, poz. 36 oraz z 1996 r. Nr 7, poz. 44);
   6) art. 21 ust. 3 ustawy z dnia 26 października 1982 r. o wychowaniu w 
     trzeźwości i przeciwdziałaniu alkoholizmowi (Dz.U. Nr 35, poz. 230, z 
     1984 r. Nr 34, poz. 184, z 1987 r. Nr 33, poz. 180, z 1989 r. Nr 35, poz. 
     192, z 1990 r. Nr 34, poz. 198 i Nr 73, poz. 431, z 1991 r. Nr 73, poz. 
     321 i Nr 94, poz. 419, z 1993 r. Nr 40, poz. 184 oraz z 1996 r. Nr 127, 
     poz. 593);
   7) art. 23 ust. 4 ustawy z dnia 31 stycznia 1985 r. o zapobieganiu narkomanii
     (Dz.U. Nr 4, poz. 15 i Nr 15, poz. 66, z 1987 r. Nr 33, poz. 180, z 
     1989 r. Nr 35, poz. 192, z 1990 r. Nr 34, poz. 198 i Nr 89, poz. 517 oraz 
     z 1991 r. Nr 105, poz. 452);
   8) art. 10 ustawy z dnia 19 sierpnia 1994 r. o ochronie zdrowia psychicznego
     (Dz.U. Nr 111, poz. 535).
 2. Zachowują moc przepisy o świadczeniach zdrowotnych związanych z ciążą, 
   porodem i połogiem oraz zapobieganiem i zwalczaniem chorób wenerycznych.
 3. Świadczenia zdrowotne, o których mowa w ust. 1 i 2, na rzecz osób, nie 
   posiadających uprawnień z tytułu ubezpieczenia zdrowotnego, są udzielane 
   na koszt Skarbu Państwa.
 
                              Rozdział 13
             Przepisy przejściowe, dostosowujące i końcowe
                                    
                               Art. 166.
 1. Organy, które tworzą i utrzymują publiczne zakłady opieki zdrowotnej, 
   przekształcą je, do dnia wejścia w życie ustawy, w samodzielne publiczne 
   zakłady opieki zdrowotnej na zasadach, o których mowa w ustawie o zakładach
   opieki zdrowotnej.
 2. Minister Zdrowia i Opieki Społecznej na wniosek Ministrów Obrony Narodowej
   lub Spraw Wewnętrznych i Administracji albo Sprawiedliwości 
   bądź Transportu i Gospodarki Morskiej może zwolnić publiczne zakłady 
   opieki zdrowotnej tworzone i utrzymywane przez tych ministrów z obowiązku,
   o którym mowa w ust. 1.
 
                               Art. 167.
 1. Rada Ministrów ustanowi Pełnomocnika Rządu do Spraw Wprowadzenia 
   Powszechnego Ubezpieczenia Zdrowotnego w terminie 30 dni od dnia 
   ogłoszenia ustawy, zwanego dalej "pełnomocnikiem".
 2. Do pełnomocnika stosuje się przepisy art. 10 ust. 3 i 4 ustawy z dnia 8 sierpnia
   1996 r. o organizacji i trybie pracy Rady Ministrów oraz o zakresie 
   działania ministrów (Dz.U. Nr 106, poz. 492), z zastrzeżeniem ust. 3-6.
 3. Pełnomocnik podejmuje działania konieczne dla realizacji przepisów ustawy.
 4. Pełnomocnik do czasu utworzenia organów, o których mowa w art. 74, 90 i 
   109, realizuje odpowiednio ich zadania.
 5. Działalność pełnomocnika ustaje w terminie 6 miesięcy od dnia powołania 
   organów, o których mowa w ust. 4.
 6. Pełnomocnik przekazuje sprawozdanie ze swej działalności Prezesowi Rady
   Ministrów i Prezesowi Zarządu Krajowego Związku Kas.
 
                               Art. 168.
 1. Organem doradczym pełnomocnika jest Tymczasowa Rada Krajowego 
   Związku Kas.
 2. Prezes Rady Ministrów na wniosek pełnomocnika powołuje i odwołuje 
   członków Tymczasowej Rady Krajowego Związku Kas, z zastrzeżeniem 
   ust. 3.
 3. W skład Tymczasowej Rady Krajowego Związku Kas wchodzą:
   1) Prezes Zakładu Ubezpieczeń Społecznych,
   2) Prezes Kasy Rolniczego Ubezpieczenia Społecznego,
   3) Prezes Naczelnej Rady Lekarskiej,
   4) Prezes Naczelnej Rady Aptekarskiej,
   5) Prezes Naczelnej Rady Pielęgniarek i Położnych,
   6) Marszałek Krajowego Sejmiku Samorządu Terytorialnego,
   7) przedstawiciel strony samorządowej Komisji Wspólnej Rządu i Samorządu
     Terytorialnego,
   8) Prezes Federacji Konsumentów,
   9) Przewodniczący Ogólnopolskiego Porozumienia Związków Zawodowych,
 10) Przewodniczący Komisji Krajowej Niezależnego Samorządnego Związku 
     Zawodowego "Solidarność",
 11) Prezes Głównego Urzędu Statystycznego,
 12) Prezes Zarządu Głównego Kolegium Lekarzy Rodzinnych.
 4. Do członków Tymczasowej Rady Krajowego Związku Kas stosuje się 
   przepisy art. 117.
 
                               Art. 169.
 1. Na okres 1 roku od dnia wejścia w życie ustawy kasy zawierają umowy o 
   udzielanie świadczeń zdrowotnych z lekarzami wykonującymi zawód medyczny
   poza zakładami opieki zdrowotnej, którzy spełniają warunki określone
   ustawą oraz zgłoszą chęć zawarcia umowy.
 2. Przepis art. 56 ust. 2 stosuje się odpowiednio.
 
                               Art. 170.
Tracą moc w zakresie uregulowanym ustawą przepisy:
 1) art. 133 ustawy z dnia 21 listopada 1967 r. o powszechnym obowiązku obrony
   Rzeczypospolitej Polskiej (Dz.U. z 1992 r. Nr 4, poz. 16, Nr 40, poz. 
   174 i Nr 54, poz. 254, z 1994 r. Nr 43, poz. 165 oraz z 1996 r. Nr 7, poz. 
   44, Nr 10, poz. 256 i Nr 106, poz. 496),
 2) art. 61 ustawy z dnia 30 czerwca 1970 r. o służbie wojskowej żołnierzy zawodowych
   (Dz.U. z 1992 r. Nr 8, poz. 31 i Nr 54, poz. 254, z 1994 r. Nr 
   10, poz. 36 oraz z 1996 r. Nr 7, poz. 44),
 3) art. 2 pkt 2 ustawy z dnia 27 września 1973 r. o zaopatrzeniu emerytalnym 
   twórców i ich rodzin (Dz.U. z 1983 r. Nr 31, poz. 145, z 1986 r. Nr 42, 
   poz. 202, z 1989 r. Nr 35, poz. 190, z 1990 r. Nr 36, poz. 206, z 1995 r. Nr 
   4, poz. 17 oraz z 1996 r. Nr 100, poz. 461),
 4) art. 13 ustawy z dnia 29 maja 1974 r. o zaopatrzeniu inwalidów wojennych 
   i wojskowych oraz ich rodzin (Dz.U. z 1983 r. Nr 13, poz. 68, z 1990 r. Nr 
   34, poz. 198, Nr 36, poz. 206, z 1991 r. Nr 104, poz. 450, z 1992 r. Nr 21, 
   poz. 84, z 1993 r. Nr 129, poz. 602, z 1994 r. Nr 10, poz. 37, z 1995 r. Nr 
   4, poz. 17 i Nr 138, poz. 681 oraz z 1996 r. Nr 136, poz. 636),
 5) art. 6 ust. 1 pkt 1 i art. 8 ustawy z dnia 19 grudnia 1975 r. o ubezpieczeniu
   społecznym osób wykonujących pracę na podstawie umowy agencyjnej 
   lub umowy zlecenia (Dz.U. z 1995 r. Nr 65, poz. 333 i Nr 128, poz. 617 
   oraz z 1996 r. Nr 100, poz. 461),
 6) art. 3 ust. 1 pkt 1 oraz art. 5 dekretu z dnia 4 marca 1976 r. o ubezpieczeniu
   społecznym członków rolniczych spółdzielni produkcyjnych i spółdzielni
   kółek rolniczych oraz ich rodzin (Dz.U. z 1983 r. Nr 27, poz. 135, z 
   1989 r. Nr 35, poz. 190, z 1990 r. Nr 36, poz. 206, z 1991 r. Nr 104, poz. 
   450, z 1995 r. Nr 4, poz. 17 oraz z 1996 r. Nr 100, poz. 461),
 7) art. 5 pkt 1 oraz art. 6 ustawy z dnia 18 grudnia 1976 r. o ubezpieczeniu 
   społecznym osób prowadzących działalność gospodarczą oraz ich rodzin 
   (Dz.U. z 1989 r. Nr 46, poz. 250, z 1990 r. Nr 36, poz. 206, z 1991 r. Nr 
   104, poz. 450 i Nr 110, poz. 474, z 1995 r. Nr 4, poz. 17 oraz z 1996 r. Nr 
   100, poz. 461),
 8) art. 24 ustawy z dnia 26 maja 1982 r. - Prawo o adwokaturze (Dz.U. Nr 
   16, poz. 124 i Nr 25, poz. 187, z 1983 r. Nr 5, poz. 33, z 1986 r. Nr 42, 
   poz. 202, z 1990 r. Nr 36, poz. 206, z 1995 r. Nr 4, poz. 17 oraz z 1996 r. 
   Nr 77, poz. 367),
 9) art. 8 ustawy z dnia 14 grudnia 1982 r. o zaopatrzeniu emerytalnym pracowników
   i ich rodzin (Dz.U. Nr 40, poz. 267, z 1984 r. Nr 52, poz. 268 i 
   270, z 1986 r. Nr 1, poz. 1, z 1989 r. Nr 35, poz. 190 i 192, z 1990 r. Nr 
   10, poz. 58 i 61, Nr 36, poz.206, Nr 66, poz. 390 i Nr 87, poz. 506, z 1991 
   r. Nr 7, poz. 24, Nr 80, poz. 350 i Nr 94, poz. 422, z 1992 r. Nr 21, poz. 84 
   i Nr 64, poz. 321, z 1994 r. Nr 74, poz. 339 i Nr 108, poz. 516, z 1995 r. 
   Nr 4, poz.17 oraz z 1996 r. Nr 100, poz. 461, Nr 136, poz. 636 i Nr 147, 
   poz. 687),
10) art. 1 ust. 2 pkt 3 i 4 ustawy z dnia 1 lutego 1983 r. o zaopatrzeniu emerytalnym
   górników i ich rodzin (Dz.U. z 1995 r. Nr 30, poz. 154),
11) art. 36 ustawy z dnia 9 maja 1996 r. o wykonywaniu mandatu posła i senatora
   (Dz.U. Nr 73, poz. 350),
12) art. 22 ustawy z dnia 17 maja 1989 r. o stosunku Państwa do Kościoła Katolickiego
   w Rzeczypospolitej Polskiej (Dz.U. Nr 29, poz. 154, z 1990 r. 
   Nr 51, poz. 297, Nr 55, poz. 321 i Nr 86, poz. 504, z 1991 r. Nr 95, poz. 
   425 i Nr 107, poz. 459, z 1993 r. Nr 7, poz. 34 oraz z 1994 r. Nr 1, poz. 3),
13) art. 7 ust. 1 pkt 1 i art. 8 ustawy z dnia 17 maja 1989 r. o ubezpieczeniu 
   społecznym duchownych (Dz.U. Nr 29, poz. 156, z 1990 r. Nr 36, poz. 206, 
   z 1991 r. Nr 104, poz. 450, z 1995 r. Nr 4, poz. 17 oraz z 1996 r. Nr 100, 
   poz. 461);
14) art. 23 ustawy z dnia 22 marca 1990 r. o pracownikach samorządowych 
   (Dz.U. Nr 21, poz. 124 i Nr 43, poz. 253 oraz z 1994 r. Nr 98, poz. 471),
15) art. 75 i 76 ustawy z dnia 6 kwietnia 1990 r. o Policji (Dz.U. Nr 30, poz. 
   179, z 1991 r. Nr 94, poz. 422 i Nr 107, poz. 461, z 1992 r. Nr 54, poz. 
   254, z 1994 r. Nr 53, poz. 214, z 1995 r. Nr 4, poz. 17, Nr 34, poz. 163 i 
   Nr 104, poz. 515 oraz z 1996 r. Nr 59, poz. 269 i Nr 106, poz. 496)),
16) art. 62 i 63 ustawy z dnia 6 kwietnia 1990 r. o Urzędzie Ochrony Państwa 
   (Dz.U. Nr 30, poz. 180, z 1991 r. Nr 94, poz. 422 i Nr 107, poz. 461, z 
   1992 r. Nr 54, poz. 254, z 1994 r. Nr 53, poz. 214, z 1995 r. Nr 4, poz. 17, 
   Nr 34, poz. 163 i Nr 104, poz. 515 oraz z 1996 r. Nr 59, poz. 269, Nr 106, 
   poz. 496 i Nr 156, poz. 775),
17) art. 112 ust. 1 i art. 154 ustawy z dnia 12 września 1990 r. o szkolnictwie 
   wyższym (Dz.U. Nr 65, poz. 385, z 1992 r. Nr 54, poz. 254 i Nr 63, poz. 
   314, z 1994 r. Nr 1, poz. 3, Nr 43, poz. 163, Nr 105, poz. 509 i Nr 121, 
   poz. 591 oraz z 1996 r. Nr 5, poz. 34 i Nr 24, poz. 110),
18) art. 79 i 80 ustawy z dnia 12 października 1990 r. o Straży Granicznej 
   (Dz.U. Nr 78, poz. 462, z 1991 r. Nr 94, poz. 422, z 1992 r. Nr 54, poz. 
   254, z 1993 r. Nr 12, poz. 52, z 1994 r. Nr 53, poz. 214, z 1995 r. Nr 4, 
   poz. 17, Nr 34, poz. 163 i Nr 104, poz. 515 oraz z 1996 r. Nr 124, poz. 
   583),
19) art. 22 i art. 30 ust. 1 ustawy z dnia 29 listopada 1990 r. o pomocy społecznej
   (Dz.U. z 1993 r. Nr 13, poz. 60, z 1994 r. Nr 62, poz. 265 oraz z 
   1996 r. Nr 100, poz. 459 i Nr 147, poz. 687),
20) art. 53 ustawy z dnia 20 grudnia 1990 r. o ubezpieczeniu społecznym rolników
   (Dz.U. z 1993 r. Nr 71, poz. 342, z 1994 r. Nr 1, poz. 3, z 1995 r. 
   Nr 4, poz. 17 oraz z 1996 r. Nr 124, poz. 585 i Nr 136, poz. 636),
21) art. 12 ustawy z dnia 24 stycznia 1991 r. o kombatantach oraz niektórych 
   osobach będących ofiarami represji wojennych i okresu powojennego 
   (Dz.U. Nr 17, poz. 75, z 1991 r. Nr 104, poz. 450, z 1992 r. Nr 21, poz. 85, 
   z 1993 r. Nr 29, poz. 133, Nr 129, poz. 602 i Nr 134, poz. 645, z 1994 r. 
   Nr 99, poz. 482 oraz z 1995 r. Nr 4, poz. 17 i Nr 138, poz. 681),
22) art. 24 ustawy z dnia 14 lutego 1991 r. o notariacie (Dz.U. Nr 22, poz. 91),
23) art. 6 ust. 3 ustawy z dnia 14 czerwca 1991 r. o Krajowej Szkole Administracji
   Publicznej (Dz.U. Nr 63, poz. 266 i Nr 104, poz. 450 oraz z 1996 r. 
   Nr 106, poz. 496),
24) art. 65 i 66 ustawy z dnia 24 sierpnia 1991 r. o Państwowej Straży Pożarnej
   (Dz.U. Nr 88, poz. 400, z 1992 r. Nr 21,  poz. 86 i Nr 54, poz. 254, z 
   1994 r. Nr 53, poz. 214, z 1995 r. Nr 4, poz. 17 i Nr 34, poz. 163 oraz z 
   1996 r. Nr 106, poz. 496 i Nr 152, poz. 723),
25) art. 92 ust. 1 i 2 ustawy z dnia 7 września 1991 r. o systemie oświaty 
   (Dz.U. z 1996 r. Nr 67, poz. 329 i Nr 106, poz. 496),
26) art. 2 pkt 2 lit. a) i art. 28 ustawy z dnia 10 grudnia 1993 r. o zaopatrzeniu 
   emerytalnym żołnierzy zawodowych i ich rodzin (Dz.U. z 1994 r. Nr 10, 
   poz. 36, z 1995 r. Nr 4, poz. 17 oraz z 1996 r. Nr 1, poz. 1),
27) art. 2 pkt. 2 lit. a i art. 28 ustawy z dnia 18 lutego 1994 r. o zaopatrzeniu 
   emerytalnym funkcjonariuszy Policji, Urzędu Ochrony Państwa, Straży 
   Granicznej, Państwowej Straży Pożarnej i Służby Więziennej oraz ich rodzin
   (Dz.U. Nr 53, poz. 214 oraz z 1995 r. Nr 4, poz. 17),
28) art. 31 ust. 1 pkt 2, ust. 2 i 3 ustawy z dnia 14 grudnia 1994 r. o zatrudnieniu
   i przeciwdziałaniu bezrobociu (Dz.U. z 1996 r. Nr 47, poz. 211, Nr 
   100, poz. 459, Nr 106, poz. 496 i Nr 147, poz. 687),
29) art. 46 ustawy z dnia 6 lipca 1995 r. o przedsiębiorstwie państwowym "Polskie
   Koleje Państwowe" (Dz.U. Nr 95, poz. 474 oraz z 1996 r. Nr 147, 
   poz. 687),
30) art. 73 ustawy z dnia 26 kwietnia 1996 r. o Służbie Więziennej (Dz.U. Nr 
   61, poz. 283 i Nr 106, poz. 496).
                               Art. 171.
Tracą moc:
 1) ustawa z dnia 28 marca 1933 r. o ubezpieczeniu społecznym (Dz.U. Nr 51, 
   poz. 396, z 1934 r. Nr 95, poz. 855, z 1936 r. Nr 3, poz. 24, z 1938 r. Nr 3, 
   poz. 15, Nr 26, poz. 227 i Nr 29, poz. 258, z 1939 r. Nr 71, poz. 476, z 
   1944 r. Nr 4, poz. 19, Nr 5, poz. 24 i Nr 9, poz. 44, z 1945 r. Nr 43, poz. 
   240, z 1946 r. Nr 4, poz. 28 i Nr 6, poz. 57, z 1947 r. Nr 2, poz. 4 i Nr 66, 
   poz. 413, z 1948 r. Nr 27, poz. 183, z 1949 r. Nr 18, poz. 109, z 1950 r. Nr 
   36, poz. 333 i 334 i Nr 44, poz. 407, z 1951 r. Nr 17, poz. 138, Nr 41, poz. 
   313 i Nr 67, poz. 466, z 1954 r. Nr 22, poz. 78 i Nr 30, poz. 116, z 1958 r. 
   Nr 35, poz. 154, z 1968 r. Nr 3, poz. 6 i 12, z 1972 r. Nr 27, poz. 190 i 
   191, z 1974 r. Nr 47, poz. 280 oraz z 1991 r. Nr 94, poz. 422),
 2) ustawa z dnia 27 września 1991 r. o zasadach odpłatności za leki i artykuły 
   sanitarne (Dz.U. Nr 94, poz. 422, z 1994 r. Nr 111, poz. 535, z 1995 r. Nr 
   138, poz. 684 oraz z 1996 r. Nr 139, poz. 646).
 
                               Art. 172.
Ustawa wchodzi w życie z dniem 1 stycznia 1999 r. z wyjątkiem art. 167 i 168, 
które wchodzą w życie z dniem ogłoszenia.
