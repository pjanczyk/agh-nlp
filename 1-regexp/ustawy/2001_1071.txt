



Dz.U. z 2001 r. Nr 98, poz. 1071
                                        
                                        
                                     USTAWA
                            z dnia 27 lipca  2001 r.
                                        
                              o kuratorach sądowych
                                        
                                        
                                   Rozdział 1
                                 Przepisy ogólne
                                     Art. 1.
Kuratorzy sądowi realizują określone przez prawo zadania o charakterze
wychowawczo-resocjalizacyjnym, diagnostycznym, profilaktycznym i kontrolnym,
związane z wykonywaniem orzeczeń sądu.
                                     Art. 2.
1. Kuratorami sądowymi są:
   1) zawodowi kuratorzy sądowi, zwani dalej "kuratorami zawodowymi",
   2) społeczni kuratorzy sądowi, zwani dalej "kuratorami społecznymi".
2. Kuratorzy sądowi wykonujący orzeczenia w sprawach karnych są kuratorami dla
  dorosłych, a wykonujący orzeczenia w sprawach rodzinnych i nieletnich są
  kuratorami rodzinnymi.
                                     Art. 3.
1. Kuratorzy sądowi wykonują swoje zadania w środowisku podopiecznych, także na
  terenie zamkniętych zakładów i placówek ich pobytu, w szczególności na
  terenie zakładów karnych, placówek opiekuńczo-wychowawczych oraz leczniczorehabilitacyjnych.

2. Za podopiecznych, o których mowa w ust. 1, uważa się osoby, których dotyczy
  postępowanie.
                                        
                                   Rozdział 2
                               Kuratorzy zawodowi
                                        
                                     Art. 4.
Kuratora zawodowego mianuje, odwołuje, przenosi do innego sądu lub zespołu
kuratorskiej służby sądowej albo zawiesza w czynnościach prezes sądu okręgowego,
na wniosek kuratora okręgowego.
                                     Art. 5.
1. Kuratorem zawodowym może być mianowany ten, kto:
   1) posiada obywatelstwo polskie i korzysta z pełni praw cywilnych i
     obywatelskich,
   2) jest nieskazitelnego charakteru,
   3) jest zdolny ze względu na stan zdrowia do pełnienia obowiązków kuratora
     zawodowego,
   4) ukończył wyższe studia magisterskie z zakresu nauk pedagogicznopsychologicznych,
socjologicznych lub prawnych albo inne wyższe studia
     magisterskie i studia podyplomowe z zakresu nauk pedagogicznopsychologicznych,
socjologicznych lub prawnych,
   5) odbył aplikację kuratorską,
   6) zdał egzamin kuratorski.
2. Minister Sprawiedliwości, na wniosek prezesa sądu okręgowego, może, w
  szczególnie uzasadnionych wypadkach, zwolnić od obowiązku odbycia aplikacji
  kuratorskiej i złożenia egzaminu kuratorskiego.
3. Do określania stanu zdrowia wymaganego do podjęcia obowiązków kuratora
  zawodowego lub aplikanta kuratorskiego stosuje się odpowiednio przepisy
  dotyczące przeprowadzania badań kandydatów do objęcia urzędu sędziego.
   
                                     Art. 6.
1. Przed przystąpieniem do wykonywania obowiązków kurator zawodowy składa przed
  prezesem sądu okręgowego, w obecności kuratora okręgowego, następujące
  ślubowanie:
    "Ślubuję uroczyście powierzone mi obowiązki kuratora sądowego wykonywać
     zgodnie z prawem, sumiennie i rzetelnie, w postępowaniu kierować się
     zasadami etyki zawodowej, mając na względzie dobro Rzeczypospolitej
     Polskiej i dobro osób podlegających mojej pieczy, a także zachować w
     tajemnicy wszystkie okoliczności, o których powziąłem wiadomość w związku
     z pełnioną funkcją.". Ślubowanie może być złożone z dodaniem zdania "Tak
     mi dopomóż Bóg".
2. Z odebrania ślubowania sporządza się protokół, który podpisują: składający
  ślubowanie, prezes sądu okręgowego oraz kurator okręgowy.
                                        
                                     Art. 7.
Ustala się następujące stopnie służbowe dla  kuratorów zawodowych:
   I) kurator zawodowy,
   2) starszy kurator zawodowy,
   3) kurator specjalista.
                                        
                                     Art. 8.
1. Stopnie służbowe nadaje prezes sądu okręgowego na wniosek kuratora
  okręgowego.
2. Wyższy stopień służbowy można nadać po 3 latach wyróżniającej się pracy, od
  dnia poprzedniego awansu. W szczególnie uzasadnionych wypadkach okres ten
  może być skrócony.
                                     Art. 9.
Wykonując swoje obowiązki służbowe, kurator zawodowy ma prawo do:
   1) odwiedzania w godzinach od 7.00 do 22.00 osób objętych postępowaniem w
     miejscu ich zamieszkania lub pobytu, a także w zakładach zamkniętych,
   2) żądania okazania przez osobę objętą postępowaniem dokumentu pozwalającego
     na stwierdzenie jej tożsamości,
   3) żądania niezbędnych wyjaśnień i informacji od podopiecznych objętych
     dozorem, nadzorem lub inną formą kontroli zleconej przez sąd,
   4) przeglądania akt sądowych i sporządzania z nich odpisów w związku z
     wykonywaniem czynności służbowych oraz dostępu do dokumentacji dotyczącej
     podopiecznego i innych osób objętych postępowaniem,
   5) żądania od Policji oraz innych organów lub instytucji państwowych,
     organów samorządu terytorialnego, stowarzyszeń i organizacji społecznych w
     zakresie ich działania, a także od osób fizycznych pomocy w wykonywaniu
     czynności służbowych.
                                        
                                    Art. 10.
Kuratorowi zawodowemu przysługuje prawo do podnoszenia kwalifikacji zawodowych w
różnych formach kształcenia.
                                    Art. 11.
Zawodowy kurator sądowy obowiązany jest do:
   1) występowania w uzasadnionych wypadkach z wnioskiem o zmianę lub uchylenie
     orzeczonego środka,
   2) przeprowadzania na zlecenie sądu lub sędziego wywiadów środowiskowych,
   3) współpracy z właściwym samorządem i organizacjami społecznymi, które
     statutowo zajmują się opieką, wychowaniem, resocjalizacją, leczeniem i
     świadczeniem pomocy społecznej w środowisku otwartym,
   4) organizacji i kontroli pracy podległych kuratorów społecznych oraz innych
     osób, uprawnionych do wykonywania dozorów lub nadzorów,
   5) sygnalizowania sądowi przyczyn przewlekłości postępowania wykonawczego
     lub innych uchybień w działalności pozasądowych podmiotów wykonujących
     orzeczone środki.
                                        
                                    Art. 12.
Minister Sprawiedliwości określi, w drodze rozporządzenia, szczegółowy sposób
wykonywania uprawnień i obowiązków kuratorów sądowych, uwzględniając potrzebę
szybkiego wykonywania orzeczeń sądu oraz zagwarantowania praw i interesów
podopiecznych.
                                    Art. 13.
1. Czas pracy kuratora zawodowego określony jest wymiarem jego zadań.
2. Kurator wykonuje obowiązki służbowe w terenie oraz pełni dyżury sądowe
  ustalone przez prezesa sądu rejonowego po zasięgnięciu opinii kierownika
  zespołu kuratorskiej służby sądowej.
3. Minister Sprawiedliwości, po zasięgnięciu opinii Krajowej Rady Kuratorów,
  określi, w drodze rozporządzenia, standardy obciążenia pracą kuratora
  zawodowego, uwzględniając wielkość indywidualnego obciążenia kuratora pracą
  przy wykonywaniu dozorów, nadzorów oraz innych czynności w stopniu
  zapewniającym szybkie i prawidłowe wykonywanie orzeczeń sądu.
                                    Art. 14.
1. Wynagrodzenie zasadnicze kuratorów zawodowych na równorzędnych stopniach
  służbowych  jest równe i stanowi odpowiednio do rangi stopnia służbowego
  wielokrotność kwoty bazowej, ustalonej na podstawie przepisów o kształtowaniu
  wynagrodzeń w państwowej sferze budżetowej.
2. Kuratorowi okręgowemu, jego zastępcy oraz kierownikowi zespołu kuratorskiej
  służby sądowej przysługuje dodatek funkcyjny, stanowiący procent kwoty
  bazowej, o której mowa w ust. 1.
3. Kuratorowi zawodowemu przysługuje dodatek patronacki za sprawowanie
  patronatu nad aplikantem kuratorskim.
4. Kuratorowi zawodowemu może być przyznany na czas określony dodatek
  specjalny, do wysokości 40% wynagrodzenia zasadniczego powiększonego o kwotę
  przyznanego dodatku funkcyjnego, w ramach posiadanych środków określonych na
  wynagrodzenia osobowe kuratorów zawodowych.
5. Kuratorowi zawodowemu przysługuje dodatek za pracę terenową, w wysokości 50%
  kwoty bazowej, o której mowa w ust. 1, z tym że kierownikowi zespołu
  kuratorskiej służby sądowej dodatek taki przysługuje w wysokości 12,5% kwoty
  bazowej.
6. Kuratorowi zawodowemu przysługuje dodatek za wieloletnią pracę, wynoszący
  począwszy od szóstego roku pracy 5% miesięcznego wynagrodzenia zasadniczego.
  Dodatek ten wzrasta o 1% za każdy dalszy rok pracy, aż do osiągnięcia 20%
  miesięcznego wynagrodzenia zasadniczego.
7. Rada Ministrów określa, w drodze rozporządzenia, szczegółowe zasady
  wynagradzania kuratorów zawodowych i aplikantów kuratorskich, mnożniki ich
  wynagrodzenia zasadniczego, a także stawki dodatku funkcyjnego,
  patronackiego, jak również  okoliczności uzasadniające przyznanie kuratorom
  zawodowym dodatku specjalnego, uwzględniając rangę zawodu kuratora.
                                    Art. 15.
1. Kurator zawodowy nie może podejmować dodatkowego zatrudnienia bez zgody
  prezesa sądu okręgowego.
2. Kuratorowi zawodowemu nie wolno także podejmować innego zajęcia ani sposobu
  zarobkowania, które przeszkadzałoby w pełnieniu obowiązków kuratora sądowego,
  mogło osłabiać zaufanie do jego bezstronności lub podważać zaufanie do sądu.
                                    Art. 16.
1. Kuratorowi zawodowemu przysługuje corocznie dodatkowy urlop wypoczynkowy w
  wymiarze:
   1) 6 dni roboczych  -  po 10 latach pracy,
   2) 12 dni roboczych  -  po 15 latach pracy.
2. Do okresu pracy, od którego zależy wymiar urlopu wypoczynkowego, wlicza się
  wszystkie okresy zatrudnienia, z tytułu którego przysługiwał zwiększony
  wymiar urlopu.
                                    Art. 17.
1. Kuratorowi zawodowemu można udzielić płatnego urlopu dla poratowania
  zdrowia, w wymiarze nieprzekraczającym 6 miesięcy.
2.  Urlopu dla poratowania zdrowia nie można  udzielić, jeżeli kurator zawodowy
  z powodu choroby nie pracował nieprzerwanie przez okres roku.
3. Urlopu dla poratowania zdrowia udziela Minister Sprawiedliwości.
                                    Art. 18.
1. Prezes sądu okręgowego, po zasięgnięciu opinii kuratora okręgowego i prezesa
  sądu rejonowego, może przyznać kuratorowi zawodowemu nagrodę za szczególne
  osiągnięcia w pracy.
2. Minister Sprawiedliwości może utworzyć, w drodze rozporządzenia, dodatkowy
  fundusz nagród dla kuratorów zawodowych, z przeznaczeniem na nagrody
  specjalne za osiągnięcia w pracy, w wysokości do 1% planowanych wynagrodzeń
  kuratorów zawodowych.
                                    Art. 19.
1. Kuratorowi zawodowemu przysługuje gratyfikacja jubileuszowa w wysokości:
   1) po 20 latach pracy  -  75%,
   2) po 25 latach pracy  -  100%,
   3) po 30 latach pracy  -  150%,
   4) po 35 latach pracy  -  200%,
   5) po 40 latach pracy  -  300%,
   6) po  45 latach pracy  - 400%,
 wynagrodzenia miesięcznego.
2. Do okresu pracy uprawniającego do gratyfikacji  wlicza się wszystkie
  poprzednio zakończone okresy zatrudnienia oraz inne okresy, jeżeli z mocy
  odrębnych przepisów podlegają one wliczeniu do okresu pracy, od którego
  zależą uprawnienia pracownicze.
3. Do obliczania i wypłacania gratyfikacji jubileuszowej stosuje się
  odpowiednio przepisy dotyczące nagród jubileuszowych, o których mowa w
  przepisach o pracownikach urzędów państwowych.
                                        
                                    Art. 20.
1. Kuratorowi, którego stosunek pracy ustał w związku z przejściem na rentę z
  tytułu niezdolności do pracy albo na emeryturę, przysługuje jednorazowa
  odprawa w wysokości:
   1) dwumiesięcznego wynagrodzenia - po 10 latach pracy,
   2) trzymiesięcznego wynagrodzenia - po 15 latach pracy,
   3) sześciomiesięcznego wynagrodzenia - po 20 latach pracy,
2. Wynagrodzenie, o którym mowa w ust. 1, ustala się w wysokości
  przysługującego ekwiwalentu pieniężnego za urlop wypoczynkowy.
3. Przepis art. 19 ust. 2 stosuje się odpowiednio.
                                    Art. 21.
1. W razie trwałej utraty zdolności do wykonywania zawodu kuratora, kuratora
  zawodowego można przenieść do innej pracy na jego wniosek, złożony w ciągu 7
  dni od uprawomocnienia się stosownego orzeczenia. Przez okres 3 miesięcy od
  dnia przeniesienia kurator zachowuje prawo do dotychczasowego wynagrodzenia.
2. Jeżeli kurator zawodowy zostanie poddany rehabilitacji zawodowej lub
  przysposobieniu do innej pracy, zachowuje prawo do dotychczasowego
  wynagrodzenia przez okres 12 miesięcy.
                                        
                                    Art. 22.
Między kuratorami zawodowymi nie może istnieć stosunek bezpośredniej podległości
służbowej, jeżeli są małżonkami albo pozostają ze sobą w stosunku pokrewieństwa
do drugiego stopnia włącznie lub powinowactwa pierwszego stopnia albo
przysposobienia, opieki lub kurateli.
                                        
                                    Art. 23.
1. Kurator zawodowy zostaje z mocy prawa zawieszony w pełnieniu  obowiązków
  służbowych w razie tymczasowego aresztowania.
2. Wynagrodzenie kuratora zawodowego w okresie jego tymczasowego aresztowania
  ulega ograniczeniu do połowy. Jeżeli w stosunku do kuratora zawodowego zapadł
  wyrok uniewinniający lub postępowanie karne zostało umorzone na podstawie
  art. 17 § 1 pkt 1 Kodeksu postępowania karnego, kuratorowi przysługuje
  wyrównanie wynagrodzenia za okres tymczasowego aresztowania.
                                        
                                    Art. 24.
1. Prezes sądu okręgowego, na wniosek kuratora okręgowego lub z urzędu, może
  zawiesić w pełnieniu obowiązków służbowych kuratora zawodowego, jeżeli
  zostało wszczęte przeciwko niemu postępowanie dyscyplinarne.
2. Zawieszenie, o którym mowa w ust. 1, nie może trwać dłużej niż 3 miesiące.
3. W okresie zawieszenia, o którym mowa w ust. 1, kurator zachowuje prawo do
  wynagrodzenia i innych świadczeń przysługujących na podstawie stosunku pracy.
                                        
                                    Art. 25.
1. W razie rozwiązania z kuratorem zawodowym stosunku pracy z powodu likwidacji
  sądu albo jego reorganizacji uniemożliwiającej dalsze zatrudnienie,
  kuratorowi przysługuje pełna emerytura, jeżeli mężczyzna ukończył 60 lat, a
  kobieta 55 lat i mają wymagany okres zatrudnienia wynoszący co najmniej 20
  lat dla kobiet i 25 lat dla mężczyzn.
2. W razie rozwiązania z kuratorem zawodowym stosunku pracy z przyczyn
  określonych w art. 27 ust. 1 pkt 3, z wyłączeniem wypadku, gdy kurator
  odmówił przejścia do innej pracy, o której mowa w tym przepisie, kuratorowi
  temu przysługuje pełna emerytura, jeżeli mężczyzna ukończył 60 lat, a kobieta
  55 lat i mają wymagany okres zatrudnienia wynoszący co najmniej 20 lat dla
  kobiet i 25 lat dla mężczyzn.
3. Przepisy ust. 1 i 2 stosuje się do kuratorów zawodowych urodzonych przed
  dniem 1 stycznia 1949 r.
                                        
                                    Art. 26.
1. Stosunek pracy z kuratorem zawodowym wygasa w wypadkach określonych w
  Kodeksie pracy lub z zachowaniem 3 miesięcznego okresu wypowiedzenia
  dokonanego przez prezesa sądu okręgowego.
2. Stosunek pracy z kuratorem zawodowym wygasa również w wypadku zrzeczenia się
  przez niego obywatelstwa polskiego.
                                        
                                    Art. 27.
1. Rozwiązanie stosunku pracy z kuratorem zawodowym może nastąpić, w drodze
  wypowiedzenia, w razie:
   1) otrzymania negatywnej oceny pracy, potwierdzonej ponowną taką oceną,
     która nie może być dokonana wcześniej niż po upływie 4 miesięcy,
   2) likwidacji sądu lub jego reorganizacji, jeżeli nie jest możliwe
     przeniesienie kuratora na inne stanowisko w tym samym okręgu,
   3) trwałej utraty zdolności fizycznej lub psychicznej do pracy na zajmowanym
     stanowisku, jeżeli nie ma możliwości przeniesienia kuratora do innej
     pracy, odpowiedniej do jego stanu zdrowia i kwalifikacji zawodowych, albo
     gdy kurator odmawia przejścia do  takiej pracy,
   4)  nabycia prawa do emerytury.
2. Okres wypowiedzenia stosunku pracy wynosi 3 miesiące i kończy się ostatniego
  dnia miesiąca.
                                        
                                    Art. 28.
1. W razie rozwiązania stosunku pracy z kuratorem zawodowym z przyczyn
  określonych w art. 27 ust. 1 pkt 2, w okresie między ustaniem zatrudnienia w
  likwidowanym lub reorganizowanym sądzie a podjęciem pracy lub działalności
  gospodarczej kuratorowi temu przysługuje świadczenie pieniężne ze środków
  budżetu państwa, przez okres nie dłuższy niż 6 miesięcy, obliczane jak
  ekwiwalent pieniężny za urlop wypoczynkowy. Świadczenie to nie przysługuje
  kuratorowi, który nabył prawo do emerytury od dnia nabycia tego prawa.
2. Jeżeli w okresie, o którym mowa w ust. 1, kurator zawodowy, z którym został
  rozwiązany stosunek pracy, pobiera zasiłek wychowawczy, chorobowy albo
  macierzyński, wysokość świadczenia pieniężnego ulega obniżeniu o kwotę
  pobieranego zasiłku.
3. Okres pobierania świadczenia pieniężnego, o którym mowa w ust. 1, wlicza się
  do okresów pracy wymaganych do nabycia lub zachowania uprawnień
  pracowniczych oraz do okresów składkowych w rozumieniu przepisów o
  emeryturach i rentach z Funduszu Ubezpieczeń Społecznych - na takich
  warunkach, na jakich wlicza się okres pobierania zasiłku dla bezrobotnych,
  określonych w przepisach o zatrudnieniu i przeciwdziałaniu bezrobociu. Od
  świadczenia pieniężnego właściwy sąd odprowadza składkę na ubezpieczenia
  społeczne na zasadach przewidzianych dla wynagrodzenia wypłacanego w czasie
  trwania stosunku pracy.
                                        
                                    Art. 29.
1. W okresie wypowiedzenia prezes sądu okręgowego może, na wniosek kuratora
  okręgowego, zwolnić kuratora zawodowego z pełnienia obowiązków, z zachowaniem
  prawa do wynagrodzenia.
2. Zwolnienie, o którym mowa w ust. 1, może nastąpić po wykorzystaniu przez
  kuratora urlopu wypoczynkowego.
                                        
                                    Art. 30.
1. Od decyzji w sprawach wypowiedzenia lub rozwiązania stosunku pracy z
  kuratorem zawodowym, przeniesienia na inne stanowisko bądź zawieszenia w
  pełnieniu obowiązków, kurator może, w terminie 7 dni, wnieść odwołanie do
  Ministra Sprawiedliwości.
2. Od decyzji Ministra Sprawiedliwości w sprawach określonych w ust. 1
  kuratorowi przysługuje skarga do Naczelnego Sądu Administracyjnego.
3. W sprawach o roszczenia ze stosunku pracy niewymienionych w ust. 1 stosuje
  się przepisy Kodeksu pracy.
                                        
                                    Art. 31.
1. Minister Sprawiedliwości może delegować kuratora zawodowego, za jego zgodą,
  do pełnienia czynności w Ministerstwie Sprawiedliwości, związanych z nadzorem
  nad pracą kuratorów.
2. Kuratorowi delegowanemu do pełnienia czynności w Ministerstwie
  Sprawiedliwości mogą być powierzone obowiązki na stanowiskach pracy
  należących do służby cywilnej, z wyłączeniem stanowiska dyrektora generalnego
  urzędu. W razie powierzenia kuratorowi delegowanemu obowiązków na stanowisku
  pracy należącym do służby cywilnej, stanowisko to uważa się za obsadzone.
3. Kurator delegowany do pełnienia czynności w Ministerstwie Sprawiedliwości ma
  prawo do wynagrodzenia zasadniczego przysługującego mu na zajmowanym
  stanowisku kuratorskim oraz dodatku za długoletnią pracę. W okresie delegacji
  kurator otrzymuje takie dodatki do wynagrodzenia, jakie przysługują
  pracownikom Ministerstwa Sprawiedliwości zatrudnionym na stanowiskach pracy,
  których zakres obowiązków został powierzony kuratorowi.
                                        
                                    Art. 32.
1. Stosunek pracy z kuratorem zawodowym ulega z mocy prawa rozwiązaniu z jego
  winy, bez wypowiedzenia, w razie:
   1) prawomocnego orzeczenia środka karnego pozbawienia praw publicznych albo
     zakazu wykonywania zawodu,
   2) prawomocnego ukarania  karą dyscyplinarną wydalenia ze służby
     kuratorskiej,
   3) zawinionej utraty uprawnień koniecznych do wykonywania pracy na
     zajmowanym stanowisku.
2. Rozwiązanie stosunku pracy z kuratorem  bez wypowiedzenia może nastąpić
  także w razie jego nieobecności  w pracy z powodu choroby trwającej dłużej
  niż  rok lub odosobnienia ze względu na chorobę zakaźną w okresie pobierania
  z tego tytułu  zasiłku, a także w razie usprawiedliwionej nieobecności w
  pracy z innych przyczyn - po upływie okresów przewidzianych w art. 53 Kodeksu
  pracy.
                                        
                                    Art. 33.
1. W razie likwidacji sądu prezes sądu okręgowego przenosi kuratora okręgowego
  i zastępcę kuratora okręgowego do pracy w sądzie rejonowym.
2. Po przeniesieniu kuratorowi, o którym mowa w ust. 1, przysługuje przez okres
  6 miesięcy wynagrodzenie nie niższe od dotychczasowego.
                                    Art. 34.
1.  Jeżeli jest to konieczne ze względu na szczególne potrzeby sądu, kuratora
  można przenieść do innego sądu lub zespołu kuratorskiego w tej lub innej
  miejscowości w tym samym okręgu sądowym, zachowując dotychczasowe
  wynagrodzenie. Kuratorowi przeniesionemu do pracy w sądzie położonym w innej
  miejscowości przysługują: zwrot uzasadnionych kosztów przeniesienia, diety i
  zwrot kosztów podróży.
2. Na wniosek kuratora można przenieść go do innego zespołu kuratorskiego lub
  sądu położonego w tej lub innej miejscowości w tym samym okręgu sądowym.
3. Przeniesienia, o którym mowa w ust. 1 i 2, dokonuje prezes sądu okręgowego,
  w którym kurator jest zatrudniony, w porozumieniu z prezesem sądu rejonowego,
  w którym kurator ma być zatrudniony.
4. Niedopuszczalne jest przeniesienie bez zgody kuratora, do sądu mającego
  siedzibę w innej miejscowości, kobiety w ciąży lub osoby sprawującej opiekę
  nad dzieckiem w wieku do 14 lat, a także w wypadkach, gdy stoją temu na
  przeszkodzie ważne względy osobiste lub rodzinne kuratora.
5. Od decyzji o przeniesieniu przysługuje, w terminie 7 dni, odwołanie do
  Ministra Sprawiedliwości.
                                        
                                   Rozdział 3
                     Organizacja kuratorskiej służby sądowej
                                        
                                    Art. 35.
1. Kuratorską służbę sądową na obszarze właściwości sądu okręgowego stanowią
  zawodowi kuratorzy sądowi.
2. Nadzór nad działalnością kuratorów sądowych wykonuje kurator okręgowy, z
  zastrzeżeniem określonych w ustawie uprawnień sądu lub prezesa sądu.
                                    Art. 36.
1. Kuratora okręgowego powołuje, na 6-letnią kadencję, prezes sądu okręgowego
  spośród kandydatów wybranych przez okręgowe zgromadzenie kuratorów ze swego
  grona, bezwzględną większością głosów w obecności co najmniej połowy członków
  zgromadzenia.
2. W wypadku niedokonania wyboru kandydatów przez dwa kolejne zgromadzenia
  kuratorów, prezes sądu okręgowego powołuje samodzielnie kuratora okręgowego.
3. Kurator okręgowy może być powołany na kolejne kadencje.
4. Prezes sądu okręgowego odwołuje kuratora okręgowego, jeśli zrzekł się
  funkcji, a po zasięgnięciu opinii okręgowego zgromadzenia kuratorów, jeśli
  nie wypełnia obowiązków nałożonych przez ustawę.
5. Prezes sądu okręgowego, na wniosek kuratora okręgowego, może powołać
  zastępcę kuratora okręgowego dla dorosłych i zastępcę kuratora okręgowego
  rodzinnego, a jeżeli uzna to za wystarczające - jednego zastępcę kuratora
  okręgowego.
6. Kuratorem okręgowym i jego zastępcą może być ten, kto:
   1) posiada co najmniej 7-letni staż pracy kuratorskiej,
   2) posiada stopień kuratora specjalisty, a wyjątkowo stopień starszego
     kuratora zawodowego,
   3) wyróżnia się umiejętnościami w zakresie zarządzania i kierowania.
7. Kuratorowi okręgowemu po upływie kadencji oraz zastępcy kuratora okręgowego
  po odwołaniu przysługuje prawo powrotu do pracy w zespole kuratorskiej służby
  sądowej, w którym pracował bezpośrednio przed powołaniem na stanowisko
  kuratora okręgowego.
                                        
                                    Art. 37.
1. Kurator okręgowy odpowiada przed prezesem sądu okręgowego za funkcjonowanie
  kuratorskiej służby sądowej w okręgu. Reprezentuje kuratorów sądowych wobec
  prezesa sądu okręgowego i organów kolegialnych sądu.
2. Do zakresu działania kuratora okręgowego w szczególności należy:
   1) wykonywanie działań niezbędnych dla prawidłowego funkcjonowania
     kuratorskiej służby sądowej w okręgu,
   2) koordynowanie działalności kuratorów sądowych na terenie swego działania,
   3) reprezentowanie kuratorskiej służby sądowej na zewnątrz,
   4) nadzór nad pracą kierowników zespołów kuratorskiej służby sądowej,
   5) kontrola i ocena pracy kuratorów sądowych, aplikantów kuratorskich oraz
     przeprowadzanie wizytacji i lustracji; w uzasadnionych wypadkach dokonanie
     kontroli i oceny pracy kuratora lub aplikanta, kurator okręgowy może
     zlecić kierownikowi zespołu kuratorskiej służby sądowej,
   6) udział w planowaniu i nadzór nad wydatkowaniem środków przeznaczonych dla
     kuratorów sądowych i ośrodków kuratorskich,
   7) przygotowanie planu etatów kuratorskich i obsługi administracyjnej w
     okręgu oraz projektu rozdziału etatów pomiędzy poszczególne jednostki,
   8) opiniowanie kandydatów na aplikantów kuratorskich,
   9) występowanie z wnioskami kadrowymi dotyczącymi kuratorów zawodowych w
     okręgu,
  10) nadzór merytoryczny nad ośrodkami kuratorskimi,
  11) organizowanie szkoleń kuratorów zawodowych w okręgu,
  12) nadzór nad udzielaniem pomocy postpenitencjarnej,
  13) określanie szczegółowych zakresów obowiązków zastępcy kuratora
     okręgowego, oraz kierowników zespołów kuratorskiej służby sądowej i
     przedstawianie ich do zatwierdzenia prezesowi sądu okręgowego,
  14) rozpoznawanie skarg i wniosków dotyczących czynności kuratorów sądowych w
     okręgu,
  15) wykonywanie innych czynności zleconych przez prezesa sądu okręgowego.
                                        
                                    Art. 38.
1. Dla wykonywania ustawowych zadań kuratora okręgowego i jego zastępców w
  sądzie okręgowym tworzy się biuro kuratora okręgowego.
2. Biuro tworzą kurator okręgowy i jego zastępcy oraz pracownicy sądowi
  przydzieleni przez prezesa sądu okręgowego.
3. Prezes sądu okręgowego może, na wniosek kuratora okręgowego, delegować do
  biura kuratora okręgowego kuratorów zawodowych.
                                        
                                    Art. 39.
1. W sądzie rejonowym tworzy się zespoły kuratorskiej służby sądowej, zwane
  dalej "zespołami", wykonujące orzeczenia w sprawach karnych oraz w sprawach
  rodzinnych i nieletnich.
2. W wypadku gdy powołanie 2 lub więcej zespołów byłoby niecelowe, prezes sądu
  okręgowego powołuje jeden zespół wykonujący orzeczenia w sprawach karnych,
  rodzinnych i nieletnich.
                                    Art. 40.
1. Kierownika zespołu powołuje i odwołuje prezes sądu okręgowego na wniosek
  kuratora okręgowego, po zasięgnięciu opinii prezesa sądu rejonowego.
2. Prezes sądu okręgowego powołuje na stanowisko kierownika zespołu osobę
  wyróżniającą się zdolnościami organizacyjnymi, która ponadto posiada:
   1) co najmniej 5-letni staż pracy kuratorskiej,
   2) stopień kuratora specjalisty, a w wyjątkowym wypadku stopień starszego
     kuratora zawodowego.
                                    Art. 41.
1. Do obowiązków kierownika zespołu należy wykonywanie działań niezbędnych dla
  prawidłowego funkcjonowania kuratorskiej służby sądowej w zakresie działań
  zespołu, a w tym:
   1) koordynowanie zadań kuratorów zespołu,
   2) udział w planowaniu i nadzór nad wydatkowaniem środków finansowych
     przeznaczonych dla kuratorów sądowych,
   3) przedstawianie kuratorowi okręgowemu wniosków i opinii dotyczących
     awansowania kuratorów zawodowych zatrudnionych w zespole oraz w zakresie
     zatrudniania kandydatów do pracy,
   4) opiniowanie wniosków zawodowych kuratorów sądowych dotyczących ich
     przeniesienia,
   5) określanie zakresu obowiązków kuratorów zawodowych zespołu,
   6) organizowanie działalności kuratorów społecznych,
   7) przedstawianie prezesowi sądu rejonowego wniosków o powołanie i odwołanie
     kuratorów społecznych,
   8) przeprowadzanie szkoleń kuratorów społecznych,
   9) zatwierdzanie wniosków dotyczących ryczałtów kuratorów sądowych,
  10) nadzorowanie terminowości wykonywania obowiązków przez kuratorów
     sądowych,
  11) wyznaczanie patronów dla aplikantów kuratorskich,
  12) sporządzanie sprawozdań i informacji o działalności zespołu,
  13) nadzorowanie obsługi biurowej zespołu,
  14) reprezentowanie zespołu na zewnątrz,
  15) współdziałanie z prezesem sądu rejonowego.
2. Kierownik zespołu wykonuje obowiązki kuratora w wymiarze umożliwiającym
  należyte wykonywanie zadań, o których mowa w ust. 1.
                                    Art. 42.
Czynności z zakresu obsługi biurowej zespołów wykonują ich sekretariaty.
                                        
                                   Rozdział 4
                               Samorząd kuratorski
                                        
                                    Art. 43.
Kuratorzy zawodowi tworzą samorząd kuratorski.
                                        
                                    Art. 44.
1. Organami samorządu kuratorskiego są:
   1) Krajowa Rada Kuratorów,
   2) okręgowe zgromadzenia kuratorów.
2. Kadencja Krajowej Rady Kuratorów trwa 4 lata.
                                    Art. 45.
1. Krajową Radę Kuratorów tworzą delegaci wybrani w poszczególnych okręgach
  przez okręgowe zgromadzenia kuratorów. Okręgowe zgromadzenie kuratorów
  wybiera jednego delegata do Krajowej Rady Kuratorów.
2. Krajowa Rada Kuratorów dokonuje wyboru przewodniczącego, jego zastępcy i
  sekretarza, którzy tworzą prezydium Krajowej Rady Kuratorów.
3. Krajowa Rada Kuratorów jest reprezentantem kuratorów sądowych.
                                        
                                    Art. 46.
1. Do zadań Krajowej Rady Kuratorów w szczególności należy:
   1) uchwalanie kodeksu etyki kuratora sądowego,
   2) podejmowanie działań umożliwiających kuratorom zawodowym podnoszenie
     kwalifikacji zawodowych i poziomu wykonywanej przez nich pracy,
   3) opiniowanie aktów prawnych dotyczących kuratorów sądowych oraz
     występowanie z inicjatywą opracowania aktów prawnych dotyczących kuratorów
     sądowych i kurateli sądowej,
   4) występowanie do Ministra Sprawiedliwości lub innych organów państwowych z
     wnioskami dotyczącymi warunków pracy i płacy grupy zawodowej kuratorów
     sądowych,
   5) inicjowanie badań naukowych nad funkcjonowaniem kurateli sądowej,
   6) dokonywanie okresowej oceny sądowej kadry kuratorskiej i liczby
     wykonywanych nadzorów i dozorów oraz przedstawianie wniosków w tym
     zakresie Ministrowi Sprawiedliwości,
   7) coroczna ocena działalności prezydium Krajowej Rady Kuratorów,
   8) uchwalenie regulaminu pracy Krajowej Rady Kuratorów,
   9) współpraca z organizacjami kuratorów sądowych innych krajów.
2. Krajowa Rada Kuratorów przy realizacji zadań, o których mowa w ust. 1 pkt 2,
  5 i 6, uzgadnia swoje działania z Ministrem Sprawiedliwości.
3. Posiedzenia Krajowej Rady Kuratorów odbywają się co najmniej raz w roku.
  Warunki do odbywania posiedzeń zapewnia Minister Sprawiedliwości.
                                    Art. 47.
1. Członkami okręgowego zgromadzenia kuratorów są kuratorzy zawodowi
  zatrudnieni w okręgu sądowym.
2. Przewodniczącym okręgowego zgromadzenia kuratorów jest kurator okręgowy, a w
  razie jego nieobecności zastępca kuratora okręgowego.
3. W okręgach sądowych, w których powołano dwóch zastępców kuratora okręgowego,
  pod nieobecność kuratora okręgowego okręgowemu zgromadzeniu kuratorów
  przewodniczy zastępca kuratora okręgowego starszy służbą.
                                        
                                    Art. 48.
1. Członkowie okręgowego zgromadzenia kuratorów obowiązani są uczestniczyć w
  jego posiedzeniach.
2. W posiedzeniach okręgowego zgromadzenia kuratorów może brać udział z głosem
  doradczym prezes sądu okręgowego.
                                        
                                    Art. 49.
1. Do podjęcia uchwał okręgowego zgromadzenia kuratorów wymagana jest obecność
  co najmniej połowy liczby jego członków
2. Uchwały zapadają zwykłą większością głosów, w razie równej liczby głosów
  decyduje głos przewodniczącego.
3. Uchwały okręgowego zgromadzenia kuratorów zapadają w głosowaniu jawnym.
  Głosowanie jest jednakże tajne, jeżeli zażąda tego chociażby jeden z członków
  zgromadzenia.
                                        
                                    Art. 50.
1. Okręgowe zgromadzenie kuratorów zbiera się co najmniej raz w roku.
2. Posiedzenia okręgowego zgromadzenia kuratorów zwołuje przewodniczący
  zgromadzenia z własnej inicjatywy lub na wniosek jednej trzeciej liczby
  członków zgromadzenia.
3. W wypadku, o którym mowa w art. 51 pkt 5, posiedzenia okręgowego
  zgromadzenia kuratorów zwołuje również prezes sądu okręgowego.
                                        
                                    Art. 51.
Do zadań okręgowego zgromadzenia kuratorów należy:
   1) wybór członków sądu dyscyplinarnego pierwszej instancji,
   2) wybór kandydata na członka sądu dyscyplinarnego drugiej instancji,
   3) wybór rzecznika dyscyplinarnego,
   4) zgłaszanie kandydata na członka komisji egzaminacyjnej, o której mowa w
     art. 78,
   5) wyrażenie opinii w przedmiocie odwołania kuratora okręgowego,
   6) wysłuchanie informacji kuratora okręgowego o działalności kuratorskiej
     służby sądowej i wyrażenie opinii w tym zakresie,
   7) wyrażenie opinii w sprawach osobowych kuratorów zawodowych,
     przedstawionych przez kuratora okręgowego i Ministra Sprawiedliwości,
   8) występowanie do Ministra Sprawiedliwości o podjęcie niezbędnych działań
     dotyczących funkcjonowania kuratorskiej służby sądowej.
                                        
                                   Rozdział 5
        Odpowiedzialność porządkowa i dyscyplinarna kuratorów zawodowych
                                        
                                    Art. 52.
1. Kuratorzy zawodowi ponoszą odpowiedzialność porządkową albo dyscyplinarną za
  naruszenie obowiązków kuratora.
2. Karę porządkową za przewinienie mniejszej wagi stanowi upomnienie.
3. Karami dyscyplinarnymi są:
   1) nagana,
   2) nagana z ostrzeżeniem,
   3) nagana z pozbawieniem możliwości uzyskania wyższego stopnia służbowego
     przez okres 2 lat,
   4) usunięcie z zajmowanego stanowiska,
   5) wydalenie ze służby kuratorskiej.
                                        
                                    Art. 53.
1. Karę porządkową upomnienia kuratorowi okręgowemu i jego zastępcy wymierza
  prezes sądu okręgowego, a pozostałym kuratorom - prezes sądu rejonowego.
2. Kurator w ciągu 3 dni od zawiadomienia go o ukaraniu karą porządkową
  upomnienia może odwołać się odpowiednio do Ministra Sprawiedliwości lub
  prezesa sądu okręgowego.
                                        
                                    Art. 54.
1. Sądy dyscyplinarne są dwuinstancyjne. Sąd drugiej instancji działa przy
  Ministrze Sprawiedliwości
2. Do rozpoznania spraw dyscyplinarnych w pierwszej instancji właściwy jest sąd
  dyscyplinarny w sądzie okręgowym, w którym kurator objęty postępowaniem pełni
  służbę.
3. Sądy dyscyplinarne orzekają w składzie trzyosobowym.
4. Do orzekania w sądach dyscyplinarnych uprawnieni są wszyscy kuratorzy
  zawodowi, z wyjątkiem kuratora okręgowego i jego zastępcy oraz rzecznika
  dyscyplinarnego.
                                        
                                    Art. 55.
1. Członków sądu dyscyplinarnego pierwszej instancji, w liczbie od 6 do 12,
  wybiera okręgowe zgromadzenie kuratorów.
2. Okręgowe zgromadzenie kuratorów wybiera kandydata na członka sądu
  dyscyplinarnego drugiej instancji.
3. Minister Sprawiedliwości spośród kandydatów, o których mowa w ust. 2,
  wybiera 12 członków sądu dyscyplinarnego drugiej instancji.
4. Kadencja sądu dyscyplinarnego trwa 6 lat.
                                        
                                    Art. 56.
1. Skład sądu dyscyplinarnego pierwszej instancji wyznacza prezes sądu
  okręgowego w kolejności alfabetycznej, z listy członków odpowiedniego sądu, a
  skład sądu drugiej instancji wyznacza w kolejności alfabetycznej Minister
  Sprawiedliwości.
2. Składowi przewodniczy członek najstarszy służbą.
3. Przewodniczący składu wyznacza protokolanta spośród kuratorów zawodowych.
                                        
                                    Art. 57.
Członkowie sądów dyscyplinarnych są niezawiśli i podlegają tylko ustawie.
                                        
                                    Art. 58.
1. Uprawnionym oskarżycielem przed sądem dyscyplinarnym w sprawach kuratorów
  jest rzecznik dyscyplinarny.
2. Rzecznika dyscyplinarnego wybiera okręgowe zgromadzenie kuratorów spośród
  swoich członków. Kadencja rzecznika dyscyplinarnego trwa 6 lat.
3. Rzecznik dyscyplinarny na żądanie prezesa sądu okręgowego przeprowadza
  postępowanie wyjaśniające i występuje z wnioskiem o wszczęcie postępowania
  dyscyplinarnego.
                                        
                                    Art. 59.
Do zadań rzecznika dyscyplinarnego należy:
   1) prowadzenie postępowania wyjaśniającego,
   2) składanie wniosków o wszczęcie postępowania dyscyplinarnego, jeżeli
     wyniki postępowania wyjaśniającego to uzasadniają,
   3) udział w rozprawach w charakterze strony,
   4) wnoszenie odwołań od orzeczeń sądu dyscyplinarnego pierwszej instancji,
   5) udział w postępowaniu odwoławczym.
                                        
                                    Art. 60.
1. Obwiniony może ustanowić obrońcę spośród kuratorów zawodowych.
2. W wypadku gdy obwiniony nie ma obrońcy z wyboru, a rzecznik dyscyplinarny
  wnosi o orzeczenie kary wydalenia ze służby kuratorskiej, przewodniczący sądu
  dyscyplinarnego wyznacza obrońcę z urzędu spośród kuratorów zawodowych.
                                        
                                    Art. 61.
1. Sąd dyscyplinarny pierwszej instancji wszczyna postępowanie dyscyplinarne z
  dniem zgłoszenia wniosku rzecznika dyscyplinarnego o wszczęcie postępowania.
2. Sąd dyscyplinarny pierwszej instancji wydaje orzeczenie po przeprowadzeniu
  rozprawy, w toku której wysłuchuje rzecznika dyscyplinarnego, obwinionego
  oraz jego obrońcy, a także po rozpatrzeniu innych dowodów mających znaczenie
  w sprawie.
3. Nieusprawiedliwione niestawiennictwo obwinionego lub jego obrońcy na
  rozprawie nie wstrzymuje rozpoznania sprawy.
4. Rozprawa jest jawna. W uzasadnionych wypadkach skład orzekający może
  wyłączyć jawność rozprawy, jednakże ogłoszenie orzeczenia jest jawne.
5. Z przebiegu rozprawy sporządza się protokół, który podpisuje przewodniczący
  składu orzekającego i protokolant.
                                        
                                    Art. 62.
1. Orzeczenie powinno być ogłoszone bezpośrednio po naradzie.
2. W wyjątkowych wypadkach można odroczyć ogłoszenie orzeczenia na czas nie
  dłuższy niż 3 dni. O terminie ogłoszenia orzeczenia przewodniczący składu
  orzekającego zawiadamia strony bezpośrednio po zakończeniu narady.
3. Po ogłoszeniu orzeczenia przewodniczący składu orzekającego podaje ustnie
  zasadnicze motywy rozstrzygnięcia.
4. Orzeczenie  wraz z uzasadnieniem doręcza się stronom z urzędu, nie później
  niż w ciągu 7 dni od dnia jego ogłoszenia.
                                        
                                    Art. 63.
1. Od orzeczenia sądu dyscyplinarnego pierwszej instancji strony mają prawo
  wnieść odwołanie. W odwołaniu można skarżyć całość orzeczenia lub jego część.
2. Odwołanie wnosi się do sądu dyscyplinarnego drugiej instancji za
  pośrednictwem sądu dyscyplinarnego pierwszej instancji, w terminie 14 dni od
  dnia doręczenia orzeczenia, wraz z uzasadnieniem.
                                        
                                    Art. 64.
Orzeczenie sądu dyscyplinarnego podlega wykonaniu z chwilą uprawomocnienia.
                                        
                                    Art. 65.
1. W postępowaniu przed sądem dyscyplinarnym drugiej instancji stosuje się
  odpowiednio przepisy o postępowaniu przed sądem dyscyplinarnym pierwszej
  instancji.
2. Od orzeczenia sądu dyscyplinarnego drugiej instancji służy stronom skarga do
  Naczelnego Sądu Administracyjnego, w terminie 30 dni od dnia doręczenia
  orzeczenia z uzasadnieniem.
                                        
                                    Art. 66.
W sprawach nieuregulowanych w niniejszej ustawie do postępowania dyscyplinarnego
stosuje się odpowiednio przepisy Kodeksu postępowania karnego.
                                        
                                    Art. 67.
Prawomocną decyzję o ukaraniu karą porządkową upomnienia oraz odpis prawomocnego
orzeczenia sądu dyscyplinarnego dołącza się do akt osobowych kuratora.
                                        
                                    Art. 68.
1. Nie przeprowadza się postępowania wyjaśniającego po upływie miesiąca od dnia
  uzyskania pisemnego zawiadomienia o popełnieniu czynu uzasadniającego
  odpowiedzialność dyscyplinarną ani po upływie roku od dnia popełnienia tego
  czynu.
2. Jeżeli z powodu nieobecności w pracy kurator nie ma możliwości złożenia
  wyjaśnień, bieg miesięcznego terminu, o którym mowa w ust. 1, nie rozpoczyna
  się, a rozpoczęty termin ulega zawieszeniu do dnia stawienia się kuratora w
  pracy.
3. Jeżeli czyn zawiera znamiona przestępstwa, przedawnienie dyscyplinarne nie
  następuje wcześniej niż przedawnienie karne.
                                        
                                    Art. 69.
Koszty postępowania dyscyplinarnego ponosi Skarb Państwa.
                                        
                                    Art. 70.
1. Prezes sądu okręgowego zarządza, z urzędu, usunięcie z akt osobowych
  kuratora:
   1) decyzji o ukaraniu karą porządkową - po roku od jej uprawomocnienia,
   2) odpisu orzeczenia sądu dyscyplinarnego o ukaraniu karą przewidzianą w
     art. 52 ust. 3 pkt 1-4 - po upływie 2 lat, a karą przewidzianą w art. 52
     ust. 3 pkt 5 - po upływie 5 lat, od jej uprawomocnienia.
2. W szczególnie uzasadnionych wypadkach prezes sądu okręgowego, na wniosek
  ukaranego, może zarządzić usunięcie decyzji lub orzeczeń odpowiednio po
  upływie połowy terminów określonych w ust. 1.
                                   Rozdział 6
                              Aplikanci kuratorscy
                                        
                                    Art. 71.
Aplikacja kuratorska trwa rok.
                                        
                                    Art. 72.
Aplikantem kuratorskim może zostać ten, kto odpowiada warunkom określonym w art.
5 ust. 1 pkt 1-4 oraz przedłoży informację z Krajowego Rejestru Karnego, która
jego dotyczy.
                                    Art. 73.
1. Prezes sądu okręgowego,  po zasięgnięciu opinii kuratora okręgowego,
  zatrudnia aplikanta kuratorskiego na podstawie umowy o pracę, zawartej na
  czas określony, uwzględniając możliwość jej rozwiązania przed upływem
  terminu.
2. W uzasadnionych wypadkach prezes sądu okręgowego, po zasięgnięciu opinii
  kuratora okręgowego, może skrócić aplikację kuratorską do 9 miesięcy, jeżeli
  aplikant został w tym okresie należycie przygotowany do egzaminu
  kuratorskiego, uzyskując pozytywną ocenę z przebiegu aplikacji.
3. Czas trwania aplikacji może zostać przedłużony na wniosek aplikanta na czas
  nie dłuższy niż 6 miesięcy, jeżeli aplikant nie przystąpił do egzaminu lub
  nie zdał go w pierwszym terminie.
4. W uzasadnionych wypadkach prezes sądu okręgowego, po zasięgnięciu opinii
  kuratora okręgowego, może także rozwiązać umowę z aplikantem kuratorskim w
  terminie wcześniejszym, jeżeli przebieg aplikacji wskazuje nieprzydatność
  aplikanta do kuratorskiej służby sądowej.
                                        
                                    Art. 74.
Przed podjęciem obowiązków aplikant kuratorski składa ślubowanie wobec prezesa
sądu okręgowego i kuratora okręgowego według następującej roty: "Ślubuję
uroczyście sumiennie wypełniać obowiązki aplikanta kuratorskiego, w postępowaniu
kierować się zasadami godności i uczciwości oraz dochować tajemnicy służbowej".
                                        
                                    Art. 75.
1. Aplikacja kuratorska ma na celu:
   1) praktyczne zapoznanie aplikanta z organizacją i działalnością sądu,
     zakładów dla nieletnich, placówek opiekuńczo-wychowawczych i leczniczoterapeutycznych
oraz zakładów penitencjarnych,
   2) teoretyczne oraz praktyczne zaznajomienie aplikanta z zadaniami kuratora
     sądowego,
   3) pogłębienie wiedzy aplikanta z zakresu metodyki pracy kuratorskiej,
   4) sprawdzenie przydatności aplikanta do wykonywania zawodu kuratora.
2. Kurator okręgowy określa ramowy plan przebiegu aplikacji kuratorskiej.
3. Aplikant kuratorski pozostaje pod patronatem kuratora zawodowego
  wyznaczonego przez kierownika zespołu kuratorskiego.
4. Patron aplikanta kuratorskiego:
   1) ustala w porozumieniu z kierownikiem zespołu plan przebiegu aplikacji,
   2) nadzoruje pracę aplikanta,
   3) opiniuje aplikanta.
                                        
                                    Art. 76.
Aplikant kuratorski za naruszenie swoich obowiązków ponosi odpowiedzialność
porządkową albo dyscyplinarną na zasadach obowiązujących kuratorów zawodowych.
                                        
                                    Art. 77.
Do aplikantów kuratorskich stosuje się odpowiednio przepisy art. 14 ust. 1 i 6,
art. 19 i 20.
                                        
                                    Art. 78.
1. Aplikant kuratorski składa egzamin kuratorski przed komisją egzaminacyjną.
2. Komisję egzaminacyjną powołuje prezes sądu okręgowego.
                                        
                                    Art. 79.
1. Komisja egzaminacyjna składa się z przewodniczącego, którym jest prezes sądu
  okręgowego bądź wyznaczony przez niego wiceprezes, oraz trzech członków:
  sędziego, kuratora okręgowego i kuratora zawodowego.
2. Prezes sądu okręgowego może powołać do składu komisji inne osoby, które
  zawodowo zajmują się kuratelą sądową, za ich zgodą - w liczbie
  nieprzekraczającej połowy składu komisji określonego w ust. 1.
3. O składzie komisji egzaminacyjnej oraz terminie i miejscu egzaminu
  przewodniczący zawiadamia członków komisji oraz podlegających egzaminowi
  aplikantów co najmniej na miesiąc wcześniej.
                                        
                                    Art. 80.
1.  Egzamin kuratorski odbywa się w terminie wyznaczonym przez przewodniczącego
  komisji egzaminacyjnej, w miesiącu poprzedzającym upływ okresu aplikacji.
2.  Egzamin pisemny odbywa się w obecności i pod nadzorem co najmniej 2
  członków komisji egzaminacyjnej, a egzamin ustny - przed komisją
  egzaminacyjną.
3. Stosuje się następującą skalę ocen:
      1) pozytywne:
     a) bardzo dobra,
     b) dobra,
     c) dostateczna,
   2) niedostateczna.
4. W razie niedostatecznego wyniku egzaminu aplikant może przystąpić jeden raz
  do ponownego jego składania, w ciągu 6 miesięcy od dnia egzaminu
  poprzedniego.
                                        
                                    Art. 81.
1. Egzamin pisemny polega na opracowaniu analizy akt sprawy oraz przygotowaniu
  stosownego wniosku procesowego lub innego pisma, którego przygotowanie należy
  do zadań kuratora sądowego.
2. Warunkiem dopuszczenia do egzaminu ustnego jest uzyskanie pozytywnej oceny z
  egzaminu pisemnego.
3. Egzamin ustny obejmuje sprawdzenie znajomości metodyki pracy kuratora
  sądowego, organizacji wymiaru sprawiedliwości, przepisów prawnych dotyczących
  działalności kuratorów sądowych oraz innych wiadomości potrzebnych do
  wykonywania zawodu kuratora sądowego.
4. Uchwały komisji egzaminacyjnej zapadają większością głosów, a w razie równej
  liczby głosów decyduje głos przewodniczącego.
5. Z przebiegu i wyników egzaminu sporządza się protokół, który podpisują
  wszyscy członkowie komisji egzaminacyjnej.
                                        
                                    Art. 82.
Wynagrodzenie przewodniczącego i członków komisji egzaminacyjnej jest równe
wynagrodzeniu przysługującemu przewodniczącemu i członkom komisji egzaminacyjnej
dla aplikantów sądowych.
                                        
                                    Art. 83.
Aplikant kuratorski jest obowiązany do:
   1) uczestnictwa w szkoleniu:
     a) teoretycznym, ze szczególnym uwzględnieniem metodyki pracy kuratora
       sądowego, organizacji wymiaru sprawiedliwości, przepisów prawnych
       dotyczących działalności kuratorów sądowych oraz innych wiadomości
       potrzebnych do wykonywania zawodu kuratora sądowego,
     b) praktycznym, ze szczególnym uwzględnieniem udziału w rozprawach
       sądowych i w wysłuchiwaniu nieletnich przez sędziego oraz pobytu
w placówkach, o których mowa w art. 3 ust. 1,
   2) dokonywania oceny przebiegu spraw znajdujących się w postępowaniu
     rozpoznawczym i wykonawczym w ramach pracy zespołu,
   3) zapoznania się z rejonem pracy kuratora - patrona oraz zadaniami
     wynikającymi z jego zakresu czynności,
   4) przyswojenia zasad prowadzenia dokumentacji kuratorskiej,
   5) nawiązywania kontaktów z instytucjami zajmującymi się wychowaniem,
     profilaktyką i resocjalizacją,
   6) zapoznawania się z organizacją i formami pracy ośrodka kuratorskiego,
   7) udziału w posiedzeniach zespołu i naradach organizowanych dla kuratorów
     sądowych,
   8) wykonywania innych czynności zleconych przez przełożonych.
                                        
                                        
                                   Rozdział 7
                               Kuratorzy społeczni
                                        
                                    Art. 84.
1. Do pełnienia funkcji kuratora społecznego może być powołany ten, kto:
   1) odpowiada warunkom określonym w art. 5 pkt 1-3,
   2) posiada co najmniej wykształcenie średnie i doświadczenie w prowadzeniu
     działalności resocjalizacyjnej, opiekuńczej lub wychowawczej,
   3) złożył informację z Krajowego Rejestru Karnego, która jego dotyczy.
2. Kuratora społecznego powołuje, zawiesza w czynnościach i odwołuje prezes
  sądu rejonowego na wniosek kierownika zespołu.
3. Kurator społeczny pełni swą funkcję społecznie w jednym zespole.
                                        
                                    Art. 85.
1. Przed przystąpieniem do pełnienia funkcji kurator społeczny składa przed
  prezesem właściwego sądu rejonowego w obecności kierownika zespołu
  ślubowanie, określone w art. 6 ust. 1.
2. Z odebrania ślubowania sporządza się protokół, który podpisują: składający
  ślubowanie, prezes sądu rejonowego oraz kierownik zespołu.
                                        
                                    Art. 86.
Kuratora społecznego wpisuje się na listę kuratorów przy prezesie sądu
rejonowego.
                                        
                                    Art. 87.
1. Zakres zadań kuratora społecznego określa kierownik zespołu w porozumieniu z
  wyznaczonym kuratorem zawodowym, pod którego kierunkiem kurator społeczny ma
  pracować.
2. Liczba dozorów lub nadzorów sprawowanych przez kuratora społecznego nie
  powinna przekraczać 10.
3. Kuratorowi społecznemu w związku z wykonywaniem czynności zleconych przez
  sąd lub kuratora zawodowego przysługują uprawnienia, o których mowa w art. 9.
                                        
                                    Art. 88.
1. Prezes sądu rejonowego odwołuje kuratora społecznego, jeżeli:
   1) przestał odpowiadać warunkom określonym w art. 84 ust. 1,
   2) złożył prośbę o zwolnienie go z powierzonej mu funkcji.
2. W wypadkach określonych w ust. 1 nie jest wymagany wniosek kierownika
  zespołu.
3. Prezes sądu może odwołać kuratora społecznego, jeżeli:
   1) kurator nienależycie wypełnia powierzoną mu funkcję,
   2) wymagają tego względy organizacyjne.
4. Odwołanie kuratora społecznego powoduje jego skreślenie z listy kuratorów
  społecznych.
                                        
                                    Art. 89.
Prezes sądu rejonowego na wniosek kierownika zespołu zawiesza kuratora
społecznego w czynnościach, w razie wszczęcia przeciwko niemu postępowania
karnego, do czasu jego prawomocnego rozstrzygnięcia.
                                    Art. 90.
1. Prezes sądu rejonowego, na wniosek kierownika zespołu, ustala i przyznaje
  kuratorowi społecznemu miesięczny ryczałt z tytułu zwrotu kosztów ponoszonych
  w związku ze sprawowanym przez niego nadzorem lub dozorem, płatny do dnia 20
  każdego miesiąca.
2. Ryczałt za sprawowanie jednego dozoru lub nadzoru wynosi od 2% do 4% kwoty
  bazowej ustalonej dla kuratorów zawodowych na podstawie przepisów o
  kształtowaniu wynagrodzeń w państwowej sferze budżetowej.
3. W wypadku gdy ogłoszenie przepisów, o których mowa w ust. 2, nastąpi po dniu
  1 stycznia roku, którego dotyczy ustawa budżetowa, podstawę obliczenia
  wynagrodzenia za okres od 1 stycznia do dnia ogłoszenia nowych przepisów
  stanowi kwota bazowa w wysokości obowiązującej w grudniu roku poprzedniego.
4. Za przeprowadzenie wywiadu w postępowaniu wykonawczym w sprawie nieobjętej
  dozorem lub nadzorem prezes sądu rejonowego przyznaje kuratorowi społecznemu
  ryczałt z tytułu zwrotu kosztów w wysokości 4% kwoty bazowej, o której mowa w
  ust. 2.
                                    Art. 91.
1. Kuratorowi społecznemu przysługuje ryczałt za:
   1) przeprowadzenie wywiadu środowiskowego określonego w art. 214 § 1 Kodeksu
     postępowania karnego,
   2) przeprowadzenie wywiadu środowiskowego w sprawach o unieważnienie
     małżeństwa, ustalenie istnienia lub nieistnienia małżeństwa, rozwód,
     separację,
   3) obecność przy kontaktach rodziców z dziećmi, ustalonych przez sąd
     opiekuńczy.
2. Ryczałt, o którym mowa w ust. 1 pkt 1 i 2, wynosi 4%, a w wypadku określanym
  w ust. 1 pkt 3 - 10% kwoty bazowej, o której mowa w art. 90 ust. 2.
3. Ryczałt, o którym mowa w ust. 1 i 2, przysługuje również kuratorowi
  zawodowemu.
                                        
                                   Rozdział 8
       Zmiany w przepisach obowiązujących, przepisy  przejściowe i końcowe
                                        
                                    Art. 92.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157, Nr 39, poz.
231, z 1975 r. Nr 45, poz. 234, z 1982 r. Nr 11, poz. 82, Nr 30, poz. 210, z
1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, poz.
86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz.
21, Nr 33, poz. 175, z 1990 r. Nr 14, poz. 88, Nr 34, poz. 198, Nr 53, poz. 306,
Nr 55, poz. 318, Nr 79, poz. 464, z 1991 r. Nr 7, poz. 24, Nr 22, poz. 92, Nr
115, poz. 496, z 1993 r. Nr 12, poz. 53, z 1994 r. Nr 105, poz. 509, z 1995 r.
Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz. 350, Nr
149, poz. 703, z 1997 r. Nr 43, poz. 270, Nr 54, poz. 348, Nr 75, poz. 471, Nr
102, poz. 643, Nr 117, poz. 752, Nr 121, poz. 769 i 770, Nr 133, poz. 882, Nr
139, poz. 934, Nr 140, poz. 940, Nr 141, poz. 944, z 1998 r. Nr  106, poz. 668,
Nr 117, poz. 757, z 1999 r. Nr 52, poz. 532,  z 2000 r. Nr 22, poz. 269 i 271,
Nr 48, poz. 552 i 554, Nr 55, poz. 665, Nr 73, poz. 852, Nr 94, poz. 1037, Nr
114, poz. 1191 i poz. 1193, Nr 122, poz. 1314, 1319 i 1322 oraz z 2001 r. Nr 4,
poz. 27, Nr 49, poz. 508 i Nr 63, poz. 635) wprowadza się następujące zmiany:
1) po art. 561 dodaje się art. 5611 w brzmieniu:
       "Art. 5611. W sprawach, o których mowa w art. 561, sąd może zarządzić
              przeprowadzenie przez kuratora sądowego wywiadu środowiskowego w
              celu ustalenia warunków, w jakich żyją osoby ubiegające się o
              udzielenie zezwolenia.";
2) po art. 565 dodaje się art. 5651 w brzmieniu:
       "Art. 5651. W sprawach, o których mowa w art. 565, sąd może zarządzić
              przeprowadzenie przez kuratora sądowego wywiadu środowiskowego w
              celu ustalenia warunków, w jakich żyją małżonkowie.";
3) po art. 570 dodaje się art. 5701 w brzmieniu:
       "Art. 5701. Sąd opiekuńczy może zarządzić przeprowadzenie przez kuratora
              sądowego wywiadu środowiskowego w celu ustalenia danych
              dotyczących małoletniego i jego środowiska, a w szczególności
              dotyczących zachowania się i warunków wychowawczych małoletniego,
              sytuacji bytowej rodziny, przebiegu nauki małoletniego i sposobu
              spędzania czasu wolnego, jego kontaktów środowiskowych, stosunku
              do niego rodziców lub opiekunów, podejmowanych oddziaływań
              wychowawczych, stanu zdrowia i znanych w środowisku uzależnień
              małoletniego.".
                                    Art. 93.
W ustawie z dnia 13 czerwca 1967 r. o kosztach sądowych w sprawach cywilnych
(Dz.U. Nr 24, poz. 110, z 1982 r. Nr 31, poz. 215, z 1991 r. Nr 22, poz. 93, z
1994 r. Nr 79, poz. 362, z 1996 r. Nr 34, poz. 146 i Nr 43, poz. 189, z 1997 r.
Nr 41, poz. 255 i Nr 106, poz. 678, z 2000 r. Nr 12, poz. 136, Nr 48, poz. 554 i
Nr 120, poz. 1268 oraz z 2001 r. Nr 63, poz. 635) w art. 4 w pkt 7 na końcu
kropkę zastępuje się przecinkiem i dodaje się pkt 8 w brzmieniu:
   "8) ryczałty należne kuratorom sądowym za przeprowadzenie wywiadu
     środowiskowego w sprawach o unieważnienie małżeństwa, ustalenie istnienia
     lub nieistnienia małżeństwa, rozwód, separację  oraz za obecność przy
     kontaktach rodziców z dziećmi, ustalonych przez sąd opiekuńczy.".
                                        
                                    Art. 94.
W ustawie z dnia 16 września 1982 r. o pracownikach urzędów państwowych (Dz.U.
Nr 31, poz. 214, z 1984 r. Nr 35, poz. 187, z 1988 r. Nr 19, poz. 132, z 1989 r.
Nr 4, poz. 24, Nr 34, poz. 178 i 182, z 1990 r. Nr 20, poz. 121, z 1991 r. Nr
55, poz. 234, Nr 88, poz. 400 i Nr 95, poz. 425, z 1992 r. Nr 54, poz. 254 i Nr
90, poz. 451, z 1994 r. Nr 136, poz. 704, z 1995 r. Nr 132, poz. 640, z 1996 r.
Nr 89, poz. 402 i Nr 106, poz. 496, z 1997 r. Nr 98, poz. 604, Nr 133, poz. 882
i 883 i Nr 141, poz. 943, z 1998 r. Nr 131, poz. 860, Nr 155, poz. 1016 i Nr
162, poz. 1118, z 1999 r. Nr 49, poz. 483, Nr 70, poz. 778 oraz z 2000 r. Nr 6,
poz. 69, Nr 66, poz. 787 i Nr 109, poz. 1165) w art. 44 wyrazy "a także do
kuratorów zawodowych," skreśla się.
                                        
                                    Art. 95.
W ustawie z dnia 6 czerwca 1997 r. - Kodeks karny (Dz.U. Nr 88, poz. 553 i Nr
128, poz. 840, z 1999 r. Nr 64, poz. 729 i Nr 83, poz. 931 oraz z  2000 r. Nr
48, poz. 548, Nr 93, poz. 1027 i Nr 116, poz. 1216) w art. 115 w § 13 w pkt 3
skreśla się wyraz "zawodowy".
                                    Art. 96.
W ustawie z dnia 6 czerwca 1997 r. - Kodeks postępowania karnego (Dz.U. Nr 89,
poz. 555, z 1999 r. Nr 83, poz. 931 oraz z 2000 r. Nr 50, poz. 580, Nr 62, poz.
717, Nr 73, poz. 852 i Nr 93, poz. 1027) wprowadza się następujące zmiany:
1) w art. 214 w § 1 skreśla się wyraz "zawodowy";
2) w art. 618 w § 1 w pkt 11 na końcu kropkę zastępuje się przecinkiem i dodaje
  się pkt 12 w brzmieniu:
     "12) ryczałtu kuratora sądowego za przeprowadzenie wywiadu środowiskowego,
       o którym mowa w art. 214 § 1.".
                                        
                                    Art. 97.
W ustawie z dnia 6 czerwca 1997 r. - Kodeks karny wykonawczy (Dz.U. Nr 90, poz.
557, Nr 160, poz. 1083, z 1999 r. Nr 83, poz. 931 oraz z 2000 r. Nr 60, poz.
701, Nr 120, poz. 1268 i Nr 122, poz. 1318) w art. 176 wyrazy "Rada Ministrów"
zastępuje się wyrazami "Minister Sprawiedliwości" oraz skreśla się wyrazy
"organizację kuratorskiej służby sądowej,".
                                        
                                    Art. 98.
1. Kuratorzy zawodowi wykonujący dodatkowe zatrudnienie zobowiązani są w
  terminie 3 miesięcy od dnia wejścia w życie ustawy wystąpić do prezesa sądu
  okręgowego o zgodę, o której mowa w art. 15 ust. 1.
2. W wypadku nieuzyskania zgody, o której mowa w art. 15 ust. 1, kurator
  zawodowy, który nie zrezygnował z dodatkowego zatrudnienia, zawiadamia
  niezwłocznie o tym fakcie prezesa sądu okręgowego.
                                        
                                    Art. 99.
1. Z dniem wejścia w życie ustawy kuratorzy zawodowi, o których mowa w art. 7,
  uzyskują stopnie służbowe odpowiednie do stanowiska, na które zostali
  mianowani na podstawie dotychczasowych przepisów.
2. Z dniem wejścia w życie ustawy kuratorzy społeczni stają się kuratorami
  społecznymi w rozumieniu niniejszej ustawy.
                                        
                                    Art. 100.
1. Prezes sądu okręgowego w terminie 3 miesięcy od dnia wejścia w życie ustawy
  zwołuje pierwsze okręgowe zgromadzenie kuratorów w celu powołania kuratora
  okręgowego w trybie określonym w art. 36 ust. 1. Przewodniczącym pierwszego
  okręgowego zgromadzenia kuratorów jest wyznaczony przez prezesa sądu
  okręgowego kurator okręgowy.
2. Z dniem powołania kuratora okręgowego dotychczasowe powołanie kuratora
  okręgowego traci moc.
3. Prezes sądu okręgowego w terminie miesiąca od dnia powołania kuratora
  okręgowego powoła kierowników zespołów.
                                        
                                    Art. 101.
1. W terminie 6 miesięcy od dnia wejścia w życie ustawy kurator okręgowy
  zwołuje okręgowe zgromadzenie kuratorów w celu wyboru członków sądu
  dyscyplinarnego pierwszej instancji, kandydata na członka sądu
  dyscyplinarnego drugiej instancji, wyboru rzecznika dyscyplinarnego oraz
  delegata do Krajowej Rady Kuratorów.
2. Krajowa Rada Kuratorów zbierze się w terminie 7 miesięcy od dnia wejścia w
  życie ustawy. Pierwszemu posiedzeniu przewodniczy najstarszy wiekiem delegat.
                                        
                                    Art. 102.
Postępowania dyscyplinarne wszczęte, lecz nie zakończone prawomocnie przed
wejściem w życie ustawy, toczą się według przepisów dotychczasowych.
                                        
                                    Art. 103.
1. Stażyści kuratorscy z dniem wejścia w życie ustawy stają się aplikantami
  kuratorskimi.
2. Stażysta kuratorski przyjęty na staż przed dniem wejścia w życie ustawy
  nieposiadający wykształcenia, o którym mowa w art. 5 ust. 1 pkt 4, lub
  posiadający wykształcenie średnie może być mianowany kuratorem zawodowym.
                                        
                                    Art. 104.
Minister Sprawiedliwości określi, w drodze zarządzenia, wzory legitymacji
kuratora zawodowego, aplikanta kuratorskiego oraz legitymacji kuratora
społecznego.
                                        
                                    Art. 105.
W sprawach nieuregulowanych w ustawie do kuratorów zawodowych oraz aplikantów
kuratorskich stosuje się przepisy ustawy z dnia 26 czerwca 1974 r. - Kodeks
pracy (Dz.U. z 1998 r. Nr 21, poz. 94, Nr 106, poz. 668 i Nr 113, poz. 717, z
1999 r. Nr 99, poz. 1152, z 2000 r. Nr 19, poz. 239, Nr 43, poz. 489, Nr 107,
poz. 1127 i Nr 120, poz. 1268 oraz z 2001 r. Nr 11, poz. 84, Nr 28, poz. 301 i
Nr 52, poz. 538).
                                        
                                    Art. 106.
Rada Ministrów określi, w drodze rozporządzenia, mnożniki wynagrodzenia
zasadniczego kuratorów zawodowych, o których mowa w art. 14 ust. 7, w takiej
wysokości, aby począwszy od dnia 1 stycznia 2002 r. średnie wynagrodzenie
zasadnicze kuratorów zawodowych stanowiło nie mniej niż wynikające z mnożnika
1,8 kwoty bazowej, o której mowa w art. 14 ust. 1.
                                        
                                    Art. 107.
Ustawa wchodzi w życie z dniem 1 stycznia 2002 r.
