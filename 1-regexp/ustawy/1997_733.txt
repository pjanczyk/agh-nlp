



          Wpłynął wniosek Prezydenta o ponowne rozpatrzenie ustawy (veto)
                                        
                                        
                                        
                                        
                                     USTAWA
                            z dnia  26 lipca  2001 r.
                                        
                  o gotowości cywilnej i zarządzaniu kryzysowym
                                        
                                        
                                   Rozdział 1
                                 Przepisy ogólne
                                        
                                     Art. 1.
1. Ustawa określa zasady organizacji i funkcjonowania systemu gotowości
  cywilnej i zarządzania kryzysowego, a w szczególności:
   1) organy administracji publicznej właściwe w zakresie gotowości cywilnej i
     zarządzania kryzysowego oraz ich zadania,
   2) organizację administracji publicznej w zakresie gotowości cywilnej i
     zarządzania kryzysowego,
   3) ograniczenia w korzystaniu z wolności i praw człowieka i obywatela oraz
     obowiązki świadczeń, jakie mogą być wprowadzone w sytuacji wystąpienia
     zagrożenia wywołującego bezpośrednio kryzys lub zagrożenia, którego
     następstwem może być kryzys albo w czasie kryzysu, a także zasady
     wprowadzania tych ograniczeń i obowiązków,
   4) finansowanie systemu gotowości cywilnej i zarządzania kryzysowego.
2. Przepisów ustawy nie stosuje się do określonych w odrębnych przepisach
  sytuacji, w których konieczny jest udział pododdziałów Sił Zbrojnych
  Rzeczypospolitej Polskiej, z wyjątkiem przypadków wymienionych w art. 11.
   
                                     Art. 2.
Ilekroć w ustawie jest mowa o:
   1) gotowości cywilnej i zarządzaniu kryzysowym - należy przez to rozumieć
     całokształt działań organów określonych w ustawie oraz innych ustawach
     właściwych dla poszczególnych służb lub systemów ratowniczych,
     podejmowanych w czasie pokoju w celu wykonania zadań, o których mowa w
     art. 4 ust. 1,
   2) zagrożeniu  -  należy przez to rozumieć nagłe lub przewidziane zdarzenie
     wywołane siłami natury lub wynikające z działalności człowieka, w tym
     również z naruszeniem, zagrażające życiu ludności, mieniu, środowisku lub
     dziedzictwu kulturowemu, które, w zależności od rozmiaru i charakteru,
     wywołuje bezpośrednio kryzys lub może prowadzić do jego wystąpienia,
   3) kryzysie - należy przez to rozumieć sytuację będącą następstwem
     zagrożenia polegającą na zerwaniu lub znacznym naruszeniu więzów
     społecznych przy równoczesnym poważnym zakłóceniu w funkcjonowaniu
     instytucji publicznych, jednak w takim stopniu, że użyte środki niezbędne
     do zapewnienia lub przywrócenia bezpieczeństwa nie uzasadniają
     wprowadzenia żadnego ze stanów nadzwyczajnych przewidzianych w art. 228
     ust. 1 Konstytucji,
   4) planowaniu cywilnym - należy przez to rozumieć całokształt przedsięwzięć
     planistycznych wykonywanych w szczególności przez opracowywanie planów i
     programów:
     a) w zakresie zapobiegania powstawaniu i rozprzestrzenianiu się
       zagrożenia,
     b) w zakresie przygotowania do zwalczania zagrożenia, a także reagowania w
       sytuacji zagrożenia oraz usuwania jego skutków,
     c) zapewniających osiągnięcie właściwego stanu gotowości cywilnej i
       zarządzania kryzysowego na każdym stopniu zasadniczego podziału
       terytorialnego państwa,
   5) służbach - należy przez to rozumieć służby, inspekcje i straże w
     rozumieniu przepisów ustawy o administracji rządowej w województwie i
     ustaw szczególnych, inspekcje określone w tej ustawie oraz inne jednostki
     organizacyjne, które na podstawie odrębnych przepisów wykonują określone
     zadania z zakresu gotowości cywilnej i zarządzania kryzysowego,
   6) wójcie - należy przez to rozumieć także burmistrza i prezydenta miasta.
                                        
                                     Art. 3.
1. System gotowości cywilnej i zarządzania kryzysowego ma na celu zapewnienie
  bezpieczeństwa i porządku publicznego, ochronę życia i zdrowia ludności oraz
  ochronę mienia, środowiska i dziedzictwa kulturowego w sytuacji wystąpienia
  zagrożenia albo w czasie kryzysu, a w szczególności:
   1) zapobieganie i przeciwdziałanie zagrożeniom,
   2) utrzymanie sprawności zarządzania kryzysowego, w tym reagowania
     kryzysowego,
   3) zapewnienie co najmniej takich warunków życia ludzi w czasie trwania
     zagrożenia lub kryzysu, jakie są niezbędne dla ochrony ich życia lub
     zdrowia,
   4) zapewnienie co najmniej takich warunków kontynuowania działalności
     gospodarczej i funkcjonowania administracji publicznej w czasie trwania
     zagrożenia lub kryzysu, jakie są niezbędne dla realizacji celów, o których
     mowa w pkt 1-3.
2. Celem systemu gotowości cywilnej i zarządzania kryzysowego jest także
  wspieranie misji pokojowych poza granicami kraju i koordynowanie pomocy
  humanitarnej, technicznej i eksperckiej prowadzonej przez organizacje krajowe
  i międzynarodowe.
                                        
                                     Art. 4.
1. W systemie gotowości cywilnej i zarządzania kryzysowego są wykonywane
  zadania polegające:
   1) w zakresie gotowości cywilnej na:
     a) planowaniu cywilnym,
     b) przygotowaniu organizacyjnym i rzeczowym do zwalczania zagrożeń,
     c) prowadzeniu stałej obserwacji zjawisk mogących doprowadzić do
       wystąpienia zagrożeń,
     d) podejmowaniu interwencji oraz działań ratowniczych,
     e) przeciwdziałaniu występowaniu zagrożeń lub likwidowaniu skutków zdarzeń
       o charakterze nagłym i nie wywołujących kryzysu,
   2) w zakresie zarządzania kryzysowego na:
     a) reagowaniu w sytuacji wystąpienia zagrożenia oraz w czasie trwania
       kryzysu,
     b) usuwaniu skutków kryzysu, w szczególności przez odbudowę ze zniszczeń
       powstałych w czasie jego trwania.
2. Zadania, o których mowa w ust. 1 pkt 1 lit. a) i b) oraz w pkt 2 lit. a), są
  wykonywane przez organy określone w ustawie, w trybie i na zasadach w niej
  przewidzianych.
3. Zadania, o których mowa w ust. 1 pkt 1 lit. c)-e), są wykonywane przez
  organy określone w ustawach właściwych dla poszczególnych służb lub systemów
  ratowniczych, stosownie do rozmiaru i charakteru zagrożenia, w trybie i na
  zasadach w nich przewidzianych.
4. Zadania, o których mowa w ust. 1 pkt 2 lit. b), są wykonywane przez organy i
  na zasadach określonych w ustawie oraz przewidzianych w innych ustawach.
                                        
                                     Art. 5.
W systemie gotowości cywilnej i zarządzania kryzysowego uczestniczą w
szczególności organy administracji publicznej, osoby fizyczne, organizacje
społeczne, przedsiębiorcy, środki społecznego przekazu, a także inne osoby
prawne i jednostki organizacyjne nie posiadające osobowości prawnej.
                                        
                                     Art. 6.
1. System gotowości cywilnej i zarządzania kryzysowego stanowi część systemu
  bezpieczeństwa wewnętrznego państwa i obejmuje inne systemy, których celem
  jest zapewnienie bezpieczeństwa, życia i zdrowia ludzi oraz ochrona mienia,
  środowiska i dziedzictwa kulturowego.
2. Zakres zastosowania ustawy w przypadku wprowadzenia stanów nadzwyczajnych
  przewidzianych w art. 228 ust. 1 Konstytucji określają odrębne przepisy.
                                        
                                     Art. 7.
Zadania z zakresu gotowości cywilnej są wykonywane na wszystkich stopniach
zasadniczego podziału terytorialnego państwa, z zastrzeżeniem że:
   1) wykonywanie podstawowych zadań z tego zakresu - odbywa się w powiecie i
     należy do zadań starosty lub - w zakresie wynikającym z odrębnych
     przepisów - innych organów administracji powiatowej, a w zakresie, o
     którym mowa w art. 4 ust. 1 pkt 1 lit. c)-e) - również do innych organów
     określonych w ustawach właściwych dla poszczególnych służb lub systemów
     ratowniczych,
   2) wykonywanie zadań uzupełniających w stosunku do zadań starosty - odbywa
     się w gminie i należy do zadań wójta.
                                        
                                     Art. 8.
1. Zadania z zakresu zarządzania kryzysowego określone w art. 4 ust. 1 pkt 2
  lit. a), są wykonywane przez organ sprawujący władzę administracji ogólnej
  działający na najniższym stopniu zasadniczego podziału terytorialnego
  państwa, umożliwiającym skuteczne reagowanie na dane zagrożenie lub kryzys.
2. Organy, o których mowa w ust. 1, wykonują swoje zadania na zasadzie
  jednoosobowego kierownictwa oraz jednoosobowej odpowiedzialności.
                                        
                                     Art. 9.
1. Organy sprawujące władzę administracji ogólnej, o których mowa w art. 12
  ust. 1 pkt 2-3, są obowiązane do udzielania pomocy organom wykonującym
  zadania w zakresie zarządzania kryzysowego, działającym na niższym stopniu
  zasadniczego podziału terytorialnego państwa, podczas trwania zagrożenia lub
  kryzysu, a także podczas usuwania skutków kryzysu.
2. Organ udzielający pomocy jest obowiązany poinformować organ sprawujący
  władzę administracji ogólnej działający na wyższym stopniu zasadniczego
  podziału terytorialnego państwa o udzieleniu tej pomocy i wielkości
  przekazanych sił i środków.
                                        
                                    Art. 10.
Podmioty, o których mowa w art. 5, są obowiązane współpracować przy wykonywaniu
swoich zadań z organami właściwymi w zakresie gotowości cywilnej i zarządzania
kryzysowego.
                                        
                                    Art. 11.
1. Pododdziały Sił Zbrojnych Rzeczypospolitej Polskiej mogą uczestniczyć w
  systemie gotowości cywilnej i zarządzania kryzysowego przy wykonywaniu zadań,
  o których mowa w art. 4 ust. 1 pkt 1 lit. e) i pkt 2, gdy użycie innych sił i
  środków jest niemożliwe lub niewystarczające.
2. Prezes Rady Ministrów na wniosek ministra właściwego do spraw wewnętrznych
  zarządza użycie pododdziałów Sił Zbrojnych Rzeczypospolitej Polskiej w
  sytuacjach, o których mowa w ust. 1, określając wielkość niezbędnych sił i
  środków. Minister Obrony Narodowej zapewnia realizację tego zarządzenia.
3. Pododdziały, o których mowa w ust. 2, w czasie ich uczestniczenia w systemie
  gotowości cywilnej i zarządzania kryzysowego wykonują zadania określone przez
  wojewodę wskazanego przez Prezesa Rady Ministrów.
4. Prezes Rady Ministrów określa, w drodze rozporządzenia, warunki i tryb
  włączania pododdziałów Sił Zbrojnych Rzeczypospolitej Polskiej do
  uczestniczenia w systemie gotowości cywilnej i zarządzania kryzysowego przy
  wykonywaniu zadań, o których mowa w art. 4 ust. 1 pkt 1 lit. e) i pkt 2,
  uwzględniając:
   1) organy gotowości cywilnej i zarządzania kryzysowego uprawnione do
     wnioskowania w tym zakresie,
   2) formę i treść wniosku.
                                        
                                   Rozdział 2
     Organy administracji publicznej właściwe w zakresie gotowości cywilnej
                            i zarządzania kryzysowego
                                        
                                    Art. 12.
1. Organami administracji publicznej właściwymi w zakresie gotowości cywilnej i
  zarządzania kryzysowego są:
   1) Prezes Rady Ministrów, w imieniu którego działa minister właściwy do
     spraw wewnętrznych,
   2) wojewoda,
   3) starosta,
   4) wójt.
2. Organy, o których mowa w ust. 1, zapewniają wymagany stan gotowości cywilnej
  i sprawność zarządzania kryzysowego, odpowiednio na obszarze kraju,
  województwa, powiatu i gminy.
                                        
                                    Art. 13.
Do zadań ministra właściwego do spraw wewnętrznych w zakresie gotowości cywilnej
i zarządzania kryzysowego należy w szczególności:
   1) opracowywanie założeń polityki rządu w zakresie gotowości cywilnej i
     zarządzania kryzysowego oraz projektów aktów prawnych w tym zakresie,
   2) opiniowanie projektu budżetu państwa w zakresie gotowości cywilnej i
     zarządzania kryzysowego,
   3) zatwierdzanie ogólnokrajowego programu w zakresie planowania cywilnego,
   4) zatwierdzanie ogólnokrajowego planu reagowania kryzysowego,
   5) sprawowanie nadzoru nad funkcjonowaniem systemu gotowości cywilnej i
     zarządzania kryzysowego na obszarze kraju,
   6 ) organizowanie i koordynowanie pomocy zagranicznej, w tym we współpracy z
     organizacjami międzynarodowymi,
   7) organizowanie centralnego lub międzywojewódzkiego wsparcia logistycznego,
     materialno-technicznego i kadrowego w sytuacji wystąpienia zagrożenia lub
     kryzysu obejmującego co najmniej obszar jednego województwa albo kryzysu
     obejmującego obszar jednego województwa, dla zwalczania którego nie
     wystarczają środki pozostające w dyspozycji wojewody,
   8) informowanie ludności o możliwym lub występującym zagrożeniu.
                                        
                                    Art. 14.
1. Do zadań wojewody w zakresie gotowości cywilnej i zarządzania kryzysowego
  należy w szczególności:
   1) zatwierdzanie wojewódzkiego programu w zakresie planowania cywilnego,
   2) zatwierdzanie wojewódzkiego planu reagowania kryzysowego,
   3) sprawowanie nadzoru nad funkcjonowaniem systemu gotowości cywilnej i
     zarządzania kryzysowego na obszarze województwa,
   4) przygotowywanie i przekazywanie informacji i danych niezbędnych do
     opracowania ogólnokrajowego programu i planu, o których mowa w art. 13
     ust. 1 pkt 3 i 4,
   5) uzgadnianie projektów powiatowych programów w zakresie planowania
     cywilnego i planów reagowania kryzysowego,
   6) uzgadnianie wojewódzkich programów i projektów, w tym inwestycyjnych,
     przygotowanych przez sejmik województwa, pod względem ich zgodności z
     programami i planami, o których mowa w pkt 1 i 2 ,
   7) koordynowanie systemów kierowania, alarmowania oraz obserwacji zagrożeń
     na obszarze województwa,
   8) prowadzenie działalności inwestycyjnej w zakresie gotowości cywilnej i
     zarządzania kryzysowego o charakterze wojewódzkim, w tym w szczególności
     budowy, rozbudowy i unowocześniania systemów kierowania, obserwacji i
     ostrzegania, a także uzgadniania takiej działalności z innymi wojewodami,
   9) udzielanie pomocy staroście w wykonywaniu przez niego zadań w czasie
     trwania zagrożenia lub kryzysu obejmującego powiat, w zakresie wsparcia
     logistycznego, materiałowo-sprzętowego i kadrowego, w tym przy użyciu
     pododdziałów Sił Zbrojnych Rzeczypospolitej Polskiej,
  10) organizowanie współpracy międzypowiatowej i międzywojewódzkiej w czasie
     trwania zagrożenia lub kryzysu obejmującego powiat lub kilka powiatów,
  11) uzgadnianie powiatowych projektów i programów, w tym inwestycyjnych oraz
     obejmujących odbudowę określonych obszarów, pod względem ich zgodności z
     programami i planami, o których mowa w pkt 1 i 2,
  12) uzgadnianie planów zagospodarowania przestrzennego województwa, pod
     względem ich zgodności z programami i planami, o których mowa w pkt 1 i 2,
  13) wspomaganie lokalnych organów gotowości cywilnej i zarządzania
     kryzysowego w pozyskiwaniu środków finansowych, niezbędnych do prowadzenia
     odbudowy,
  14) prowadzenie szkoleń, treningów i ćwiczeń sprawdzających stan gotowości
     cywilnej i zarządzania kryzysowego oraz innych form edukacji w zakresie
     gotowości cywilnej i zarządzania kryzysowego,
  15) przygotowanie i zapewnienie funkcjonowania budowli ochronnych oraz
     obiektów i urządzeń specjalnych na potrzeby ochrony ludności oraz
     działania w sytuacji stanu nadzwyczajnego.
2. W razie niemożności wykonywania przez wojewodę obowiązków, zadania z zakresu
  zarządzania kryzysowego wykonuje z mocy prawa pierwszy wicewojewoda.
                                        
                                    Art. 15.
1. Do zadań starosty z zakresu administracji rządowej w zakresie gotowości
  cywilnej i zarządzania kryzysowego należy w szczególności:
   1) zatwierdzanie powiatowego programu w zakresie planowania cywilnego,
   2) zatwierdzanie powiatowego planu reagowania kryzysowego,
   3) sprawowanie nadzoru nad funkcjonowaniem systemu gotowości cywilnej i
     zarządzania kryzysowego na obszarze powiatu,
   4) przygotowywanie i przekazywanie informacji i danych niezbędnych do
     opracowania wojewódzkiego programu i planu, o których mowa w art. 14 ust.
     1 pkt 1 i 2,
   5) uzgadnianie projektów gminnych programów w zakresie planowania cywilnego
     i planów reagowania kryzysowego,
   6) uzgadnianie lokalnych programów i projektów, w tym inwestycyjnych oraz
     obejmujących odbudowę określonych obszarów, przygotowywanych w
     szczególności przez gminę, pod względem ich zgodności z programami i
     planami, o których mowa w pkt 1 i 2,
   7) uzgadnianie miejscowych planów zagospodarowania przestrzennego gminy z
     programami i planami, o których mowa w pkt 1 i 2,
   8) uzgadnianie systemów kierowania, alarmowania oraz obserwacji zagrożeń na
     obszarze powiatu,
   9) prowadzenie działalności inwestycyjnej w zakresie gotowości cywilnej i
     zarządzania kryzysowego o charakterze powiatowym, w tym w szczególności
     rozbudowy i unowocześniania systemów kierowania, obserwacji i ostrzegania,
     a także uzgadnianie takiej działalności z innymi starostami,
  10) udzielanie pomocy wójtowi w wykonywaniu przez niego zadań w czasie
     trwania zagrożenia lub kryzysu obejmującego gminę, w zakresie wsparcia
     logistycznego, materiałowo-sprzętowego i kadrowego,
  11) zapewnianie poszkodowanym, przy współpracy z gminą, warunków niezbędnych
     dla ochrony ich życia lub zdrowia i przywracanie funkcjonowania
     najważniejszych instytucji i urządzeń użyteczności publicznej oraz
     wykonywania wszystkich podstawowych funkcji przez administrację publiczną,
  12) organizowanie współpracy międzygminnej i międzypowiatowej w czasie
     trwania zagrożenia lub kryzysu obejmującego gminę lub kilka gmin,
  13) prowadzenie lokalnych szkoleń, treningów i ćwiczeń, sprawdzających stan
     gotowości cywilnej i zarządzania kryzysowego oraz innych form edukacji w
     zakresie gotowości cywilnej i zarządzania kryzysowego,
  14) wykonywanie poleceń ministra właściwego do spraw wewnętrznych i wojewody,
     o których mowa w art. 17,
  15) wykonywanie innych zadań określonych w odrębnych ustawach lub
     wynikających z planów lub programów w zakresie planowania cywilnego
     przyjętych przez ministra właściwego do spraw wewnętrznych i wojewodę.
2. W razie niemożności wykonywania przez starostę obowiązków, zadania z zakresu
  zarządzania kryzysowego wykonuje z mocy prawa wicestarosta.
3. Rada powiatu może określić zasady wyznaczania innego członka zarządu do
  wykonywania zadań z zakresu zarządzania kryzysowego w przypadku niemożności
  wykonywania tych zadań przez starostę lub wicestarostę.
                                    Art. 16.
1. Do zadań wójta z zakresu administracji rządowej w zakresie gotowości
  cywilnej i zarządzania kryzysowego należy w szczególności:
   1) zatwierdzanie gminnego programu w zakresie planowania cywilnego,
   2) zatwierdzanie gminnego planu reagowania kryzysowego,
   3) sprawowanie nadzoru nad funkcjonowaniem systemu gotowości cywilnej i
     zarządzania kryzysowego na obszarze gminy,
   4) przygotowywanie i przekazywanie informacji i danych niezbędnych do
     opracowania powiatowego programu i planu, o których mowa w art. 15 ust. 1
     pkt 1 i 2,
   5) koordynowanie systemów kierowania, alarmowania oraz obserwacji zagrożeń
     na obszarze gminy,
   6) zapewnianie poszkodowanym warunków niezbędnych dla ochrony ich życia lub
     zdrowia i przywracanie funkcjonowania najważniejszych instytucji i
     urządzeń użyteczności publicznej oraz wykonywania wszystkich podstawowych
     funkcji przez administrację publiczną,
   7) prowadzenie działalności inwestycyjnej w zakresie gotowości cywilnej i
     zarządzania kryzysowego o charakterze gminnym, w tym w szczególności
     rozbudowy i unowocześniania systemów kierowania, obserwacji i ostrzegania,
   8) prowadzenie gminnych szkoleń, treningów i ćwiczeń, sprawdzających stan
     gotowości cywilnej i zarządzania kryzysowego oraz innych form edukacji w
     zakresie gotowości cywilnej i zarządzania kryzysowego,
   9) wykonywanie poleceń ministra właściwego do spraw wewnętrznych, wojewody i
     starosty, o których mowa w art. 17,
  10) wykonywanie innych zadań określonych w odrębnych ustawach lub
     wynikających z planów w zakresie planowania cywilnego przyjętych przez
     ministra właściwego do spraw wewnętrznych, wojewodę i starostę.
2. W razie niemożności wykonywania przez wójta obowiązków, zadania z zakresu
  zarządzania kryzysowego, wykonuje z mocy prawa jego zastępca.
3. Rada gminy może określić zasady wyznaczania innego członka zarządu do
  wykonywania zadań z zakresu zarządzania kryzysowego w przypadku niemożności
  wykonywania tych zadań przez wójta lub jego zastępcę.
                                    Art. 17.
1. Minister właściwy do spraw wewnętrznych, wojewoda, starosta lub wójt kierują
  działaniami organów administracji publicznej oraz innych podmiotów, dla
  których zadania przewidziano w planach reagowania kryzysowego, w czasie
  trwania zagrożenia lub kryzysu odpowiednio na obszarze kraju, województwa,
  powiatu, gminy lub ich części.
2. Kierując działaniami, o których mowa w ust. 1, minister właściwy do spraw
  wewnętrznych może wydawać:
   1) zarządzenia i polecenia - wojewodzie,
   2) polecenia - innym niż wojewoda organom administracji publicznej i
     podmiotom, dla których zadania przewidziano w planach reagowania
     kryzysowego.
3. Kierując działaniami, o których mowa w ust. 1, wojewoda, starosta lub wójt:
   1) mogą wydawać polecenia organom administracji publicznej oraz innym
     podmiotom, dla których zadania przewidziano w planach reagowania
     kryzysowego,
   2) informują o możliwym lub występującym zagrożeniu lub kryzysie.
4. Polecenia, o których mowa w ust. 2 i 3, nie mogą dotyczyć rozstrzygnięć co
  do istoty sprawy załatwianej w drodze decyzji administracyjnej.
5. Polecenia, o których mowa w ust. 2 i 3, wydane ustnie, wymagają
  potwierdzenia na piśmie.
                                        
                                    Art. 18.
1. Ministrowie i kierownicy urzędów centralnych są obowiązani do uwzględniania
  w swoich działaniach zadań z zakresu gotowości cywilnej i zarządzania
  kryzysowego określonych w ustawie, w tym w szczególności do określania i
  diagnozowania zagrożeń związanych z rozwojem cywilizacyjnym lub działaniem
  sił natury oraz współdziałania z organami właściwymi w zakresie gotowości
  cywilnej i zarządzania kryzysowego podczas obserwacji, zapobiegania i
  likwidacji zagrożeń, w czasie trwania kryzysu, a także podczas usuwania jego
  skutków.
2. Ministrowie i kierownicy urzędów centralnych są obowiązani do podjęcia, w
  zakresie swoich kompetencji, bezzwłocznych działań, w celu minimalizacji
  skutków zagrożeń oraz informowania ministra właściwego do spraw wewnętrznych
  o tych zagrożeniach i podjętych działaniach.
                                        
                                    Art. 19.
1. Organy, o których mowa w art. 12 ust. 1, oraz ministrowie i kierownicy
  urzędów centralnych są odpowiedzialni za opracowanie oraz zatwierdzają
  programy w zakresie planowania cywilnego i plany reagowania kryzysowego.
2. Programy, o których mowa w ust. 1, stanowią dokumenty zawierające założenia
  i wytyczne dotyczące rozwoju, organizacji i infrastruktury systemu gotowości
  cywilnej i zarządzania kryzysowego.
3. Plany, o których mowa w ust. 1, stanowią dokumenty ustalające sposoby
  kierowania oraz zasady współdziałania, a także procedury realizowane przez
  podmioty określone w planie, podejmujące działania zmierzające do
  minimalizacji lub likwidacji bezpośrednich skutków zagrożenia lub kryzysu.
4. Plan, o którym mowa w ust. 1, składa się z:
   1) części głównej zawierającej:
     a) charakterystykę potencjalnych zagrożeń,
     b) przydział zadań podmiotom określonym w planie,
     c) procedury rozwijania centrum zarządzania kryzysowego,
     d) procedury aktualizacji planu reagowania kryzysowego i uruchamiania jego
       realizacji,
     e) sposób koordynowania działań podmiotów określonych w planie,
   2) załączników zawierających:
     a) charakterystykę zadań podmiotów określonych w planie,
     b) schemat obiegu informacji i decyzji,
     c) procedury uruchamiania i realizacji zadań określonych w planie,
   3) informacji uzupełniających stanowiących szczegółowe dane potrzebne do
     realizacji zadań.
5. Podmioty, dla których zadania przewidziano w planie reagowania kryzysowego,
  opracowują swoje plany operacyjne, zawierające harmonogramy i procedury
  realizacji zadań.
6. Ministrowie i kierownicy urzędów centralnych oraz wojewodowie są obowiązani
  do uzgadniania projektów planów reagowania kryzysowego z ministrem właściwym
  do spraw wewnętrznych.
                                        
                                    Art. 20.
1. Organy, o których mowa w art. 12 ust. 1, mogą powoływać, jako ich organy
  doradcze, zespoły reagowania kryzysowego, w skład których wchodzą kierownicy
  odpowiednio: centralnych, wojewódzkich, powiatowych lub gminnych służb, a
  także kierownicy administracji niezespolonych, przedstawiciele organizacji
  społecznych oraz inne osoby zaproszone przez ministra właściwego do spraw
  wewnętrznych, wojewodę, starostę lub wójta.
2. Do zadań zespołów, o których mowa w ust. 1, należy w szczególności:
   1) w zakresie gotowości cywilnej:
     a) analiza i ocena możliwości wystąpienia zagrożeń,
     b) wypracowywanie wniosków i propozycji dotyczących zapobiegania i
       przeciwdziałania zagrożeniom,
     c) opiniowanie projektów aktów prawnych, planów i programów pod względem
       ich zgodności z przyjętymi zasadami w zakresie gotowości cywilnej i
       zarządzania kryzysowego,
   2) w zakresie zarządzania kryzysowego:
     a) stała analiza i ocena zagrożenia lub kryzysu oraz jego poszczególnych
       elementów,
     b) przedstawianie szczegółowych sposobów i środków reagowania na
       zagrożenie lub kryzys i ograniczanie jego skutków.
3. Minister właściwy do spraw wewnętrznych określa, w drodze rozporządzenia,
  organizację i tryb pracy zespołów, o których mowa w ust. 1, z uwzględnieniem
  form pracy oraz sposobu dokumentowania prac zespołów.
                                        
                                    Art. 21.
1. Uruchomienie zarządzania kryzysowego należy do tego z organów, o których
  mowa w art. 12 ust. 1, który pierwszy otrzymał informację i uznał ją za
  świadczącą o wystąpieniu zagrożenia albo kryzysu.
2. Organ, o którym mowa w art. 12 ust. 1 pkt 2-4, informuje natychmiast o
  zaistniałym zagrożeniu lub kryzysie organ działający na wyższym stopniu
  zasadniczego podziału terytorialnego państwa i przedstawia swoją opinię co do
  właściwości organu, który powinien kierować działaniami w czasie trwania
  zagrożenia lub kryzysu.
3. Organ, który otrzymał informację na podstawie ust. 2:
   1) bezzwłocznie wskazuje, z zastrzeżeniem pkt 2, organ kierujący działaniami
     w czasie trwania zagrożenia lub kryzysu oraz - jeżeli nie jest to minister
     właściwy do spraw wewnętrznych - natychmiast informuje organ działający na
     wyższym stopniu zasadniczego podziału terytorialnego państwa o wystąpieniu
     zagrożenia lub kryzysu oraz o podjętych środkach,
   2) w przypadku uznania niewłaściwości swojej i organu, od którego otrzymał
     informację, w kierowaniu działaniami w czasie trwania zagrożenia lub
     kryzysu, informuje natychmiast organ działający na wyższym stopniu
     zasadniczego podziału terytorialnego państwa o zaistniałej sytuacji i
     przedstawia swoją opinię co do właściwości organu, który powinien kierować
     działaniami w czasie trwania zagrożenia lub kryzysu.
4. Do organu, który otrzymał informację na podstawie ust. 3 pkt 2, stosuje się
  odpowiednio ust. 3.
5. W sytuacjach określonych w ust. 1-4, organ uruchamiający zarządzanie
  kryzysowe informuje natychmiast organy działające na bezpośrednio niższym
  stopniu zasadniczego podziału terytorialnego państwa, które z kolei informują
  organy działające na kolejnym, niższym stopniu zasadniczego podziału
  terytorialnego państwa, o wystąpieniu zagrożenia lub kryzysu i wynikających z
  tego faktu konsekwencjach prawnych i faktycznych.
6. Organ kierujący działaniami w zakresie zarządzania kryzysowego, który uznał,
  iż zagrożenie lub kryzys zostały zażegnane, kończy te działania oraz:
   1) powiadamia o tym organ działający na wyższym stopniu zasadniczego
     podziału terytorialnego państwa,
   2) ogłasza o tym w sposób zwyczajowo przyjęty na obszarze objętym
     zagrożeniem lub kryzysem.
                                        
                                    Art. 22.
W zależności od rozwoju i charakteru zdarzeń, może następować między organami, o
których mowa w art. 12 ust. 1, przejmowanie lub przekazywanie kierowania
działaniami w czasie trwania kryzysu lub zagrożenia. O przejęciu lub przekazaniu
kierowania decyduje organ działający na wyższym stopniu zasadniczego podziału
terytorialnego państwa, informując o tym natychmiast organy działające na
bezpośrednio niższym stopniu zasadniczego podziału terytorialnego państwa.
                                        
                                   Rozdział 3
       Organizacja administracji publicznej w zakresie gotowości cywilnej
                            i zarządzania kryzysowego
                                        
                                    Art. 23.
1. Tworzy się Krajowy Urząd Ratownictwa i Zarządzania Kryzysowego, zwany dalej
  "Krajowym Urzędem".
2. Minister właściwy do spraw wewnętrznych wykonuje swoje zadania w zakresie
  gotowości cywilnej i zarządzania kryzysowego przy pomocy Krajowego Urzędu.
3. Krajowym Urzędem kieruje Komendant Główny Państwowej Straży Pożarnej.
                                        
                                    Art. 24.
1. Do zadań Komendanta Głównego Państwowej Straży Pożarnej jako kierownika
  Krajowego Urzędu należy w szczególności:
   1) zapewnianie właściwego wykonywania zadań i kompetencji przez ministra
     właściwego do spraw wewnętrznych w zakresie zarządzania kryzysowego,
   2) opracowywanie ogólnokrajowych programów w zakresie planowania cywilnego i
     planów reagowania kryzysowego oraz koordynowanie programów i planów
     wojewódzkich,
   3) opracowywanie projektów zasad i procedur zarządzania kryzysowego,
   4) uzgadnianie projektów planów reagowania kryzysowego zatwierdzanych przez
     ministrów i kierowników urzędów centralnych oraz wojewodów,
   5) koordynowanie systemów kierowania i systemów obserwacji zagrożeń o
     charakterze ogólnokrajowym oraz gromadzenie i opracowywanie informacji
     uzyskiwanych z tych systemów,
   6) prowadzenie działalności inwestycyjnej w zakresie gotowości cywilnej i
     zarządzania kryzysowego o charakterze ogólnokrajowym, w tym w
     szczególności rozbudowy i unowocześniania systemów kierowania, obserwacji
     i ostrzegania,
   7) utrzymywanie stałych kontaktów i współpraca z podmiotami uczestniczącymi
     w systemie gotowości cywilnej i zarządzania kryzysowego,
   8) współpraca w zakresie gotowości cywilnej i zarządzania kryzysowego z
     właściwymi organami innych państw oraz z organizacjami międzynarodowymi, w
     tym w szczególności utrzymywanie kontaktów z Organizacją Narodów
     Zjednoczonych i Unią Europejską,
   9) analiza i ocena strat powstałych w czasie zagrożenia lub kryzysu w
     oparciu o informacje przekazane przez komendanta wojewódzkiego Państwowej
     Straży Pożarnej.
2. Prezes Rady Ministrów, w drodze rozporządzenia, nadaje Krajowemu Urzędowi
  statut określający jego organizację i tryb pracy.
                                        
                                    Art. 25.
Minister właściwy do spraw wewnętrznych kieruje działaniami w czasie trwania
zagrożenia lub kryzysu przy pomocy Krajowego Centrum Ratownictwa i Reagowania
Kryzysowego działającego w strukturze Krajowego Urzędu.
                                        
                                    Art. 26.
1. Wojewoda wykonuje zadania i kompetencje z zakresu gotowości cywilnej i
  zarządzania kryzysowego przy pomocy komendanta wojewódzkiego Państwowej
  Straży Pożarnej.
2. Aparatem pomocniczym komendanta wojewódzkiego Państwowej Straży Pożarnej
  jest wojewódzki urząd ratownictwa i zarządzania kryzysowego.
                                        
                                    Art. 27.
Do zadań komendanta wojewódzkiego Państwowej Straży Pożarnej jako kierownika
wojewódzkiego urzędu ratownictwa i zarządzania kryzysowego należy w
szczególności:
   1) przygotowywanie projektów wojewódzkiego programu w zakresie planowania
     cywilnego i planu reagowania kryzysowego,
   2) gromadzenie i opracowywanie informacji uzyskiwanych z systemów
     obserwacji, o których mowa w art. 14 ust. 1 pkt 7,
   3) przygotowywanie wojewódzkich szkoleń, treningów, ćwiczeń i innych form
     edukacji w zakresie gotowości cywilnej i zarządzania kryzysowego dla osób
     działających w strukturach administracji publicznej na obszarze
     województwa,
   4) utrzymywanie stałych kontaktów i współpraca z podmiotami uczestniczącymi
     w systemie gotowości cywilnej i zarządzania kryzysowego,
   5) analiza i ocena strat powstałych w czasie zagrożenia lub kryzysu na
     obszarze województwa w oparciu o informacje przekazane przez powiatowych
     inspektorów gotowości cywilnej,
   6) wykonywanie innych zadań określonych przez wojewodę.
                                        
                                    Art. 28.
1. Wojewoda kieruje działaniami w czasie trwania zagrożenia lub kryzysu przy
  pomocy wojewódzkiego centrum ratownictwa i reagowania kryzysowego,
  działającego w strukturze wojewódzkiego urzędu ratownictwa i zarządzania
  kryzysowego.
2. Wojewoda może określić inną jednostkę organizacyjną wojewódzkiej
  administracji zespolonej, w ramach której będzie działać wojewódzkie centrum
  ratownictwa i reagowania kryzysowego.
                                        
                                    Art. 29.
W wojewódzkim centrum ratownictwa i reagowania kryzysowego są wykonywane zadania
polegające w szczególności na zapewnieniu wojewodzie warunków umożliwiających
sprawne kierowanie i koordynowanie działań w czasie trwania zagrożenia lub
kryzysu na obszarze województwa lub znacznej jego części.
                                        
                                    Art. 30.
1. Starosta wykonuje zadania i kompetencje z zakresu gotowości cywilnej i
  zarządzania kryzysowego przy pomocy powiatowego inspektora gotowości
  cywilnej.
2. Powiatowego inspektora gotowości cywilnej powołuje i odwołuje starosta.
3. Powiatowy inspektor gotowości cywilnej kieruje powiatowym inspektoratem
  gotowości cywilnej. Inspektorat jest komórką organizacyjną starostwa
  powiatowego.
                                        
                                    Art. 31.
Do zadań powiatowego inspektora gotowości cywilnej należy w szczególności:
   1) przygotowywanie projektów powiatowego programu w zakresie planowania
     cywilnego i planu reagowania kryzysowego,
   2) gromadzenie i opracowywanie informacji uzyskiwanych z systemów
     obserwacji, o których mowa w art. 15 ust. 1 pkt 8,
   3) przygotowywanie lokalnych szkoleń, treningów, ćwiczeń i innych form
     edukacji w zakresie gotowości cywilnej i zarządzania kryzysowego,
   4) utrzymywanie stałych kontaktów i współpraca z podmiotami uczestniczącymi
     w systemie gotowości cywilnej i zarządzania kryzysowego,
   5) analiza i ocena strat powstałych w czasie zagrożenia lub kryzysu na
     obszarze powiatu w oparciu o informacje przekazane przez gminnych
     inspektorów gotowości cywilnej,
   6) wykonywanie innych zadań określonych przez starostę.
                                        
                                    Art. 32.
1. W ramach powiatowej administracji zespolonej działa powiatowe centrum
  ratownictwa i reagowania kryzysowego, przy pomocy którego:
   1) w zakresie określonym w art. 4 ust. 1 pkt 1 lit. c)-e) - właściwi
     kierownicy powiatowych służb podejmują działania przewidziane w ustawach,
   2) w zakresie określonym w art. 4 ust. 1 pkt 2 lit. a) - starosta kieruje
     działaniami w czasie trwania zagrożenia lub kryzysu.
2. Starosta określa jednostkę organizacyjną powiatowych służb, w ramach której
  działa powiatowe centrum ratownictwa i reagowania kryzysowego.
                                        
                                    Art. 33.
1. W powiatowym centrum ratownictwa i reagowania kryzysowego są wykonywane
  zadania polegające:
   1) w zakresie gotowości cywilnej na:
     a) prowadzeniu stałej obserwacji zjawisk mogących prowadzić do wystąpienia
       zagrożenia,
     b) podejmowaniu działań, o których mowa w art. 4 ust. 1 pkt 1 lit. d),
     c) współudziale i pomocy w wykonywaniu zadań podejmowanych przez
       powiatowego inspektora gotowości cywilnej, w tym w szczególności w
       ćwiczeniach, treningach i szkoleniach, prowadzeniu obserwacji, zbieraniu
       i przetwarzaniu informacji,
   2) w zakresie zarządzania kryzysowego na:
     a) zapewnieniu staroście warunków umożliwiających sprawne kierowanie
       działaniami w czasie trwania zagrożenia lub kryzysu na obszarze powiatu
       lub istotnej jego części, w tym w szczególności ostrzeganie i
       alarmowanie ludności,
     b) organizowaniu wsparcia międzygminnego i ewentualnie międzypowiatowego,
       w czasie trwania zagrożenia lub kryzysu obejmującego część powiatu,
     c) logistycznym, materiałowo - sprzętowym oraz kadrowym wspieraniu wójta w
       kierowaniu przez niego działaniami w czasie trwania zagrożenia lub
       kryzysu na obszarze gminy,
     d) informowaniu ludności o możliwym lub występującym zagrożeniu.
2. Działania, o których mowa w ust. 1 pkt 1 lit. b), prowadzi się w
  zintegrowanym układzie, posiadającym główne stanowisko dyspozytorskie i
  obejmującym wszystkie podstawowe służby ze względu na ich zadania w zakresie
  gotowości cywilnej i zarządzania kryzysowego.
3. Zadania, o których mowa w ust. 1 pkt 2, są wykonywane przy współpracy z
  powiatowym inspektorem gotowości cywilnej.
                                        
                                    Art. 34.
1. Wójt wykonuje zadania i kompetencje z zakresu gotowości cywilnej i
  zarządzania kryzysowego przy pomocy gminnego inspektora gotowości cywilnej.
2. Gminnego inspektora gotowości cywilnej powołuje i odwołuje wójt.
3. Gminny inspektor gotowości cywilnej kieruje gminnym inspektoratem gotowości
  cywilnej, będącym komórką organizacyjną urzędu gminy, jeżeli statut gminy lub
  regulamin urzędu przewiduje taką komórkę.
                                        
                                    Art. 35.
Do zadań gminnego inspektora gotowości cywilnej należy w szczególności:
   1) przygotowywanie projektów gminnego programu w zakresie planowania
     cywilnego i planu reagowania kryzysowego,
   2) współpraca z komórkami organizacyjnymi urzędu gminy właściwymi w sprawach
     ewidencji ludności i pojazdów oraz w prowadzeniu odpowiedniej ewidencji
     wymaganej dla potrzeb systemu gotowości cywilnej i zarządzania
     kryzysowego,
   3) przygotowywanie lokalnych szkoleń, treningów,
   4) prowadzenie ćwiczeń i innych form edukacji w zakresie gotowości cywilnej
     i zarządzania kryzysowego,
   5) utrzymywanie stałych kontaktów i współpraca z podmiotami uczestniczącymi
     w systemie gotowości cywilnej i zarządzania kryzysowego, a działającymi na
     obszarze gminy,
   6) analiza i ocena strat powstałych w czasie zagrożenia lub kryzysu na
     obszarze gminy i przekazywanie informacji na ten temat powiatowemu
     inspektorowi gotowości cywilnej,
   7)  wykonywanie innych zadań określonych przez wójta.
                                    Art. 36.
1. W strukturze administracji gminnej może działać gminne centrum ratownictwa i
  reagowania kryzysowego, przy pomocy którego:
   1) w zakresie określonym w art. 4 ust. 1 pkt 1 lit. c)-e) - właściwi
     kierownicy gminnych służb podejmują działania przewidziane w ustawach,
   2) zakresie określonym w art. 4 ust. 1 pkt 2 lit. a) - wójt kieruje
     działaniami w czasie trwania zagrożenia lub kryzysu.
2. W miastach na prawach powiatu działają miejskie centra ratownictwa i
  reagowania kryzysowego na zasadach określonych w art. 32 i art. 33.
                                        
                                    Art. 37.
Minister właściwy do spraw wewnętrznych określa, w drodze rozporządzenia,
wymagania organizacyjne i techniczne, jakie powinny spełniać: Krajowe Centrum
Ratownictwa i Reagowania Kryzysowego, wojewódzkie centra ratownictwa i
reagowania kryzysowego oraz powiatowe i gminne centra ratownictwa i reagowania
kryzysowego, z uwzględnieniem wymagań w zakresie:
   1) obiegu informacji w systemie zarządzania kryzysowego,
   2) zgodności systemów łączności,
   3) zgodności systemów informatycznych.
                                        
                                   Rozdział 4
      Ograniczenia w korzystaniu z wolności i praw oraz obowiązki świadczeń
                                        
                                    Art. 38.
1. W sytuacji wystąpienia zagrożenia lub kryzysu, jeżeli jest to niezbędne dla
  ochrony życia i zdrowia obywateli lub mienia o wielkiej wartości, mogą zostać
  wprowadzone:
   1) ograniczenia w korzystaniu z wolności i praw człowieka i obywatela
     polegające na:
     a) nakazie określonego sposobu poruszania się,
     b) nakazie lub zakazie przebywania do odwołania, lub w określonych
       godzinach, na określonych obszarach lub w określonych miejscach lub
       obiektach,
     c) nakazie opróżnienia lub zabezpieczenia przed zniszczeniem określonych
       pomieszczeń,
     d) nakazie ewakuacji w ustalonym czasie z określonych obszarów, miejsc i
       obiektów,
     e) nakazie poddania się kwarantannie, szczepieniom ochronnym i badaniom
       lekarskim,
     f) wprowadzeniu całkowitej lub częściowej reglamentacji zaopatrzenia w
       określonego rodzaju artykuły lub ograniczeń w dostarczaniu wody, energii
       elektrycznej lub gazu,
   2) obowiązki świadczeń osobistych i rzeczowych polegające na:
     a) udzielaniu pomocy ofiarom kryzysu, w tym w szczególności osobom, które
       uległy nieszczęśliwym wypadkom,
     b) wykonywaniu określonych prac,
     c) oddaniu do używania posiadanych nieruchomości lub rzeczy ruchomych, w
       tym środków transportu, łączności i innych środków technicznych,
     d) udostępnieniu określonych pomieszczeń osobom ewakuowanym,
     e) przyjęciu na przechowanie lub zabezpieczeniu mienia lub zagrożonych
       zwierząt osób poszkodowanych lub ewakuowanych,
     f) pełnieniu wart.
2. Przedmiotem świadczeń, o których mowa w ust. 1 pkt 2 lit. c) i d), nie mogą
  być dobra kultury ruchome i nieruchome wpisane do rejestru zabytków.
3. Od świadczeń osobistych zwolnione są osoby:
   1) do 16 roku życia i powyżej 60 roku - w zakresie określonym w ust. 1 pkt 2
     lit. b) i f),
   2) chore, niepełnosprawne i kobiety w ciąży - w zakresie określonym w ust. 1
     pkt 2 lit. a), b), e) i f),
   3) sprawujące opiekę nad dziećmi do lat 14 oraz osobami chorymi i
     niepełnosprawnymi - w zakresie określonym w ust. 1 pkt 2 lit. b), e) i f).
4. W szczególnie uzasadnionych przypadkach właściwy organ w zakresie gotowości
  cywilnej i zarządzania kryzysowego może zwolnić od obowiązków, o których mowa
  w ust. 1 pkt 2, również inne osoby.
     
                                    Art. 39.
1. Obowiązki świadczeń, o których mowa w art. 38 ust. 1 pkt 2, mogą zostać
  wprowadzone wyłącznie wówczas, gdy siły i środki pozostające w dyspozycji
  właściwego organu w zakresie gotowości cywilnej i zarządzania kryzysowego są
  niewystarczające dla likwidacji zagrożenia lub kryzysu.
2. Ograniczenia i obowiązki świadczeń, o których mowa w art. 38 ust. 1,
  wprowadza się na czas oznaczony, niezbędny dla ochrony życia i zdrowia
  obywateli lub mienia o wielkiej wartości, nie dłuższy jednak niż 7 dni. W
  wyjątkowych, szczególnie uzasadnionych przypadkach, wojewoda może przedłużyć
  ten okres na dalszy czas oznaczony. Łączny czas trwania ograniczeń lub
  obowiązków świadczeń nie może przekroczyć 30 dni. Do przedłużania okresu, na
  jaki wprowadzono ograniczenia lub obowiązki świadczeń, stosuje się przepisy
  art. 40-43.
3. Ograniczenia i obowiązki świadczeń, o których mowa w art. 38 ust. 1, stosuje
  się do osób fizycznych, zamieszkałych lub przebywających czasowo na obszarze,
  na którym wystąpiło zagrożenie lub kryzys, a także odpowiednio do osób
  prawnych i jednostek organizacyjnych nieposiadających osobowości prawnej
  mających siedzibę lub prowadzących działalność na tym obszarze.
4. Ograniczenia i obowiązki świadczeń, o których mowa w art. 38 ust. 1, mogą
  obowiązywać na całym obszarze jednostki zasadniczego podziału terytorialnego
  państwa lub jego części.
                                        
                                    Art. 40.
1. Ograniczenia i obowiązki świadczeń, o których mowa w art. 38 ust. 1, są
  wprowadzane przez właściwy organ w zakresie gotowości cywilnej i zarządzania
  kryzysowego, kierujący działaniami w czasie trwania zagrożenia lub kryzysu, z
  zastrzeżeniem ust. 2-4 i art. 41, aktem prawa miejscowego, wydawanym w formie
  rozporządzenia kryzysowego, obowiązującym przez określony czas z możliwością
  jego skrócenia lub przedłużenia.
2. Jeżeli działaniami w czasie trwania zagrożenia lub kryzysu kieruje minister
  właściwy do spraw wewnętrznych, ograniczenia i obowiązki świadczeń wprowadza
  właściwy wojewoda.
3. Akty prawa miejscowego wprowadzające ograniczenia w korzystaniu z wolności i
  praw człowieka i obywatela, o których mowa w art. 38 ust. 1 pkt 1 lit. b) i
  d)-f), są wydawane wyłącznie przez wojewodę z własnej inicjatywy lub na
  wniosek starosty lub wójta, jeżeli starosta lub wójt kieruje działaniami w
  czasie trwania zagrożenia lub kryzysu.
4. Akty prawa miejscowego wprowadzające ograniczenia w korzystaniu z wolności i
  praw człowieka i obywatela, o których mowa w art. 38 ust. 1 pkt 1 lit. a) i
  c), oraz obowiązek świadczenia, o którym mowa w art. 38 ust. 1 pkt 2 lit. c),
  są wydawane przez:
   1) wojewodę, lub
   2) starostę z własnej inicjatywy lub na wniosek wójta, jeżeli wójt kieruje
     działaniami w czasie trwania zagrożenia lub kryzysu.
5. Z chwilą wydania aktu prawa miejscowego przez organ, który przejął
  kierowanie działaniami w czasie trwania zagrożenia lub kryzysu na podstawie
  art. 22, tracą moc akty prawa miejscowego wydane przez organy dotychczas
  kierujące działaniami w czasie trwania zagrożenia lub kryzysu, chyba że akt
  prawa miejscowego wydany przez organ, który przejął kierowanie działaniami,
  stanowi inaczej.
                                        
                                    Art. 41.
1. Wprowadzenie obowiązku świadczeń, o których mowa w art. 38 ust. 1 pkt 2,
  poprzedza się wezwaniem osób fizycznych zamieszkałych lub przebywających
  czasowo na obszarze, na którym wystąpiło zagrożenie lub kryzys, a także osób
  prawnych i jednostek organizacyjnych nieposiadających osobowości prawnej
  mających siedzibę lub prowadzących działalność na tym obszarze, do
  dobrowolnego spełnienia tych świadczeń.
2. Obowiązek świadczeń może być wprowadzony, jeżeli mimo wezwania do
  dobrowolnego spełnienia świadczeń, liczba ochotników jest niewystarczająca
  dla likwidacji zagrożenia lub kryzysu.
                                        
                                    Art. 42.
1. Akty prawa miejscowego, o których mowa w art. 40 ust. 1, określają w
  szczególności:
   1) zakres i rodzaj ograniczeń wolności i praw lub obowiązku świadczeń, o
     których mowa w art. 38 ust. 1,
   2) kategorie osób i podmiotów podlegających ograniczeniom lub obowiązkom
     świadczeń,
   3) zasięg terytorialny obowiązywania ograniczeń i obowiązku świadczeń,
   4) czas trwania ograniczeń i obowiązku świadczeń.
2. Organ, który wydał akt prawa miejscowego, o którym mowa w art. 40 ust. 1,
  przekazuje go natychmiast właściwemu organowi nadzoru. Niezależnie od
  uprawnień przysługujących na podstawie odrębnych ustaw, organ nadzoru może
  wstrzymać wykonanie aktu, jeżeli stwierdzi, że został on wydany bez
  uzasadnienia lub z przekroczeniem granic upoważnienia do jego wydania.
  Równocześnie z wstrzymaniem wykonania zakwestionowanego aktu, jeżeli jest to
  niezbędne do zapobieżenia lub usunięcia zagrożenia albo do przeciwdziałania
  kryzysowi, organ nadzoru - o ile nie jest to minister właściwy do spraw
  wewnętrznych - wydaje rozporządzenie zastępcze, które obowiązuje do czasu
  zastąpienia go przez właściwy organ prawidłowym aktem prawa miejscowego, nie
  dłużej jednak niż 7 dni.
3. Do aktów prawa miejscowego, o których mowa w art. 40 ust. 1, stosuje się
  przepisy dotyczące ogłaszania, nadzoru i kontroli aktów prawa miejscowego
  stanowionych w trybie właściwym dla przepisów porządkowych.
                                        
                                    Art. 43.
1. Ograniczenie, o którym mowa w art. 38 ust. 1 pkt 1 lit. c), i obowiązki
  świadczeń w stosunku do poszczególnych osób i jednostek, o których mowa w
  art. 39 ust. 3, są nakładane w drodze decyzji wydanej na podstawie aktu prawa
  miejscowego w związku z właściwym przepisem ustawy przez organ wskazany w tym
  akcie. W decyzji określa się okres obowiązywania ograniczenia lub obowiązku
  świadczeń.
2. Organem wyższego stopnia w sprawach decyzji, o których mowa w ust. 1,
  wydanych przez starostę i wójta, jest wojewoda.
3. Do decyzji wydawanych na podstawie aktów prawa miejscowego, o których mowa w
  art. 40 ust. 1, stosuje się przepisy Kodeksu postępowania administracyjnego z
  zastrzeżeniem, że:
   1) podlegają one natychmiastowemu wykonaniu z chwilą ich doręczenia lub
     ogłoszenia,
   2) mogą one być w nagłych wypadkach wydawane ustnie, a następnie
     potwierdzane pisemnie,
   3) odwołania od nich wnosi się w terminie 3 dni od dnia doręczenia lub
     pisemnego potwierdzenia decyzji wydanej ustnie,
   4) wniesione odwołania podlegają przekazaniu organowi odwoławczemu w
     terminie 3 dni, a rozpatrzeniu - w terminie 7 dni od dnia doręczenia mu
     odwołania.
4. Potwierdzenie pisemne, o którym mowa w ust. 3 pkt 2, następuje niezwłocznie,
  nie później jednak niż w terminie 7 dni od dnia ustania zagrożenia lub
  kryzysu.
                                        
                                    Art. 44.
1. Za wykonanie świadczenia osobistego, o którym mowa w art. 38 ust. 1 pkt 2
  lit. a), b), e) i f), przysługuje zryczałtowane wynagrodzenie w wysokości
  1/178 kwoty najniższego wynagrodzenia pracowników za pełny wymiar czasu pracy
  określonego przez ministra właściwego do spraw pracy na podstawie Kodeksu
  pracy, za każdą godzinę czasu wykonywania świadczeń.
2. Zryczałtowane wynagrodzenie, o którym mowa w ust. 1, przysługuje od:
   1) Skarbu Państwa - jeżeli obowiązek świadczenia osobistego został
     wprowadzony przez wojewodę,
   2) powiatu - jeżeli obowiązek świadczenia osobistego został wprowadzony
     przez starostę,
   3) gminy - jeżeli obowiązek świadczenia osobistego został wprowadzony przez
     wójta.
                                        
                                    Art. 45.
1. Posiadacz przedmiotu świadczenia wezwany do wykonania świadczenia jest
  obowiązany oddać go do używania w stanie przydatnym do użytku wraz z
  dotyczącymi go dokumentami.
2. Biorący przedmiot świadczenia jest obowiązany używać go w sposób
  odpowiadający jego właściwościom i przeznaczeniu. Biorący ponosi zwykłe
  koszty i inne ciężary związane z utrzymaniem i eksploatacją przedmiotu
  świadczenia za okres, w którym posiadacz przedmiotu świadczenia nie mógł z
  niego korzystać, a poczynione przez biorącego wydatki lub nakłady na
  przedmiot świadczenia nie podlegają zwrotowi.
3. Biorący przedmiot świadczenia jest odpowiedzialny także za jego przypadkową
  utratę lub uszkodzenia oraz za szkody wynikłe z używania go w sposób
  sprzeczny z jego właściwościami i przeznaczeniem.
4. Biorący jest obowiązany zwrócić posiadaczowi przedmiot świadczenia w stanie
  niepogorszonym. Biorący nie ponosi odpowiedzialności za zużycie przedmiotu
  świadczenia, będące następstwem prawidłowego używania.
5. Biorący przedmiot świadczenia jest odpowiedzialny za szkody wynikłe z
  niezwrócenia go niezwłocznie po terminie określonym w decyzji, o której mowa
  w art. 43 ust. 1, oraz z tytułu napraw wykonywanych po tym terminie wskutek
  uszkodzeń powstałych w czasie używania go przez biorącego.
                                        
                                    Art. 46.
1. Osobie, która poniosła stratę majątkową powstałą w następstwie ograniczenia
  w korzystaniu z wolności i praw człowieka i obywatela w czasie zagrożenia lub
  kryzysu, zwanej dalej "poszkodowanym", przysługuje roszczenie o
  odszkodowanie.
2. Odszkodowanie, o którym mowa w ust. 1, obejmuje wyrównanie straty
  majątkowej, bez korzyści, które poszkodowany mógłby osiągnąć, gdyby strata
  nie powstała.
3. W zakresie nieuregulowanym niniejszą ustawą do odszkodowania, o którym mowa
  w ust. 1, stosuje się przepisy Kodeksu cywilnego, z wyłączeniem art. 418.
 
                                    Art. 47.
1. Odszkodowanie przysługuje od:
   1) Skarbu Państwa - jeżeli ograniczenie w korzystaniu z wolności i praw
     człowieka i obywatela, w którego następstwie powstała szkoda wprowadzone
     zostało przez wojewodę,
   2) powiatu - jeżeli ograniczenie w korzystaniu z wolności i praw człowieka i
     obywatela, w którego następstwie powstała szkoda wprowadzone zostało przez
     starostę,
   3) gminy - jeżeli ograniczenie w korzystaniu z wolności i praw człowieka i
     obywatela, w którego następstwie powstała szkoda wprowadzone zostało przez
     wójta.
2. Odszkodowanie nie przysługuje, jeżeli strata majątkowa powstała wyłącznie z
  winy poszkodowanego lub osoby trzeciej, za którą biorący nie ponosi
  odpowiedzialności.
                                        
                                    Art. 48.
1. W sprawie o odszkodowanie orzeka w drodze decyzji organ, który wprowadził
  ograniczenie w korzystaniu z wolności i praw człowieka i obywatela, w
  następstwie którego powstała szkoda.
2. Organ, o którym mowa w ust. 1, wydaje decyzję w sprawie o odszkodowanie
  niezwłocznie, nie później jednak niż w terminie trzech miesięcy od dnia
  wszczęcia postępowania.
3. Wypłaty odszkodowania dokonuje organ, o którym mowa w ust. 1, w terminie 30
  dni od dnia, w którym decyzja stała się ostateczna.
                                        
                                    Art. 49.
1. Poszkodowany niezadowolony z decyzji w sprawie o odszkodowanie, w terminie
  30 dni od dnia doręczenia tej decyzji, może wnieść powództwo do sądu
  powszechnego.
2. Wniesienie powództwa, o którym mowa w ust. 1, nie wstrzymuje wykonania
  decyzji.
                                        
                                    Art. 50.
Do postępowania w sprawach, o których mowa w art. 48, stosuje się przepisy
Kodeksu postępowania administracyjnego, o ile ustawa nie stanowi inaczej.
                                        
                                    Art. 51.
Roszczenie o odszkodowanie ulega przedawnieniu z upływem roku od dnia, w którym
poszkodowany dowiedział się o stracie majątkowej. Jednakże w każdym przypadku
roszczenie przedawnia się z upływem trzech lat od dnia ustania zagrożenia lub
kryzysu.
 
                                    Art. 52.
Roszczenie o odszkodowanie przechodzi na następców prawnych poszkodowanego.
                                        
                                    Art. 53.
1. Osobie, która podczas lub w związku z wykonywaniem świadczenia osobistego
  określonego w art. 38 ust. 1 pkt 2, lit. a), b), e) i f), doznała uszkodzenia
  ciała lub rozstroju zdrowia przysługuje roszczenie o odszkodowanie, o którym
  mowa w art. 444 Kodeksu cywilnego.
2. W razie śmierci osoby, na którą nałożono obowiązek świadczenia osobistego,
  podczas lub w związku z wykonywaniem tego świadczenia, stosuje się
  odpowiednio przepisy art. 446 Kodeksu cywilnego.
                                        
                                    Art. 54.
W czasie trwania zagrożenia lub kryzysu właściwy organ w zakresie gotowości
cywilnej i zarządzania kryzysowego może zawiesić na czas określony działalność
placówek oświatowych, instytucji kultury, sportu, rekreacji, rozrywki i innych
jednostek zajmujących się świadczeniem powszechnie dostępnej działalności
usługowej.
                                        
                                    Art. 55.
W czasie trwania zagrożenia lub kryzysu właściwy organ na wniosek organu
gotowości cywilnej i zarządzania kryzysowego może, w celu i w zakresie
niezbędnym do usprawnienia przemieszczania się środków transportowych,
wprowadzić ograniczenia w ruchu drogowym, kolejowym i lotniczym, a także w
żegludze śródlądowej i przybrzeżnej - na wodach wewnętrznych i morzu
terytorialnym.
                                        
                                    Art. 56.
Redaktorzy naczelni dzienników i czasopism oraz nadawcy audycji radiowych i
telewizyjnych działający na obszarze, na którym wystąpiło zagrożenie lub kryzys,
są obowiązani na żądanie właściwego organu do nieodpłatnego, natychmiastowego
rozpowszechniania aktów prawa miejscowego, komunikatów i decyzji tego organu
związanych z działaniami podejmowanymi w czasie trwania zagrożenia lub kryzysu.
Przepisów art. 34, art. 35 i art. 47 ustawy z dnia 26 stycznia 1984 r. - Prawo
prasowe (Dz.U. Nr 5, poz. 24, z 1988 r. Nr 41, poz. 324, z 1989 r. Nr 34, poz.
187, z 1990 r. Nr 29, poz. 173, z 1991 r. Nr 100, poz. 442, z 1996 r. Nr 114,
poz. 542, z 1997 r. Nr 88, poz. 584, Nr 121, poz. 770 oraz z 1999 r. Nr 90, poz.
999) nie stosuje się.
                                        
                                   Rozdział 5
        Finansowanie systemu gotowości cywilnej i zarządzania kryzysowego
                                        
                                    Art. 57.
Jednostki samorządu terytorialnego otrzymują dotacje celowe z budżetu państwa na
finansowanie zadań, o których mowa w art. 15 i art. 16, oraz wypłatę
wynagrodzenia i odszkodowań, o których mowa w art. 44 ust. 2 pkt 2 i 3 oraz art.
47 ust. 1 pkt 2 i 3.
                                    Art. 58.
1. Tworzy się gminny fundusz kryzysowy, zwany dalej "gminnym funduszem",
  powiatowy fundusz kryzysowy, zwany dalej "powiatowym funduszem" oraz
  wojewódzki fundusz kryzysowy, zwany dalej "wojewódzkim funduszem".
2. Środki gminnych, powiatowych i wojewódzkich funduszy przeznaczone są na
  finansowanie wydatków związanych z reagowaniem w czasie kryzysu i usuwaniem
  jego skutków.
                                        
                                    Art. 59.
1. Środki gminnych, powiatowych i wojewódzkich funduszy gromadzone są na
  wyodrębnionym rachunku bankowym.
2. Zarząd jednostki samorządu terytorialnego opracowuje plan finansowy
  funduszu, który stanowi załącznik do uchwały budżetowej.
                                        
                                    Art. 60.
1. Przychodami gminnego funduszu są:
   1) przekazane z budżetu gminy środki finansowe ustalone w wysokości
     stanowiącej 0,2% wykonanych wydatków bieżących w roku poprzedzającym rok
     budżetowy, z wyłączeniem wydatków bieżących na zadania oświatowe, z
     zastrzeżeniem ust. 2,
   2) pożyczki udzielone z budżetu państwa,
   3) darowizny,
   4) odsetki z oprocentowania rachunków bankowych i lokat,
   5) inne przychody, określone w odrębnych przepisach.
2. Jeżeli wysokość zgromadzonych środków z tytułu, o którym mowa w ust. 1 pkt
  1, przekroczy 1% planowanych na dany rok w budżecie gminy wydatków bieżących,
  rada gminy może, w drodze uchwały, zadecydować o nieprzekazywaniu środków na
  ten fundusz.
3. Środki, o których mowa w ust. 1 pkt 1, przekazywane są z budżetu gminy w
  dwóch równych ratach w terminach do 30 czerwca i 31 grudnia roku budżetowego
  i stanowią wydatki budżetu danego roku
                                        
                                    Art. 61.
1. Przychodami powiatowego funduszu są:
   1) przekazane z budżetu powiatu środki finansowe ustalone w wysokości
     stanowiącej 0,2% wykonanych wydatków bieżących w roku poprzedzającym rok
     budżetowy, z wyłączeniem wydatków bieżących na zadania oświatowe, z
     zastrzeżeniem ust. 2,
   2) pożyczki udzielone z budżetu państwa,
   3) darowizny,
   4) odsetki z oprocentowania rachunków bankowych i lokat,
   5) inne przychody, określone w odrębnych przepisach.
2. Jeżeli wysokość zgromadzonych środków z tytułu, o którym mowa w ust. 1 pkt
  1, przekroczy 1% planowanych w budżecie powiatu wydatków bieżących, rada
  powiatu może, w drodze uchwały, zadecydować o nieprzekazywaniu środków na ten
  fundusz.
3. Środki, o których mowa w ust. 1 pkt 1, przekazywane są z budżetu powiatu w
  dwóch równych ratach w terminach do 30 czerwca i 31 grudnia roku budżetowego
  i stanowią wydatek budżetu danego roku.
                                        
                                    Art. 62.
1. Przychodami wojewódzkiego funduszu są:
   1) przekazane z budżetu województwa środki finansowe ustalone w wysokości
     stanowiącej 0,2% wykonanych wydatków bieżących w roku poprzedzającym rok
     budżetowy, z wyłączeniem wydatków bieżących na zadania oświatowe, z
     zastrzeżeniem ust. 2,
   2) pożyczki udzielone z budżetu państwa,
   3) darowizny,
   4) odsetki z oprocentowania rachunków bankowych i lokat,
   5) inne przychody, określone w odrębnych przepisach.
2. Jeżeli wysokość zgromadzonych środków z tytułu, o którym mowa w ust. 1 pkt
  1, przekroczy 1% planowanych w budżecie województwa wydatków bieżących,
  sejmik województwa może, w drodze uchwały, zadecydować o nieprzekazywaniu
  środków na ten fundusz.
3. Środki, o których mowa w ust. 1 pkt 1, przekazywane są z budżetu województwa
  w dwóch równych ratach w terminach do 30 czerwca i 31 grudnia roku
  budżetowego i stanowią wydatek budżetu danego roku.
                                        
                                    Art. 63.
Środki gminnego, powiatowego oraz wojewódzkiego funduszu mogą służyć jako
zabezpieczenie poręczeń na zaciąganie kredytów i pożyczek w przypadku realizacji
zadań własnych inwestycyjnych, mających bezpośredni związek z przeciwdziałaniem
zagrożeniom i kryzysom.
                                        
                                    Art. 64.
1. W przypadku wystąpienia zagrożenia lub kryzysu zarząd jednostki samorządu
  terytorialnego podejmuje decyzję o uruchomieniu środków funduszu kryzysowego.
2. Środkami gminnego, powiatowego oraz wojewódzkiego funduszu dysponują
  odpowiednio wójt, starosta lub marszałek województwa.
                                        
                                    Art. 65.
1. Jeżeli suma wydatków związanych z reagowaniem na zagrożenie lub kryzys w
  gminie przekroczy wysokość 75% środków zgromadzonych na rachunku gminnego
  funduszu, wójt może wystąpić z wnioskiem o pomoc rzeczową lub finansową z
  budżetu powiatu, w skład którego wchodzi ta gmina.
2. Starosta niezwłocznie udziela pomocy ze środków powiatowego funduszu, jeżeli
  z informacji zawartych we wniosku wynika poniesienie przez gminę wydatków
  ponad sumę, o której mowa w ust. 1.
3. Pomoc, o której mowa w ust. 1, jest udzielana w formie dotacji celowej, na
  podstawie porozumienia zawartego między tymi jednostkami samorządu
  terytorialnego.
4. Do rozliczenia dotacji, o których mowa w ust. 1, mają zastosowanie przepisy
  ustawy z dnia 26 listopada 1998 r. o finansach publicznych (Dz.U. Nr 155,
  poz. 1014, z 1999 r. Nr 38, poz. 360, Nr 49, poz. 485, Nr 70, poz. 778 i Nr
  110, poz. 1255, z 2000 r. Nr 6 poz. 69, Nr 12, poz. 136. Nr 48, poz. 550, Nr
  95, poz. 1041, Nr 119, poz. 1251 i Nr 122, poz. 1315 oraz z 2001 r. Nr 45,
  poz. 497 i Nr 46, poz. 499).
                                        
                                    Art. 66.
1. Jeżeli suma wydatków związanych z reagowaniem na zagrożenie lub kryzys w
  powiecie przekroczy wysokość 75% środków zgromadzonych na rachunku
  powiatowego funduszu, starosta może wystąpić z wnioskiem o pomoc rzeczową lub
  finansową z budżetu województwa, w skład którego wchodzi ten powiat.
2. Marszałek województwa niezwłocznie udziela pomocy ze środków wojewódzkiego
  funduszu, jeżeli z informacji zawartych we wniosku wynika poniesienie przez
  powiat wydatków ponad sumę, o której mowa w ust. 1.
3. Pomoc, o której mowa w ust. 1, jest udzielana w formie dotacji celowej, na
  podstawie porozumienia zawartego między tymi jednostkami samorządu
  terytorialnego.
4. Do rozliczenia dotacji, o których mowa w ust. 1, mają zastosowanie przepisy
  ustawy o finansach publicznych.
                                        
                                    Art. 67.
1. Każdego roku w budżecie państwa tworzy się rezerwę celową w wysokości 0,2%
  planowanych wydatków bieżących, z przeznaczeniem na realizację zadań, o
  których mowa w niniejszej ustawie, w szczególności na dofinansowanie zadań,
  wykonywanych przez województwo w przypadku, gdy suma wydatków związanych z
  reagowaniem na zagrożenie lub kryzys w województwie przekroczy wysokość 75%
  środków zgromadzonych na rachunku wojewódzkiego funduszu.
2. Środki z rezerwy, o której mowa w ust. 1, mogą być również przeznaczone na
  pożyczki dla jednostek samorządu terytorialnego, w przypadku wystąpienia
  stanów zagrożenia lub kryzysu.
3. Warunki udzielenia pożyczki, ze szczególnym uwzględnieniem stopnia stanu
  zagrożenia lub kryzysu, określa umowa zawarta między właściwym dysponentem
  budżetu państwa a zarządem jednostki samorządu terytorialnego.
                                   Rozdział 6
                                 Przepisy karne
                                        
                                    Art. 68.
1. Kto:
   1) nie stosuje się do nakazu określonego sposobu poruszania się,
   2) nie stosuje się do nakazu lub zakazu przebywania w określonych godzinach
     na określonych obszarach lub w określonych miejscach i obiektach,
   3) nie stosuje się do nakazu opróżnienia lub zabezpieczenia określonych
     pomieszczeń przed zniszczeniem,
   4) nie stosuje się do nakazu ewakuacji w ustalonym czasie z określonych
     obszarów, miejsc i obiektów,
   5) nie stosuje się do nakazu poddania się kwarantannie, szczepieniom
     ochronnym lub badaniom lekarskim,
   6) narusza obowiązki wynikające z wprowadzonej całkowitej lub częściowej
     reglamentacji zaopatrzenia w określonego rodzaju artykuły lub ograniczeń w
     dostarczaniu wody, energii elektrycznej lub gazu,
   7) wbrew obowiązkowi nie wykonuje świadczeń osobistych i rzeczowych, o
     których mowa w art. 38 ust. 1 pkt 2,
   8) wbrew obowiązkowi nie rozpowszechnia aktów prawa miejscowego, komunikatów
     i decyzji właściwych organów
 - podlega karze aresztu lub grzywny.
2. Kto naruszając wprowadzone ograniczenia w ruchu drogowym, kolejowym i
  lotniczym, a także w żegludze śródlądowej i przybrzeżnej - na wodach
  wewnętrznych i morzu terytorialnym, utrudnia lub uniemożliwia prowadzenie
  działań ratowniczych
   - podlega karze aresztu lub grzywny.
3. Rozpoznawanie spraw o wykroczenia określone w ust. 1 i 2 następuje w trybie
  przepisów o postępowaniu w sprawach o wykroczenia.
4. Jeżeli sprawca wykroczenia został ujęty na gorącym uczynku lub bezpośrednio
  potem i niezwłocznie doprowadzony na rozprawę, rozpoznanie sprawy następuje w
  trybie przepisów o postępowaniu przyspieszonym.
                                        
                                    Art. 69.
1. Niewykonane w całości lub w części do ostatniego dnia obowiązywania aktów
  prawa miejscowego, ustanawiających ograniczenia w korzystaniu z wolności i
  praw człowieka i obywatela lub obowiązki świadczeń osobistych i rzeczowych,
  kary za wykroczenia wymierzone na podstawie przepisów niniejszej ustawy
  podlegają wykonaniu.
2. Postępowania w sprawach o wykroczenia określone w niniejszej ustawie,
  wszczęte i niezakończone orzeczeniem kończącym postępowanie do dnia utraty
  mocy obowiązującej przez akty prawa miejscowego ustanawiające ograniczenia w
  korzystaniu z wolności i praw człowieka i obywatela, prowadzi się na
  podstawie przepisów niniejszej ustawy, a wymierzone kary podlegają wykonaniu.
                                        
                                   Rozdział 7
       Zmiany w przepisach obowiązujących, przepisy przejściowe i końcowe
                                        
                                    Art. 70.
W ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej (Dz. U. z 1992 r. Nr 4, poz. 16, Nr 40, poz. 174 i Nr
54, poz. 254, z 1994 r. Nr 43, poz. 165, z 1996 r. Nr 7, poz. 44, Nr 10, poz. 56
i Nr 106, poz. 496, z 1997 r. Nr 6, poz. 31, Nr 28, poz. 153, Nr 80, poz. 495,
Nr 88, poz. 554, Nr 121, poz. 770 i Nr 141, poz. 944, z 1998 r. Nr 146, poz. 961
i Nr 162, poz. 1114 i 1126, z 1999 r. Nr 50, poz. 500, z 2000 r. Nr 12, poz. 136
i Nr 109, poz. 1156 oraz z 2001 r. Nr 48, poz. 506) wprowadza się następujące
zmiany:
1) w art. 4 w ust. 2 skreśla się wyrazy "służby w obronie cywilnej, odbywania
  przysposobienia obronnego, uczestniczenia w samoobronie ludności,";
2) w art. 6 w ust. 2 w pkt 5 po wyrazach "Sił Zbrojnych" skreśla się przecinek
  oraz wyrazy "obrony cywilnej";
3) skreśla się art. 17;
4) w art. 19 po wyrazach "przez niego upoważnione" przecinek zastępuje się
  kropką oraz skreśla się wyrazy "oraz postulaty dotyczące potrzeb obrony
  cywilnej, przekazywane przez Szefa Obrony Cywilnej Kraju lub terenowe organy
  obrony cywilnej.";
5) w art. 23 w pkt 3 skreśla się lit. b);
6) w art. 53 w ust. 2 w pkt 2 skreśla się wyrazy "szkolenia poborowych w
  obronie cywilnej albo";
7) w art. 55 skreśla się ust. 2;
8) w art. 57 po wyrazach "do zasadniczej służby" skreśla się wyrazy "i
  szkolenia poborowych w obronie cywilnej", a po wyrazach "i służby okresowej"
  skreśla się przecinek oraz wyrazy "jak również do odbycia ćwiczeń w obronie
  cywilnej";
9) w art. 111 w ust. 1 skreśla się wyrazy "w obronie cywilnej lub";
10) w art. 112 w ust. 2 po wyrazach "służby sanitarnej" dodaje się kropkę i
  skreśla się wyrazy "lub służby w obronie cywilnej.";
11) skreśla się Dział IV;
12) w art. 188 w ust. 1 po wyrazach "w art. 187 ust. 3 i 4" skreśla się wyrazy
  "albo organom obrony cywilnej";
13) w art. 189 w ust. 1 po wyrazach "zasadniczej służby wojskowej" skreśla się
  przecinek oraz wyrazy "zasadniczej służby w obronie cywilnej";
14) w art. 190 w ust. 1 po wyrazach "zasadniczej służby wojskowej" skreśla się
  przecinek oraz wyrazy "zasadniczej służby w obronie cywilnej";
15) w art. 200:
   a) w ust. 1 skreśla się wyrazy "oraz zwalczania klęsk żywiołowych,
     nadzwyczajnych zagrożeń środowiska i likwidacji ich skutków",
   b) w ust. 3 po wyrazach "ćwiczeniami wojskowymi" skreśla się przecinek oraz
     wyrazy "ćwiczeniami w obronie cywilnej oraz ćwiczeniami praktycznymi w
     zakresie powszechnej samoobrony";
16) w art. 202 w ust. 1 po wyrazach "komendanta uzupełnień" skreśla się wyrazy
  "lub właściwego organu obrony cywilnej";
17) w art. 208 w ust. 2 po wyrazach "Sił Zbrojnych" skreśla się przecinek oraz
  wyrazy "jednostek organizacyjnych obrony cywilnej", a po wyrazach "obrony
  Państwa" skreśla się wyrazy "a także zwalczania klęsk żywiołowych,
  nadzwyczajnych zagrożeń środowiska i likwidacji ich skutków";
18) w art. 209:
   a) w ust. 1 w pkt 2 przecinek na końcu zastępuje się kropką i skreśla się
     pkt 3,
   b) skreśla się ust. 5;
19) w art. 210 w ust. 1 po wyrazach "komendanta uzupełnień" skreśla się wyrazy
  "lub właściwego organu obrony cywilnej";
20) w art. 211 w ust. 1 skreśla się wyrazy "lub właściwego organu obrony
  cywilnej";
21) w art. 212 w ust. 2 wyrazy "lub właściwych organów obrony cywilnej,
  informować je" zastępuje się wyrazami "informować ich";
22) w art. 216 w ust. 1 po wyrazach "Sił Zbrojnych" skreśla się przecinek oraz
  wyrazy "obrony cywilnej";
23) w art. 217 w ust. 1 po wyrazach "Siły Zbrojne" skreśla się przecinek oraz
  wyrazy "jednostki organizacyjne obrony cywilnej";
24) w art. 225:
   a) w ust. 1 skreśla się pkt 2,
   b) w ust. 2 w pkt 1 skreśla się wyrazy "w czasie odbywania szkolenia
     poborowych lub ćwiczeń w obronie cywilnej albo";
25) skreśla się art. 226;
26) w art. 236 skreśla się wyrazy "lub ćwiczeń w obronie cywilnej";
27) w art. 244:
   a) w ust. 1 skreśla się wyrazy "w obronie cywilnej lub",
   b) w ust. 3:
     - w pkt 1 skreśla się wyrazy "w obronie cywilnej lub",
     - w pkt 2 skreśla się wyrazy "w obronie cywilnej i",
     - w pkt 3 skreśla się wyrazy "w obronie cywilnej i",
     - w pkt 4 skreśla się wyrazy "w obronie cywilnej lub";
28) w art. 246 po wyrazach "służby wojskowej" skreśla się przecinek oraz wyrazy
  "służby w obronie cywilnej";
29) w art. 247 w ust. 1 po wyrazach "służby wojskowej" skreśla się przecinek
  oraz wyrazy "służby w obronie cywilnej".
                                        
                                    Art. 71.
W ustawie z dnia 24 października 1974 r. - Prawo wodne (Dz.U. Nr 38, poz. 230, z
1980 r. Nr 3, poz. 6, z 1983 r. Nr 44, poz. 201, z 1989 r. Nr 26, poz. 139 i Nr
35, poz. 192, z 1990 r. Nr 34, poz. 198 i Nr 39, poz. 222, z 1991 r. Nr 32, poz.
131 i Nr 77, poz. 335, z 1993 r. Nr 40, poz. 183, z 1994 r. Nr 27, poz. 96, z
1995 r. Nr 47, poz. 243, z 1996 r. Nr 106, poz. 496, z 1997 r. Nr 47, poz. 299,
Nr 88, poz. 554 i Nr 133, poz. 885, z 1998 r. Nr 106, poz. 668, z 2000 r. Nr 12,
poz. 136, Nr 89, poz. 991, Nr 109, poz. 1157 i Nr 120, poz. 1268 oraz z 2001 r.
Nr 5, poz. 43 i Nr 72, poz. 747) wprowadza się następujące zmiany:
1) art. 70 otrzymuje brzmienie:
      "Art. 70. 1. Bezpośrednia ochrona przed powodzią należy do zadań z
             zakresu gotowości cywilnej i zarządzania kryzysowego i spoczywa na
             organach administracji rządowej, starostach, wójtach, burmistrzach
             (prezydentach miast) oraz innych organach wykonujących zadania z
             zakresu gotowości cywilnej i zarządzania kryzysowego.
         2. Starosta wykonuje podstawowe zadania w zakresie bezpośredniej
           ochrony przed powodzią, chyba, że przepisy szczególne stanowią
           inaczej.
         3. Organami doradczymi wojewody, starosty, wójta, burmistrza
           (prezydenta miasta) do spraw ochrony przed powodzią są zespoły
           reagowania kryzysowego, o których mowa w art. 20 ustawy z dnia 26
           lipca 2001 r. o gotowości cywilnej i zarządzaniu kryzysowym (Dz.U.
           Nr..., poz....).";
2) art. 71 otrzymuje brzmienie:
      "Art. 71. 1. W przypadku ostrzeżenia o nadejściu fali powodziowej
             dyrektor regionalnego zarządu gospodarki wodnej, w drodze decyzji,
             może zobowiązać zakład piętrzący wodę do obniżenia piętrzenia lub
             opróżnienia zbiornika bez odszkodowania. Decyzji nadaje się rygor
             natychmiastowej wykonalności.
         2. Wydanie decyzji, o której mowa w ust. 1, wymaga uzgodnienia z
           właściwymi wojewodami; niezgłoszenie sprzeciwu w ciągu 12 godzin od
           otrzymania decyzji uznaje się za dokonanie uzgodnienia.";
3) w art. 72 po wyrazach "(prezydent miasta)" dodaje się wyrazy "i starosta"
  oraz po wyrazie "państwowe" dodaje się wyraz "samorządowe,";
4) w art. 73 w ust. 1 po wyrazach "(prezydent miasta)" dodaje się wyrazy "i
  starosta";
5) art. 74 otrzymuje brzmienie:
      "Art. 74. 1. Jeżeli w inny sposób nie można usunąć bezpośredniego
             niebezpieczeństwa dla życia ludzi lub dla mienia, wójt, burmistrz
             (prezydent miasta) na podstawie odpowiedniego aktu prawa
             miejscowego, o którym mowa w art. 40 ustawy o gotowości cywilnej i
             zarządzaniu kryzysowym, wydaje na zasadach określonych w art. 43
             ustawy o gotowości cywilnej i zarządzaniu kryzysowym decyzje o
             ewakuacji ludności z obszarów bezpośrednio zagrożonych powodzią.
         2. W razie nagłego zagrożenia powodzią wójt, burmistrz (prezydent
           miasta) może wydawać decyzje bez uprzedniego wydania przez wojewodę
           aktu prawa miejscowego z równoczesnym obowiązkiem powiadomienia
           starosty i wojewody o podjętych decyzjach.";
6) skreśla się art. 75;
7) w art. 76 w ust. 1 wyrazy "wójt, burmistrz (prezydent miasta)" zastępuje się
  wyrazami "organ kierujący działaniami w czasie trwania powodzi lub zagrożenia
  nią zgodnie z art. 21 ustawy o gotowości cywilnej i zarządzaniu kryzysowym".
                                        
                                    Art. 72.
W ustawie z dnia 6 maja 1981 r. o pracowniczych ogrodach działkowych (Dz.U. z
1996 r. Nr 85, poz. 390, z 1997 r. Nr 141, poz. 943, z 1998 r. Nr 106, poz. 668
i Nr 86, poz. 965 oraz z 2000 r. Nr 50, poz. 581) w art. 16 w ust. 1 w pkt 2
kropkę zastępuje się przecinkiem i dodaje się pkt 3 w brzmieniu:
  "3) finansowanie zadań w zakresie gotowości cywilnej i zarządzania
     kryzysowego.".
                                        
                                    Art. 73.
W ustawie z dnia 17 maja 1989 r. - Prawo geodezyjne i kartograficzne (Dz.U. z
2000 r. Nr 100, poz. 1086 i Nr 120, poz. 1268) w art. 41 po ust. 4 dodaje się
ust. 4a w brzmieniu:
  "4a. W sytuacji zagrożenia, o którym mowa w art. 2 pkt 2 ustawy z dnia 26
      lipca  2001 r. o gotowości cywilnej i zarządzaniu kryzysowym (Dz.U. Nr
      ..., poz. ...) środki Funduszu w pierwszej kolejności powinny być
      kierowane na te cele związane z aktualizacją i utrzymaniem państwowego
      zasobu geodezyjnego i kartograficznego, które są niezbędne do
      bezpośredniego zapobiegania lub przeciwdziałania zagrożeniu.".
                                        
                                    Art. 74.
W ustawie z dnia 8 marca 1990 r. o samorządzie gminnym (Dz.U. z 1996 r. Nr 13,
poz. 74, Nr 58, poz. 261, Nr 106, poz. 496 i Nr 132, poz. 622, z 1997 r. Nr 9,
poz. 43, Nr 106, poz. 679, Nr 107, poz. 686, Nr 113, poz. 734 i Nr 123, poz. 775
oraz z 1998 r. Nr 155, poz. 1014 i Nr 162, poz. 1126, z 2000 r. Nr 26, poz. 306,
Nr 48, poz. 552, Nr 62, poz. 718, Nr 88. poz. 985, Nr 91, poz. 1009 i Nr 95,
poz. 1041 oraz z 2001 r. Nr 45, poz. 497) w art. 31 dotychczasową treść oznacza
się jako ust. 1 i dodaje ust. 2 w brzmieniu:
  "2. Wójt lub burmistrz jako organ sprawujący władzę administracji ogólnej
     organizuje i kieruje na obszarze gminy systemem gotowości cywilnej i
     zarządzania kryzysowego na zasadach i w trybie określonym w odrębnej
     ustawie.".
                                        
                                    Art. 75.
W ustawie z dnia 24 sierpnia 1991r. o ochronie przeciwpożarowej (Dz.U. Nr 81,
poz. 351, z 1994 r. Nr 27, poz. 96 i Nr 89, poz. 414, z 1996 r. Nr 106, poz.
496, z 1997 r. Nr 111, poz. 725 i Nr 121, poz. 770 oraz z 1998 r. Nr 106, poz.
668 i Nr 162, poz. 1126 oraz z 2000 r. Nr 120, poz. 1268) wprowadza się
następujące zmiany:
1) tytuł ustawy otrzymuje brzmienie:
    "o ratownictwie i ochronie przeciwpożarowej";
2) art. 1 otrzymuje brzmienie:
     "Art. 1. Ustawa określa zasady ratownictwa i ochrony przeciwpożarowej oraz
           organizację administracji publicznej w tym zakresie.";
3) w art. 2 pkt 4 otrzymuje brzmienie:
     "4) krajowym systemie ratowniczo-gaśniczym - rozumie się przez to
       organizacyjno-prawną formę wykonywania zadań, o których mowa w
       niniejszej ustawie, z zakresu ratownictwa i ochrony przeciwpożarowej,
       przez jednostki organizacyjne Państwowej Straży Pożarnej oraz inne
       podmioty.";
4) dodaje się nowy rozdział 1a w brzmieniu:
                                  "Rozdział 1a
    Organy administracji publicznej właściwe w zakresie ratownictwa i ochrony
                                przeciwpożarowej
     Art. 2a. Organami administracji publicznej właściwymi w sprawach
           ratownictwa i ochrony przeciwpożarowej są:
           1) minister właściwy do spraw wewnętrznych,
           2) wojewoda,
           3) komendant powiatowy (miejski) Państwowej Straży Pożarnej.
       Art. 2b. 1. Do zadań ministra właściwego do spraw wewnętrznych w
              zakresie ratownictwa i ochrony przeciwpożarowej należą w
              szczególności:
           1) opracowywanie założeń polityki Rządu w zakresie ratownictwa i
             ochrony przeciwpożarowej oraz projektów aktów prawnych w tym
             zakresie,
           2) opiniowanie projektu budżetu państwa w zakresie ratownictwa i
             ochrony przeciwpożarowej, a także w zakresie krajowego systemu
             ratowniczo-gaśniczego,
           3) współpraca w zakresie ratownictwa i ochrony przeciwpożarowej, z
             właściwymi organami innych państw oraz z organizacjami
             międzynarodowymi, w tym w szczególności utrzymywanie kontaktów z
             organami Organizacji Narodów Zjednoczonych i Unii Europejskiej,
           4) sprawowanie nadzoru nad realizacją zadań w zakresie ratownictwa i
             ochrony przeciwpożarowej przez organy, o których mowa w art. 2a pkt
             2 i 3.
         2. Zadania w zakresie ratownictwa i ochrony przeciwpożarowej minister
           właściwy do spraw wewnętrznych wykonuje przy pomocy Komendanta
           Głównego Państwowej Straży Pożarnej, którego obsługę zapewnia
           Krajowy Urząd Ratownictwa i Zarządzania Kryzysowego, zwany dalej
           "Krajowym Urzędem".
         3. Do zadań Komendanta Głównego Państwowej Straży Pożarnej z zakresu
           ratownictwa i ochrony przeciwpożarowej wykonywanych przy pomocy
           Krajowego Urzędu należą w szczególności:
           1) ustalanie planu rozmieszczenia na obszarze kraju
             specjalistycznego sprzętu ratowniczego, na potrzeby krajowego
             systemu ratowniczo-gaśniczego,
           2) współpraca z podmiotami uczestniczącymi w krajowym systemie
             ratowniczo-gaśniczym,
           3) analizowanie zagrożeń pożarowych i innych miejscowych zagrożeń,
           4) dysponowanie oraz kierowanie siłami i środkami krajowego systemu
             ratowniczo-gaśniczego na obszarze kraju, w przypadku działań
             ratowniczych, których charakter, rozmiar lub zasięg przekracza
             możliwości sił ratowniczych województwa,
           5) inicjowanie przedsięwzięć oraz prac naukowo-badawczych w zakresie
             ochrony przeciwpożarowej i ratownictwa,
           6) ustalanie programów i zasad szkolenia pożarniczego dla jednostek
             ratownictwa i ochrony przeciwpożarowej, wspieranie inicjatyw
             społecznych w zakresie ochrony przeciwpożarowej i ratownictwa,
           7) współdziałanie z Zarządem Głównym Związku Ochotniczych Straży
             Pożarnych Rzeczypospolitej Polskiej,
           8) współpraca z organizacjami wykonującymi zadania użyteczności
             publicznej w zakresie ratownictwa.
       Art. 2c. 1. Do zadań wojewody w zakresie ratownictwa i ochrony
              przeciwpożarowej należą w szczególności:
           1) organizowanie krajowego systemu ratowniczo - gaśniczego na
             obszarze województwa,
           2) dysponowanie oraz kierowanie siłami i środkami krajowego systemu
             ratowniczo-gaśniczego na obszarze województwa, w przypadku działań
             ratowniczych, których charakter, rozmiar lub zasięg przekracza
             możliwości sił ratowniczych powiatu,
           3) kontrola uzgadniania projektów budowlanych pod względem ochrony
             przeciwpożarowej,
           4) nadzór nad organami i jednostkami organizacyjnymi Państwowej
             Straży Pożarnej działającymi na obszarze województwa,
           5) wspieranie inicjatyw społecznych w zakresie ratownictwa i ochrony
             przeciwpożarowej,
           6) wykonywanie innych zadań określonych przez ministra właściwego do
             spraw wewnętrznych.
         2. Zadania w zakresie ratownictwa i ochrony przeciwpożarowej na
           obszarze województwa, wojewoda wykonuje przy pomocy komendanta
           wojewódzkiego Państwowej Straży Pożarnej, będącego kierownikiem
           wojewódzkiego urzędu ratownictwa i zarządzania kryzysowego.
         3. Do zadań komendanta wojewódzkiego Państwowej Straży Pożarnej z
           zakresu ratownictwa i ochrony przeciwpożarowej wykonywanych przy
           pomocy wojewódzkiego urzędu ratownictwa i zarządzania kryzysowego
           należą w szczególności:
           1) przygotowywanie wojewódzkich szkoleń, treningów, ćwiczeń i innych
             form edukacji w zakresie ratownictwa, ochrony przeciwpożarowej, dla
             osób działających w strukturach administracji publicznej na
             obszarze województwa,
           2) współpraca z podmiotami uczestniczącymi w krajowym systemie
             ratowniczo-gaśniczym,
           3) opracowywanie planów ratowniczych na obszarze województwa,
           4) kontrolowanie jednostek organizacyjnych Państwowej Straży
             Pożarnej działających na obszarze województwa,
           5) analizowanie stanu bezpieczeństwa województwa w zakresie
             ratownictwa i ochrony przeciwpożarowej,
           6) współdziałanie z zarządem wojewódzkim Związku Ochotniczych Straży
             Pożarnych Rzeczypospolitej Polskiej oraz z innymi wojewódzkimi
             organizacjami zrzeszającymi ochotnicze straże pożarne,
           7) współpraca z organizacjami wykonującymi zadania użyteczności
             publicznej w zakresie ratownictwa.
       Art. 2d. 1. Do zadań komendanta powiatowego (miejskiego) Państwowej
              Straży Pożarnej należą w szczególności:
           1) organizowanie na obszarze powiatu krajowego systemu ratowniczogaśniczego,

           2) dysponowanie oraz kierowanie siłami i środkami krajowego systemu
             ratowniczo-gaśniczego na obszarze powiatu poprzez swoje stanowisko
             kierowania,
           3) organizowanie i prowadzenie działań ratowniczych,
           4) współdziałanie z komendantem gminnym ochrony przeciwpożarowej,
             jeżeli komendant taki został zatrudniony w gminie,
           5) rozpoznawanie zagrożeń pożarowych i innych miejscowych zagrożeń,
           6) opracowywanie planów ratowniczych na obszarze powiatu,
           7) nadzorowanie przestrzegania przepisów przeciwpożarowych,
           8) wstępne ustalanie przyczyny oraz okoliczności powstania i
             rozprzestrzeniania się pożaru oraz miejscowego zagrożenia,
           9) organizowanie szkolenia i doskonalenia pożarniczego, w tym
             również dla członków ochotniczych straży pożarnych,
          10) współdziałanie z powiatowymi organizacjami zrzeszającymi
            ochotnicze straże pożarne,
          11) przeprowadzanie inspekcji podmiotów należących do krajowego
            systemu ratowniczo-gaśniczego w zakresie przygotowania do działań
            ratowniczych.
         2. Aparatem pomocniczym komendanta powiatowego (miejskiego) Państwowej
           Straży Pożarnej jest komenda powiatowa (miejska) Państwowej Straży
           Pożarnej, zwana dalej "komendą powiatową".
         3. Regulamin organizacyjny komendy powiatowej jest ustalany przez
           komendanta powiatowego i zatwierdzany przez komendanta wojewódzkiego
           Państwowej Straży Pożarnej.
       Art. 2e. 1. W postępowaniu administracyjnym, w sprawach związanych z
              wykonywaniem zadań i kompetencji z zakresu ratownictwa i ochrony
              przeciwpożarowej, organem właściwym jest komendant powiatowy
              (miejski) Państwowej Straży Pożarnej, jeżeli ustawy nie stanowią
              inaczej.
         2. W postępowaniu administracyjnym, w sprawach, o których mowa w ust.
           1, organami wyższego stopnia są:
           1) w stosunku do komendanta powiatowego (miejskiego) Państwowej
             Straży Pożarnej - komendant wojewódzki Państwowej Straży Pożarnej,
           2) w stosunku do komendanta wojewódzkiego Państwowej Straży Pożarnej
             - Komendant Główny Państwowej Straży Pożarnej.
       Art. 2f. 1. Rada powiatu przynajmniej raz na rok rozpatruje informacje
              komendanta powiatowego (miejskiego) Państwowej Straży Pożarnej o
              stanie ratownictwa i ochrony przeciwpożarowej oraz o zagrożeniach
              pożarowych i innych miejscowych zagrożeniach powiatu (miasta na
              prawach powiatu). Na polecenie starosty informację taką właściwy
              komendant jest obowiązany składać w każdym czasie.
         2. Rada powiatu (miasta) na podstawie informacji, o których mowa w
           ust. 1, może określić w drodze uchwały istotne dla wspólnoty
           samorządowej zagrożenia bezpieczeństwa pożarowego.
         3. W przypadku bezpośredniego zagrożenia bezpieczeństwa wspólnoty
           samorządowej, w szczególności życia lub zdrowia, przewodniczący
           zarządu gminy lub powiatu może wydać komendantowi powiatowemu
           (miejskiemu) Państwowej Straży Pożarnej polecenie podjęcia działań w
           zakresie właściwości Państwowej Straży Pożarnej, zmierzających do
           usunięcia tego zagrożenia.
         4. Uchwała, o której mowa w ust. 2, lub polecenie wydane na podstawie
           ust. 3 nie mogą dotyczyć wykonania konkretnej czynności służbowej.
           Uchwała lub polecenie nie mogą również określać sposobu wykonania
           zadania przez Państwową Straż Pożarną.
         5. Starosta lub wójt (burmistrz lub prezydent miasta) ponoszą wyłączną
           odpowiedzialność za treść i skutki polecenia, o którym mowa w ust.
           4.
         6. Polecenie, o którym mowa w ust. 4, podlega niezwłocznemu wykonaniu.
           Polecenie przekazane ustnie wymaga potwierdzenia na piśmie.
         7. Komendant powiatowy (miejski) Państwowej Straży Pożarnej
           niezwłocznie przedkłada sprawę komendantowi wojewódzkiemu Państwowej
           Straży Pożarnej, jeżeli nie jest w stanie wykonać polecenia, o
           którym mowa w ust. 4.
         8. Polecenie, o którym mowa w ust. 4, naruszające prawo jest nieważne.
           O nieważności polecenia stwierdza wojewoda.";
5) w art. 4 w ust. 3, w art. 5 w ust. 2, w art. 6 w ust. 2, w art. 7 w ust. 2,
  w art. 13 w ust. 1 i 2, w art. 22 w ust. 2, w art. 23 w ust. 3 i w art. 39 w
  ust. 2 wyrazy "Minister Spraw Wewnętrznych i Administracji" zastępuje się
  wyrazami "Minister właściwy do spraw wewnętrznych";
6) w art. 4 dodaje się ust. 4 w brzmieniu:
     "4. Minister właściwy do spraw wewnętrznych, w porozumieniu z ministrem
       właściwym do spraw oświaty i wychowania oraz ministrem właściwym do
       spraw pracy określi, w drodze rozporządzenia, placówki kształcenia
       ustawicznego, kształcące na potrzeby ratownictwa i ochrony
       przeciwpożarowej oraz zasady ich funkcjonowania, a w szczególności
       określi:
         1) wykaz tych placówek,
          2) zasady ich tworzenia i likwidacji,
          3) ramowe plany nauczania oraz podstawy programowe kształcenia,
          4) zasady i tryb naboru kandydatów,
          5) zasady odpłatności za naukę oraz wypadki całkowitego bądź
           częściowego zwolnienia z odpłatności,
          6) wykaz uzyskiwanych kwalifikacji zawodowych,
          7) wzory dokumentów potwierdzających ich ukończenie.";
7) w art. 6 dodaje się ust. 2b w brzmieniu:
      "2b. Rzeczoznawców, o których mowa w ust. 2a pkt 3, powołuje i odwołuje
         Komendant Główny Państwowej Straży Pożarnej.";
8) dodaje się nowy rozdział 2a w brzmieniu:
                                  "Rozdział 2a
      Czynności kontrolno-rozpoznawcze w zakresie ochrony przeciwpożarowej
      Art. 11b. 1. W celu realizacji nadzoru nad przestrzeganiem przepisów
             przeciwpożarowych, rozpoznawania zagrożeń pożarowych i innych
             miejscowych zagrożeń oraz przygotowywania do działań ratowniczych,
             Państwowa Straż Pożarna przeprowadza czynności kontrolnorozpoznawcze
oraz ćwiczenia i manewry.
         2. Czynności kontrolno-rozpoznawcze obejmują w szczególności:
           1) kontrolę przestrzegania przepisów przeciwpożarowych,
           2) rozpoznawanie zagrożeń innych niż pożarowe,
           3) wstępne ustalanie przyczyn oraz okoliczności powstania i
             rozprzestrzeniania się pożaru.
         3. Minister właściwy do spraw wewnętrznych określi, w drodze
           rozporządzenia, tryb, zakres i szczegółowe zasady przeprowadzania
           czynności kontrolno-rozpoznawczych, kwalifikacje i tryb wyznaczania
           osób uprawnionych do czynności kontrolno-rozpoznawczych oraz wzór
           upoważnienia dla ich przeprowadzania.
      Art. 11c. 1. Czynności kontrolno-rozpoznawcze, o których mowa w art. 11b
             ust. 2, mogą być przeprowadzane także:
           1) na polecenie sądu, prokuratora lub Najwyższej Izby Kontroli,
           2) na zlecenie osób fizycznych, osób prawnych i innych jednostek
             organizacyjnych.
         2. Minister właściwy do spraw wewnętrznych określi, w drodze
           rozporządzenia, zasady pobierania opłat za zlecone czynności
           kontrolno-rozpoznawcze, o których mowa w ust. 1 pkt 2.
       Art. 11d. Osoba uprawniona do czynności kontrolno-rozpoznawczych ma
              prawo:
           1) wstępu do wszystkich obiektów i pomieszczeń, z wyłączeniem części
             mieszkalnej oraz stanowiących własność bądź zarządzanych przez:
               a) Siły Zbrojne Rzeczypospolitej Polskiej, Policję, Urząd
                 Ochrony Państwa i Straż Graniczną,
               b) obce misje dyplomatyczne, urzędy konsularne bądź inne
                 instytucje międzynarodowe korzystające z immunitetów
                 dyplomatycznych lub konsularnych,
           2) żądania wyjaśnień w sprawach związanych z ujawnionymi
             nieprawidłowościami.
      Art. 11e. 1. Komendant powiatowy (miejski) Państwowej Straży Pożarnej, w
             razie stwierdzenia naruszenia przepisów przeciwpożarowych,
             uprawniony jest w drodze decyzji administracyjnej do:
           1) nakazania usunięcia stwierdzonych uchybień w ustalonym terminie,
           2) wstrzymania robót (prac), zakazania używania maszyn, urządzeń lub
             środków transportowych oraz eksploatacji pomieszczeń, obiektów lub
             ich części, jeżeli stwierdzone uchybienia mogą powodować zagrożenie
             życia ludzi lub bezpośrednie niebezpieczeństwo powstania pożaru.
         2. Decyzje w sprawach, o których mowa w ust. 1 pkt 2, podlegają
           natychmiastowemu wykonaniu.";
9) tytuł rozdziału 3 otrzymuje brzmienie:
     "Organizacja ratownictwa i ochrony przeciwpożarowej";
10) skreśla się art. 12;
11) dodaje się art. 13a w brzmieniu:
       "Art. 13a. Krajowy system ratowniczo-gaśniczy tworzą:
           1) jednostki organizacyjne Państwowej Straży Pożarnej - z mocy
             prawa,
           2) pozostałe jednostki ratownictwa i ochrony przeciwpożarowej oraz
             inne podmioty - po zawarciu porozumienia z odpowiednim organem
             Państwowej Straży Pożarnej.";
12) w art. 14 skreśla się ust. 3-9;
13) w art. 15 w zdaniu wstępnym po wyrazie "Jednostkami" dodaje się wyrazy
  "ratownictwa i";
14) w art. 16a w ust. 1 i 2, w art. 22 w ust. 2, w art. 23 w ust. 1 i 3, w art.
  24 w ust. 1, w art. 26 w ust. 1 i 2, w art. 27 w pkt 2, w art. 27a, w art. 29
  w zdaniu wstępnym i w pkt 4, w art. 32 w ust. 1, w art. 33 w ust. 1 i 2, w
  art. 35 w ust. 2 występujące w różnych przypadkach wyrazy "jednostki ochrony
  przeciwpożarowej" zastępuje się użytymi w odpowiednich przypadkach wyrazami
  "jednostki ratownictwa i ochrony przeciwpożarowej";
15) w art. 18 wyrazy "Komendanta Wojewódzkiego" zastępuje się wyrazami
  "komendanta powiatowego";
16) tytuł rozdziału 4 otrzymuje brzmienie:
     "Organizacja i prowadzenie działań ratowniczych";
17) w art. 22:
   a) ust. 1 otrzymuje brzmienie:
     "1. Działania ratownicze mogą prowadzić jednostki ratownictwa i ochrony
       przeciwpożarowej.",
   b) dodaje się ust. 1a w brzmieniu:
      "1a. Działaniami ratowniczymi organizowanymi i prowadzonymi przez
          Państwową Straż Pożarną dowodzi strażak Państwowej Straży Pożarnej.";
18) dodaje się art. 25a i art. 25b w brzmieniu:
      "Art. 25a. 1. Strażacy biorący udział w działaniach ratowniczych, w
             zakresie niezbędnym do prowadzenia tych działań, mają prawo
             korzystania z:
           1) dróg, gruntów i zbiorników wodnych państwowych, komunalnych i
             prywatnych,
           2) komunalnych i prywatnych ujęć wodnych i środków gaśniczych.
         2. W okolicznościach uzasadnionych stanem wyższej konieczności strażak
           kierujący działaniami ratowniczymi ma prawo zarządzenia:
           1) ewakuacji ludzi i mienia z terenu objętego akcją ratowniczą,
           2) koniecznych prac wyburzeniowych i rozbiórkowych,
           3) wstrzymania komunikacji w ruchu lądowym,
           4) udostępnienia pojazdów, środków i przedmiotów niezbędnych do
             akcji ratowniczej,
           5) zakazu przebywania osobom postronnym w rejonie akcji ratowniczej.
         3. Ponadto w okolicznościach, o których mowa w ust. 2, kierujący
           działaniami ma prawo:
           1) żądania niezbędnej pomocy od instytucji państwowych, jednostek
             gospodarczych, organizacji społecznych i obywateli,
           2) odstąpienia od zasad działania uznanych powszechnie za
             bezpieczne.
         4. Rada Ministrów określi, w drodze rozporządzenia, szczegółowy tryb
           korzystania z praw, o których mowa w ust. 2 i 3.
      Art. 25b. 1. Osobie niebędącej strażakiem, która uległa wypadkowi, oraz
             członkom rodziny osoby zmarłej wskutek takiego wypadku, w związku
             z wypełnianiem obowiązków, o których mowa w art. 25a ust. 3 pkt 1,
             lub ćwiczeniami organizowanymi przez Państwową Straż Pożarną,
             przysługują świadczenia odszkodowawcze.
         2. Za użycie, zniszczenie, uszkodzenie lub utratę bez winy właściciela
           środków transportowych, inwentarza lub innego mienia w związku z
           akcją ratowniczą lub ćwiczeniami organizowanymi przez Państwową
           Straż Pożarną przysługuje odszkodowanie.
         3. Minister właściwy do spraw wewnętrznych określi, w drodze
           rozporządzenia, szczegółowe zasady i tryb przyznawania świadczeń i
           odszkodowania, o których mowa w ust. 1 i 2.";
19) w tytule rozdziału 5 po wyrazie "jednostek" dodaje się wyrazy "ratownictwa
  i";
20) art. 26 otrzymuje brzmienie:
       "Art. 26. 1. Strażakowi jednostki ratownictwa i ochrony przeciwpożarowej
              lub członkowi ochotniczej straży pożarnej, zwanemu dalej "osobą
              poszkodowaną", który w związku z udziałem w działaniach
              ratowniczych lub ćwiczeniach doznał uszczerbku na zdrowiu lub
              poniósł szkodę w mieniu, przysługuje:
           1) jednorazowe odszkodowanie w razie doznania stałego lub
             długotrwałego uszczerbku na zdrowiu,
           2) renta z tytułu całkowitej lub częściowej niezdolności do pracy.
         2. Członkom rodziny osoby poszkodowanej, która zmarła wskutek
           okoliczności, o których mowa w ust. 1, zwanych dalej "wypadkiem",
           przysługuje:
           1) jednorazowe odszkodowanie z tytułu śmierci osoby poszkodowanej,
           2) renta rodzinna.
         3. Osobie poszkodowanej lub członkowi jej rodziny przysługuje także
           jednorazowe odszkodowanie z tytułu zużycia, uszkodzenia lub utraty
           mienia w związku z wypadkiem.
         4. Jednorazowe odszkodowania, o których mowa w ust. 1 pkt 1 i ust. 2
           pkt 1, przysługują na zasadach określonych dla strażaków Państwowej
           Straży Pożarnej w wysokości kwot ustalanych na podstawie przepisów o
           ubezpieczeniu społecznym z tytułu wypadków przy pracy i chorób
           zawodowych.
         5. Renty, o których mowa w ust. 1 pkt 2 i ust. 2 pkt 2, przysługują na
           zasadach i wysokości określonej w przepisach o świadczeniach z
           tytułu wypadków przy pracy i chorób zawodowych.
         6. Jednorazowe odszkodowanie, o którym mowa w ust. 3, ustala i
           wypłaca, z zastrzeżeniem ust. 7, osoba prawna lub fizyczna ponosząca
           koszty funkcjonowania jednostki ochrony przeciwpożarowej, na
           podstawie przepisów o odszkodowaniach przysługujących w związku ze
           służbą w Państwowej Straży Pożarnej.
         7. Jednorazowe odszkodowanie, o którym mowa w ust. 3, dla osoby
           poszkodowanej będącej członkiem jednostki ochrony przeciwpożarowej
           włączonej do krajowego systemu ratowniczo-gaśniczego ustala i
           wypłaca właściwy komendant powiatowy Państwowej Straży Pożarnej.
         8. Minister właściwy do spraw wewnętrznych określi, w drodze
           rozporządzenia, tryb przyznawania świadczeń, o których mowa w ust. 13.";

21) w art. 28 w ust. 7 wyrazy "Minister Zdrowia i Opieki Społecznej" zastępuje
  się wyrazami "Minister właściwy do spraw zdrowia" oraz wyrazy "Ministrem
  Spraw Wewnętrznych i Administracji" zastępuje się wyrazami "ministrem
  właściwym do spraw wewnętrznych";
22) w art. 29 w pkt 4 oraz w art. 34 w ust. 2 wyrazy "Ministra Spraw
  Wewnętrznych i Administracji" zastępuje się wyrazami "ministra właściwego do
  spraw wewnętrznych";
23) w art. 31 ust. 1 otrzymuje brzmienie:
   "1. Jednostka organizacyjna Państwowej Straży Pożarnej może przekazywać
     nieodpłatnie technicznie sprawny, zbędny sprzęt i urządzenia ochotniczym
     strażom pożarnym, po zasięgnięciu opinii właściwego zarządu wojewódzkiego
     Związku Ochotniczych Straży Pożarnych Rzeczypospolitej Polskiej oraz
     zarządów innych wojewódzkich organizacji zrzeszających ochotnicze straże
     pożarne.";
24) w art. 32:
   a) w ust. 3 w pkt 2 kropkę zastępuje się przecinkiem oraz dodaje się pkt 3 w
     brzmieniu:
     "3) ponoszenia kosztów okresowych badań lekarskich, o których mowa w art.
       28 ust. 6.",
   b) w ust. 3a dodaje się zdanie drugie w brzmieniu:
         "Funkcję komendanta gminnego można powierzyć osobie, posiadającej
        kwalifikacje zawodowe, o których mowa w art. 4 ust. 3.";
25) w art. 35 ust. 3 otrzymuje brzmienie:
  "3. Minister właściwy do spraw wewnętrznych określi, w drodze rozporządzenia,
     warunki odpłatności za szkolenia, o których mowa w ust. 2, z
     uwzględnieniem w szczególności:
     1) wyżywienia i noclegów osób uczestniczących w szkoleniu,
     2) wynagrodzenia wykładowców oraz osób prowadzących zajęcia dydaktyczne,
     3) kosztów amortyzacji sprzętu i urządzeń użytych do szkolenia,
     4) kosztów zużycia paliw, energii i środków gaśniczych użytych do
       szkolenia oraz innych kosztów wynikających ze specyfiki danego rodzaju
       szkolenia.";
26) w art. 39 w ust. 1 po wyrazach "na cele" dodaje się wyrazy "ratownictwa i".
                                        
                                    Art. 76.
W ustawie z dnia 24 sierpnia 1991 r. o Państwowej Straży Pożarnej (Dz.U. Nr 88,
poz. 400, z 1992 r. Nr 21, poz. 86 i Nr 54, poz. 254, z 1994 r. Nr 53, poz. 214,
z 1995 r. Nr 4, poz. 17 i Nr 34, poz. 163, z 1996 r. Nr 106, poz. 496 i Nr 152,
poz. 723, z 1997 r. Nr 28, poz. 153, Nr 88, poz. 554 i Nr 106, poz. 680 oraz z
1998 r. Nr 106, poz. 668 oraz z 1999 r. Nr 45, poz. 436 i Nr 110, poz. 1255)
wprowadza się następujące zmiany:
1) w art. 1:
   a) w ust. 1:
     - po wyrazie "formacją" skreśla się przecinek oraz wyrazy "przeznaczoną do
       walki z pożarami, klęskami żywiołowymi i innymi miejscowymi
       zagrożeniami",
     - dodaje się zdanie drugie w brzmieniu:
         "Państwowa Straż Pożarna wykonuje zadania z zakresu ratownictwa i
         ochrony przeciwpożarowej.",
   b) w ust. 2:
     - w pkt 2 wyraz "akcji" zastępuje się wyrazem "działań",
     - pkt 3 i 4 otrzymują brzmienie:
         "3) udzielanie specjalistycznej pomocy innym służbom, inspekcjom i
           strażom podczas prowadzenia przez nie działań ratowniczych w ramach
           ich uprawnień ustawowych,
         4) kształcenie w zakresie ratownictwa, zarządzania kryzysowego i
           ochrony przeciwpożarowej",
     - pkt 6 otrzymuje brzmienie:
         "6) prowadzenie prac naukowo-badawczych w zakresie ratownictwa,
           zarządzania kryzysowego i ochrony przeciwpożarowej,",
     - dodaje się pkt 7 w brzmieniu:
         "7) prowadzenie międzynarodowej współpracy w zakresie ratownictwa,
           zarządzania kryzysowego i ochrony przeciwpożarowej.";
2) skreśla się art. 7;
3) po tytule rozdziału 2 dodaje się art. 7 a w brzmieniu:
       "Art. 7a. Organami Państwowej Straży Pożarnej są:
           1) Komendant Główny,
           2) komendant wojewódzki,
           3) komendant powiatowy (miejski).";
4) w art. 8:
   a) w ust. 1 skreśla się pkt 1, 2 i 6,
   b) skreśla się ust. 3,
   c) w ust. 4 skreśla się pkt 1;
5) w art. 9:
   a) skreśla się ust. 1,
   b) w ust. 3 dodaje się zdanie drugie w brzmieniu:
     "Komendant Główny Państwowej Straży Pożarnej ma 2 zastępców.",
   c) dodaje się ust. 4 w brzmieniu:
     "4. Obsługę Komendanta Głównego i jego zastępców sprawuje Krajowy Urząd
       Ratownictwa i Zarządzania Kryzysowego.";
6) w art. 10 skreśla się ust. 1;
7) skreśla się art. 11 i art. 11a;
8) w art. 12 ust. 5 otrzymuje brzmienie:
     "5. Komendant wojewódzki Państwowej Straży Pożarnej jest przełożonym
       strażaków pełniących służbę na obszarze województwa.";
9) w art. 13:
   a) w ust. 3 skreśla się wyrazy "lub aspirantów",
   b) ust. 4 otrzymuje brzmienie:
     "4. Komendant powiatowy Państwowej Straży Pożarnej jest przełożonym
       strażaków pełniących służbę na obszarze powiatu.";
10) skreśla się art. 13a;
11) skreśla się art. 14;
12) w art. 17a w ust. 2 skreśla się wyrazy "na wniosek komendanta
  wojewódzkiego";
13) w art. 19c dodaje się zdanie drugie w brzmieniu:
      "Z przychodów z tego tytułu tworzy się środki specjalne z przeznaczeniem
       na finansowanie zakupu wyposażenia osobistego i sprzętu
       specjalistycznego.";
14) tytuł rozdziału 3 otrzymuje brzmienie:
     "Wykorzystywanie zwierząt w działaniach ratowniczych";
15) skreśla się art. 20;
16) w art. 20a w ust 1 wyraz "akcjach" zastępuje się wyrazem "działaniach";
17) skreśla się art. 21 i art. 22;
18) skreśla się rozdział 4;
19) w art. 28a:
   a) ust. 1 i 2 otrzymują brzmienie:
     "1. Strażak pełni służbę w jednostkach organizacyjnych Państwowej Straży
       Pożarnej oraz w jednostkach organizacyjnych administracji rządowej i
       samorządowej, właściwych do spraw ratownictwa i ochrony
       przeciwpożarowej.
     2. Strażak może być, za jego zgodą, wyznaczony przez Komendanta Głównego
       Państwowej Straży Pożarnej, do wykonywania określonych zadań poza
       jednostkami organizacyjnymi, o których mowa w ust. 1, w tym za
       granicą.",
   b) w ust. 3 wyrazy "Państwowej Straży Pożarnej" zastępuje się wyrazami " , o
     których mowa w ust. 1,";
20) w art. 29a:
   a) w ust. 1 wyrazy "Państwowej Straży Pożarnej" zastępuje się wyrazami " , w
     której strażak pełni służbę,",
   b) w ust. 2 wyraz "akcjach" zastępuje się wyrazem "działaniach";
21) w art. 32 w ust. 1:
   a) pkt 1 otrzymuje brzmienie:
     "1) w jednostkach organizacyjnych administracji rządowej i samorządowej
       właściwych do spraw ratownictwa i ochrony przeciwpożarowej - odpowiednio
       Komendant Główny lub komendant wojewódzki",
   b) skreśla się pkt 2;
22) w art. 37a, w art. 37d w ust. 1, w art. 43 w ust. 4, w art. 63 w ust. 1, w
  art. 103 w ust. 2 i 3, w art. 104 w ust. 4 w zdaniu wstępnym oraz w pkt 1
  skreśla się wyrazy "Państwowej Straży Pożarnej";
23) w art. 49 w ust. 1 skreśla się wyrazy "jednostkach organizacyjnych", a
  wyrazy "ochrony przeciwpożarowej" zastępuje się wyrazami "ratownictwa i
  ochrony przeciwpożarowej";
24) w art. 51 w ust. 3 skreśla się pkt 1;
25) w art. 54 w pkt 13 przecinek zastępuje się kropką oraz skreśla się pkt 14;
26) w art. 57b ust. 1 otrzymuje brzmienie:
     "1. Strażak pełniący służbę w komendach powiatowych (miejskich) Państwowej
       Straży Pożarnej i jednostkach organizacyjnych administracji rządowej i
       samorządowej właściwych do spraw ratownictwa i ochrony przeciwpożarowej
       jest obowiązany złożyć oświadczenie o swoim stanie majątkowym przy
       nawiązaniu i rozwiązaniu stosunku służbowego oraz na żądanie
       przełożonego uprawnionego do mianowania lub powołania.";
27) w art. 62:
   a) w ust. 1 wyraz "akcji" zastępuje się wyrazem "działań",
   b) w ust. 2 wyraz "akcje" zastępuje się wyrazem "działania" oraz wyraz
     "akcji" zastępuje się wyrazem "działań";
28) w art. 114d:
   a) w ust. 1 wyrazy "zostaje mianowany" zastępuje się wyrazami "może zostać
     mianowany",
   b) dodaje się ust. 3 w brzmieniu:
     "3. Stosunek służbowy strażaka w służbie kandydackiej, który nie zostaje
       mianowany strażakiem na stałe, wygasa po upływie trzech miesięcy od
       zakończenia służby kandydackiej. Przepisu art. 49 nie stosuje się.";
29) w art. 121 w ust. 1:
   a) w pkt 3 skreśla się wyrazy "Komendzie Głównej,",
   b) w pkt 4 po wyrazach "i ich zastępców" dodaje się wyrazy "oraz dyrektora
     Centralnego Muzeum Pożarnictwa".
                                        
                                    Art. 77.
W ustawie z dnia 29 grudnia 1993 r. o ochronie roszczeń pracowniczych w razie
niewypłacalności pracodawcy (Dz.U. z 1994 r. Nr 1, poz. 1, z 1995 r. Nr 87, poz.
435, z 1996 r. Nr 5, poz. 34, z 1997 r. Nr 28, poz. 153 i Nr 123, poz. 776, z
1998 r. Nr 106, poz. 668 i Nr 137, poz. 887 oraz z 2000 r. Nr 48, poz. 550) w
art. 3 w ust. 2 w pkt 3 kropkę na końcu zastępuje się przecinkiem i dodaje się
pkt 4 w brzmieniu:
"4) będącego skutkiem uruchomienia zarządzania kryzysowego przewidzianego w
  ustawie z dnia 26 lipca 2001 r. o gotowości cywilnej i zarządzaniu kryzysowym
  (Dz.U. Nr..., poz... ).".
                                        
                                    Art. 78.
W ustawie z dnia 29 grudnia 1993 r. o utworzeniu Agencji Restrukturyzacji i
Modernizacji Rolnictwa (Dz.U. z 1994 r. Nr 1, poz. 2, Nr 80, poz. 369 i Nr 98,
poz. 473, z 1997 r. Nr 41, poz. 255, Nr 79, poz. 484 i Nr 141, poz. 943 oraz z
1998 r. Nr 106, poz. 668, z 2000 r. Nr 48, poz. 547 i 550 i Nr 88, poz. 983 oraz
z 2001 r. Nr 3, poz. 19, Nr 29, poz. 320 i Nr 38, poz. 452) w art. 3 w ust. 1 w
pkt 11 kropkę na końcu zastępuje się przecinkiem i dodaje się pkt 12 w
brzmieniu:
   "12) realizacji zadań w zakresie gotowości cywilnej i zarządzania
     kryzysowego.".
                                        
                                    Art. 79.
W ustawie z dnia 7 lipca 1994 r. - Prawo budowlane (Dz.U. z 2000 r. Nr 106, poz.
1126, Nr 109, poz. 1157 i Nr 120, poz. 1268 oraz z 2001 r. Nr 5, poz. 42) w art.
5 wprowadza się następujące zmiany:
a) w ust. 1 pkt 4 otrzymuje brzmienie:
   "4) ochronę ludności zgodnie z wymaganiami określonymi w odrębnych
     przepisach,",
b) dodaje się ust. 3 w brzmieniu:
   "3. Minister właściwy do spraw architektury i budownictwa w porozumieniu z
     ministrem właściwym do spraw wewnętrznych oraz Ministrem Obrony Narodowej,
     w sprawach, o których mowa w ust. 1 pkt 4, określi w drodze
     rozporządzenia, w terminie 6 miesięcy od dnia wejścia w życie ustawy z
     dnia 26 lipca 2001 r. o gotowości cywilnej i zarządzaniu kryzysowym (Dz.
     U. Nr ..., poz. ...), warunki techniczne jakim powinny odpowiadać schrony
     i ukrycia, ich usytuowanie oraz warunki techniczne ich użytkowania.".
                                        
                                    Art. 80.
W ustawie z dnia 14 grudnia 1994 r. o zatrudnieniu i przeciwdziałaniu bezrobociu
(Dz.U. z 2001 r. Nr 6, poz. 56 i Nr 42, poz. 475) w art. 57 w ust. 1 w pkt 32
kropkę na końcu zastępuje się przecinkiem i dodaje się pkt 33 w brzmieniu:
   "33) wydatków związanych z reagowaniem w czasie kryzysu i usuwaniem jego
     skutków.".
                                        
                                    Art. 81.
W ustawie z dnia 3 lutego 1995 r. o ochronie gruntów rolnych i leśnych (Dz.U. Nr
16, poz. 78, z 1997 r. Nr 60, poz. 370, Nr 80, poz. 505 i Nr 160, poz. 1079 oraz
z 1998 r. Nr 106, poz. 668 oraz z 2000 r. Nr 12, poz. 136 i Nr 120, poz. 1268) w
art. 25 w ust. 1 w pkt 11 kropkę na końcu zastępuje się przecinkiem i dodaje się
pkt 12 w brzmieniu:
   "12) wydatki związane z reagowaniem w czasie kryzysu i usuwaniem jego
     skutków.".
   
                                    Art. 82.
W ustawie z dnia 18 stycznia 1996 r. o kulturze fizycznej (Dz. U. z 1996 r. Nr
25, poz. 113 i Nr 137, poz. 639, z 1997 r. Nr 121, poz. 769 i 770, Nr 121, poz.
770 i Nr 160, poz. 1078, z 1998 r. Nr 106, poz. 668, z 1999 r. Nr 96, poz. 1106
i Nr 101, poz. 1178, z 2000 r. Nr 9, poz. 117, Nr 72, poz. 839 i Nr 120, poz.
1268 oraz z 2001 r. Nr 5, poz. 43) wprowadza się następujące zmiany:
1) w art. 5 dodaje się ust. 3 w brzmieniu:
   "3. Naczelnym organem administracji rządowej w zakresie objętym art. 54 i 55
     ustawy jest minister właściwy do spraw wewnętrznych; sprawy te należą do
     działu administracji rządowej - sprawy wewnętrzne.";
2) w art. 55:
   a) ust. 3 otrzymuje brzmienie:
     "3. Rada Ministrów określa, w drodze rozporządzenia, szczegółowy zakres
       obowiązków i uprawnień specjalistycznych organizacji ratowniczych oraz
       możliwości ich wykonywania, za zgodą ministra właściwego do spraw
       wewnętrznych, przez inne organizacje ratownicze, a także ustanawia
       wysokość świadczeń przysługujących ratownikom górskim i wodnym.",
   b) po ust. 3 dodaje się ust. 4 w brzmieniu:
     "4. Rozporządzenie powinno określać w szczególności:
        1) szczegółowy zakres obowiązków i uprawnień specjalistycznych
         organizacji ratowniczych (Górskie Ochotnicze Pogotowie Ratunkowe,
         Tatrzańskie Ochotnicze Pogotowie Ratunkowe, Wodne Ochotnicze Pogotowie
         Ratunkowe),
        2) możliwości wykonywania obowiązków i uprawnień wskazanych wyżej przez
         inne organizacje ratownicze oraz określenie warunków udzielenia zgody
         przez ministra właściwego do spraw wewnętrznych na wykonywanie
         obowiązków i uprawnień specjalistycznych organizacji ratowniczych
         przez inne organizacje ratowicze,
        3) wysokość świadczeń przysługujących ratownikom górskim i wodnym.".
                                        
                                    Art. 83.
W ustawie z dnia 27 sierpnia 1997 r. o rehabilitacji zawodowej i społecznej oraz
zatrudnieniu osób niepełnosprawnych (Dz.U. Nr 123, poz. 776 i Nr 160, poz. 1082,
z 1998 r. Nr 99, poz. 628, Nr 106, poz. 668, Nr 137, poz. 887, Nr 156, poz. 1019
i Nr 162, poz. 1118 i 1126, z 1999 r. Nr 49, poz. 486, Nr 90, poz. 1001, Nr 95,
poz. 1101 i Nr 111, poz. 1280, z 2000 r. Nr 48, poz. 550 i Nr 119, poz. 1249
oraz z 2001 r. Nr 39, poz. 459) w art. 47 w ust. 1 kropkę na końcu zastępuje się
przecinkiem i dodaje się pkt 12 w brzmieniu:
   "12) wydatki związane z reagowaniem w czasie kryzysu i usuwaniem jego
     skutków.".
                                        
                                    Art. 84.
W ustawie z dnia 4 września 1997 r. o działach administracji rządowej (Dz.U. z
1999 r. Nr 82, poz. 928, z 2000 r. Nr 12, poz. 136, Nr 43, poz. 489, Nr 48, poz.
550, Nr 62, poz. 78, Nr 70, poz. 816, Nr 73, poz. 852, Nr 109, poz. 1158 i Nr
122, poz. 1314 i 1321 oraz z 2001 r. Nr 3, poz. 18, Nr 5, poz. 43 i 44, Nr 42,
poz. 475, Nr 63, poz. 634 i Nr 73, poz. 761) w art. 29 wprowadza się następujące
zmiany:
1) w ust. 1 pkt 5 i 6 otrzymują brzmienie:
  "5) gotowości cywilnej i zarządzania kryzysowego,
   6) ratownictwa i ochrony przeciwpożarowej.";
2) ust. 4 otrzymuje brzmienie:
   "4. Minister właściwy do spraw wewnętrznych sprawuje nadzór nad
     działalnością Policji, Straży Granicznej, Państwowej Straży Pożarnej,
     Krajowego Urzędu Ratownictwa i Reagowania Kryzysowego i Prezesa Urzędu do
     Spraw Repatriacji i Cudzoziemców.".
                                        
                                    Art. 85.
W ustawie z dnia 5 czerwca 1998 r. o administracji rządowej w województwie
(Dz.U. Nr 91, poz. 577, z 1999 r. Nr 70, poz. 778, z 2000 r. Nr 12, poz. 136, Nr
22, poz. 268, Nr 48, poz. 530 i 552, Nr 62, poz. 618 i Nr 122, poz. 1321 oraz z
2001 r. Nr 5, poz. 43 i 45, poz. 497) w art. 15 pkt 4 otrzymuje brzmienie:
   "4) zapewnia współdziałanie wszystkich jednostek organizacyjnych
     administracji rządowej i samorządowej działających na obszarze województwa
     i kieruje ich działalnością w zakresie zapobiegania zagrożeniu życia,
     zdrowia lub mienia oraz zagrożeniom środowiska, bezpieczeństwa państwa i
     utrzymania porządku publicznego, ochrony praw obywatelskich, a także
     zapobiegania klęskom żywiołowym, zagrożeniom wywołującym bezpośrednio
     kryzys lub którego następstwem może być kryzys i innym nadzwyczajnym
     zagrożeniom oraz kryzysom, a także zwalczania i usuwania ich skutków na
     zasadach określonych w ustawach,".
                                        
                                    Art. 86.
W ustawie z dnia 5 czerwca 1998 r. o samorządzie powiatowym (Dz.U. Nr 91, poz.
578, Nr 155, poz. 1014, z 2000 r. Nr 16, poz. 136, Nr 26, poz. 306, Nr 48, poz.
552, Nr 62, poz. 718, Nr 88, poz. 985, Nr 91, poz. 1009 i Nr 95, poz. 1041 oraz
z 2001 r. Nr 45, poz. 497) wprowadza się następujące zmiany:
1) w art. 34 po ust. 1 dodaje się ust. 1a w brzmieniu:
   "1a. Starosta jako organ sprawujący władzę administracji ogólnej organizuje
     i kieruje na obszarze powiatu systemem gotowości cywilnej i zarządzania
     kryzysowego na zasadach i w trybie określonym w odrębnej ustawie.";
2) w art. 40 w ust. 1 po wyrazach "rada powiatu" dodaje się przecinek oraz
  wyrazy "o ile ustawy nie stanowią inaczej,".
                                        
                                    Art. 87.
W ustawie z dnia 28 listopada 1998 r. o finansach publicznych (Dz.U. Nr 155,
poz. 1014, z 1999 r. Nr 38, poz. 360, Nr 49, poz. 485, Nr 70, poz. 778 i Nr 110,
poz. 1255, z 2000 r. Nr 6, poz. 69,  Nr 12, poz. 136, Nr 48, poz. 550, Nr 95,
poz. 1041, Nr 119, poz. 1251 i Nr 122, poz. 1315 oraz z 2001 r. Nr 45, poz. 497
i Nr 46, poz. 499) w art. 65 wprowadza się następujące zmiany:
1) w ust. 1 w pkt 1 po wyrazie "naprawczego" dodaje się wyrazy "lub na usuwanie
  skutków kryzysu",
2) w ust. 2 po wyrazie "oprocentowane" dodaje się przecinek i wyrazy "z
  wyjątkiem pożyczek udzielanych jednostkom samorządu terytorialnego na
  usuwanie skutków kryzysu".
                                    Art. 88.
1. Dotychczasowa Komenda Główna Państwowej Straży Pożarnej, z dniem wejścia w
  życie ustawy staje się Krajowym Urzędem Ratownictwa i Zarządzania Kryzysowego
  , a dotychczasowe komendy wojewódzkie Państwowej Straży Pożarnej wojewódzkimi
urzędami ratownictwa i zarządzania kryzysowego.
2. Pracownicy i funkcjonariusze zatrudnieni w jednostkach organizacyjnych, o
  których mowa w ust. 1, zachowują dotychczasowe stanowiska i warunki
  wynagradzania.
                                        
                                    Art. 89.
1. Pracownicy Biura do Spraw Usuwania Skutków Powodzi w Kancelarii Prezesa Rady
  Ministrów z dniem 1 stycznia 2002 r. stają się pracownikami Krajowego Urzędu
  Ratownictwa i Zarządzania Kryzysowego, jeżeli w terminie 1 miesiąca od dnia
  przedstawienia propozycji zatrudnienia przez Komendanta Głównego Państwowej
  Straży Pożarnej, zaakceptują zaproponowane im warunki.
2. Pracownicy urzędów wojewódzkich zapewniający do dnia wejścia w życie ustawy
  wykonywanie zadań i kompetencji, o których mowa w art. 14 i art. 27, z dniem
  1 stycznia 2002 r. stają się odpowiednio pracownikami samorządowymi bądź
  pracownikami wojewódzkiego urzędu ratownictwa i zarządzania kryzysowego,
  jeżeli w terminie 1 miesiąca od dnia przedstawienia propozycji zatrudnienia
  przez starostę bądź komendanta wojewódzkiego Państwowej Straży Pożarnej,
  zaakceptują zaproponowane im warunki.
3. Propozycje zatrudnienia pracowników, o których mowa w ust. 1, przedstawia
  Komendat Główny Państwowej Straży Pożarnej, a pracowników, o których mowa w
  ust. 2, przedstawia starosta lub komendant wojewódzki Państwowej Straży
  Pożarnej na podstawie informacji przekazanych w formie pisemnej przez
  wojewodę, w terminie do dnia 30 września 2001 r.
4. Propozycje zatrudnienia przedstawiane pracownikom, o których mowa w ust. 1 i
  2, gwarantują zachowanie co najmniej dotychczasowego wynagrodzenia i
  równorzędnego stanowiska, z uwzględnieniem dotychczasowego doświadczenia i
  przygotowania zawodowego.
5. Do pracowników, o których mowa w ust. 1 i 2, którzy w terminie 1 miesiąca od
  dnia przedstawienia im propozycji zatrudnienia nie zaakceptowali
  proponowanych im warunków pracy i płacy stosuje się odpowiednio art. 231 § 1
  Kodeksu pracy, z tym że rozwiązanie stosunku pracy następuje z dniem 31
  grudnia 2001 r. Przepisy art. 131 ust. 1 ustawy z dnia 16 września 1982 r. o
  pracownikach urzędów państwowych (Dz.U.  z 1982 r. Nr 31, poz. 214, z 1984 r.
  Nr 35, poz. 187, z 1988 r. Nr 19, poz. 132, z 1989 r. Nr 4, poz. 24 i Nr 34,
  poz. 178 i 182, z 1990 r. Nr 20, poz. 121, z 1991 r. Nr 55, poz. 234, Nr 88,
  poz. 400 i Nr 95, poz. 425, z 1992 r. Nr 54, poz. 254 i Nr 90, poz. 451, z
  1994 r. Nr 136, poz. 704, z 1995 r. Nr 132, poz. 640, z 1996 r. Nr 89, poz.
  402 i Nr 106, poz. 496, z 1997 r. Nr 98, poz. 604, Nr 133, poz. 882 i 883 i
  Nr 141, poz. 943, z 1998 r. Nr 131, poz. 860, Nr 155, poz. 1016 i Nr 162,
  poz. 1118, z 1999 r. Nr 49, poz. 483 i Nr 70, poz. 778 oraz z 2000 r. Nr 6,
  poz. 69, Nr 66, poz. 787 i Nr 109, poz. 1165) oraz art. 63 ust. 1 ustawy z
  dnia 18 grudnia 1998 r. o służbie cywilnej (Dz.U. z 1999 r. Nr 49, poz. 483,
  Nr 70, poz. 778 i Nr 110, poz. 1255) stosuje się odpowiednio.
                                        
                                    Art. 90.
Z dniem 31 grudnia 2001 r. znosi się kolegialne organy, działające na podstawie
dotychczasowych przepisów w zakresie objętym systemem gotowości cywilnej i
zarządzania kryzysowego.
                                        
                                    Art. 91.
1. Wojewoda przejmie w zarząd budowle ochronne spełniające standardy określone
  rozporządzeniem, wydanym na podstawie art. 5 ust. 3 ustawy, o której mowa w
  art. 79.
2. Zarząd nad obiektami, niespełniającymi wymogów określonych rozporządzeniem,
  o którym mowa w ust. 1, przechodzi na dotychczasowych właścicieli budowli
  ochronnych.
                                        
                                    Art. 92.
1. Do czasu wydania przepisów wykonawczych przewidzianych w ustawie oraz
  przepisów wykonawczych przewidzianych na podstawie upoważnień ustawowych
  zmienionych niniejszą ustawą, w tym przeniesionych do innej ustawy, zachowują
  moc dotychczasowe przepisy wykonawcze, w tym wydane na podstawie ustaw, o
  których mowa w art. 70, art. 71, art. 75 i art. 76, o ile nie są z nią
  sprzeczne, nie dłużej jednak niż przez 12 miesięcy od dnia wejścia w życie
  ustawy.
2. Rozporządzenie, o którym mowa w art. 5 ust. 3, ustawy, o której mowa w art.
  79, zostanie wydane w okresie 6 miesięcy od dnia wejścia w życie niniejszej
  ustawy.
                                    Art. 93.
Ustawa wchodzi w życie z dniem 1 stycznia 2002 r., z wyjątkiem art. 89, który
wchodzi w życie po upływie 14 dni od dnia ogłoszenia.
 
