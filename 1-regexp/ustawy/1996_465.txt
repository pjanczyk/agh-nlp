



Dz.U. z 2000 r. Nr 94, poz. 1037
                                                                                
                                                                                
                                                                                
                                                                                
                                     USTAWA
                           z dnia 15 września 2000 r.
                                        
                            Kodeks spółek handlowych
                                        
                                     Tytuł I
                                 Przepisy ogólne
                                        
                                     Dział I
                                Przepisy wspólne
                                        
                                     Art. 1.
 §1. Ustawa reguluje tworzenie, organizację, funkcjonowanie, rozwiązywanie,
     łączenie, podział i przekształcanie spółek handlowych.
 §2. Spółkami handlowymi są: spółka jawna, spółka partnerska, spółka
     komandytowa, spółka komandytowo-akcyjna, spółka z ograniczoną
     odpowiedzialnością i spółka akcyjna.
 
                                     Art. 2.
W sprawach określonych w art. 1 § 1 nieuregulowanych w ustawie stosuje się
przepisy Kodeksu cywilnego. Jeżeli wymaga tego właściwość (natura) stosunku
prawnego spółki handlowej, przepisy Kodeksu cywilnego stosuje się odpowiednio.
                                     Art. 3.
Przez umowę spółki handlowej wspólnicy albo akcjonariusze zobowiązują się dążyć
do osiągnięcia wspólnego celu przez wniesienie wkładów oraz, jeżeli umowa albo
statut spółki tak stanowi, przez współdziałanie w inny określony sposób.
                                     Art. 4.
 §1. Użyte w ustawie określenia oznaczają:
   1) spółka osobowa - spółkę jawną, spółkę partnerską, spółkę komandytową i
     spółkę komandytowo-akcyjną,
   2) spółka kapitałowa - spółkę z ograniczoną odpowiedzialnością i spółkę
     akcyjną,
   3) spółka jednoosobowa - spółkę kapitałową, której wszystkie udziały albo
     akcje należą do jednego wspólnika albo akcjonariusza,
   4) spółka dominująca - spółkę handlową w przypadku, gdy:
     a) dysponuje bezpośrednio lub pośrednio większością głosów na zgromadzeniu
       wspólników albo na walnym zgromadzeniu także jako zastawnik albo
       użytkownik, bądź w zarządzie innej spółki kapitałowej (spółki zależnej),
       także na podstawie porozumień z innymi osobami, lub
     b) jest uprawniona do powoływania lub odwoływania większości członków
       zarządu innej spółki kapitałowej (spółki zależnej) albo spółdzielni
       (spółdzielni zależnej), także na podstawie porozumień z innymi osobami,
       lub
     c) jest uprawniona do powoływania lub odwoływania większości członków rady
       nadzorczej innej spółki kapitałowej (spółki zależnej) albo spółdzielni
       (spółdzielni zależnej), także na podstawie porozumień z innymi osobami,
       lub
     d) więcej niż połowa członków zarządu spółki kapitałowej jest jednocześnie
       członkami zarządu spółki zależnej albo spółdzielni zależnej, lub
     e) dysponuje bezpośrednio lub pośrednio większością głosów w spółce
       osobowej zależnej albo na walnym zgromadzeniu spółdzielni zależnej,
       także na podstawie porozumień z innymi osobami, lub
     f) wywiera decydujący wpływ na działalność spółki kapitałowej zależnej
       albo spółdzielni zależnej, w szczególności na podstawie umów określonych
       w art. 7,
   5) spółka powiązana - spółkę kapitałową, w której inna spółka handlowa albo
     spółdzielnia dysponuje bezpośrednio lub pośrednio co najmniej 20% głosów
     na zgromadzeniu wspólników albo na walnym zgromadzeniu, także jako
     zastawnik lub użytkownik albo na podstawie porozumień z innymi osobami lub
     która posiada bezpośrednio co najmniej 20% udziałów albo akcji w innej
     spółce kapitałowej,
   6) spółka publiczna - spółkę w rozumieniu przepisów o publicznym obrocie
     papierami wartościowymi,
   7) instytucja finansowa - bank, fundusz inwestycyjny, towarzystwo funduszy
     inwestycyjnych lub powierniczych, narodowy fundusz inwestycyjny, zakład
     ubezpieczeń, fundusz powierniczy, towarzystwo emerytalne, fundusz
     emerytalny lub dom maklerski, mający siedzibę w Rzeczypospolitej Polskiej
     albo w państwie należącym do Organizacji Współpracy Gospodarczej i Rozwoju
     (OECD),
   8) rejestr - rejestr przedsiębiorców,
   9) głosy - głosy "za", "przeciw" lub "wstrzymujące się" oddane podczas
     głosowania w sposób zgodny z ustawą, umową albo statutem spółki,
  10) bezwzględna większość głosów - więcej niż połowa głosów oddanych,
  11) sprawozdanie finansowe - sprawozdania finansowe w rozumieniu przepisów o
     rachunkowości.
 §2. Ilekroć w ustawie mowa jest o "umowie spółki", należy przez to rozumieć
     także akt założycielski sporządzony przez jedynego wspólnika albo
     akcjonariusza spółki kapitałowej.
 
                                     Art. 5.
 §1. Dokumenty i informacje o spółce kapitałowej oraz spółce komandytowoakcyjnej
wymagają ogłoszenia lub złożenia dokumentu lub informacji do sądu
     rejestrowego, z uwzględnieniem przepisów o Krajowym Rejestrze Sądowym.
 §2. Ogłoszeniu podlegają również informacje o osiągnięciu lub utracie przez
     spółkę handlową pozycji dominującej w spółce akcyjnej. Statut może
     przewidywać, że zamiast ogłoszenia wystarczy zawiadomić wszystkich
     akcjonariuszy listami poleconymi.
 §3. Wymagane przez prawo ogłoszenia pochodzące od spółki są publikowane w
     Monitorze Sądowym i Gospodarczym, chyba że ustawa stanowi inaczej. Umowa
     spółki albo statut może nałożyć obowiązek ogłoszenia również w inny
     sposób.
 §4. Złożenie przez spółkę wniosku o ogłoszenie w Monitorze Sądowym i
     Gospodarczym o zdarzeniu podlegającym obowiązkowi publikacji zgodnie z § 2
     powinno być dokonane w terminie dwóch tygodni od zajścia zdarzenia, chyba
     że ustawa stanowi inaczej.
 
                                     Art. 6.
 §1. Spółka dominująca ma obowiązek zawiadomić spółkę kapitałową zależną o
     powstaniu stosunku dominacji w terminie dwóch tygodni od dnia powstania
     tego stosunku, pod rygorem zawieszenia wykonywania prawa głosu z akcji
     albo udziałów spółki dominującej reprezentujących więcej niż 33%  kapitału
     zakładowego spółki zależnej.
 §2. Nabycie lub wykonywanie praw z akcji albo udziałów przez spółkę albo
     spółdzielnię zależną uważa się za nabycie albo wykonywanie praw przez
     spółkę dominującą.
 §3. Uchwała zgromadzenia wspólników albo walnego zgromadzenia, powzięta z
     naruszeniem § 1 jest nieważna, chyba że spełnia wymogi kworum oraz
     większości głosów bez uwzględnienia głosów nieważnych.
 §4. Akcjonariusz, wspólnik, członek zarządu albo rady nadzorczej spółki
     kapitałowej może żądać, aby spółka handlowa, która jest wspólnikiem albo
     akcjonariuszem w tej spółce udzieliła informacji, czy pozostaje ona w
     stosunku dominacji lub zależności wobec określonej spółki handlowej albo
     spółdzielni będącej wspólnikiem albo akcjonariuszem w tej samej spółce
     kapitałowej. Uprawniony może żądać również ujawnienia liczby akcji lub
     głosów albo liczby udziałów lub głosów, jakie spółka handlowa posiada w
     spółce kapitałowej, o której mowa w zdaniu pierwszym, w tym także jako
     zastawnik, użytkownik lub na podstawie porozumień z innymi osobami.
     Żądanie udzielenia informacji oraz odpowiedzi powinny być złożone na
     piśmie.
 §5. Odpowiedzi na pytania określone w § 4 należy udzielić uprawnionemu oraz
     właściwej spółce kapitałowej w terminie dziesięciu dni od dnia otrzymania
     żądania. Do dnia udzielenia odpowiedzi zobowiązana spółka handlowa nie
     może wykonywać praw z akcji albo udziałów w spółce kapitałowej, o której
     mowa w § 4 zdanie pierwsze, chyba że udzieliła odpowiedzi w terminie.
 §6. Przepisy § 1, 2, 4 i 5 stosuje się odpowiednio w razie ustania stosunku
     zależności. Obowiązki określone w tych przepisach spoczywają na spółce,
     która przestała być spółką dominującą.
 §7. Przepisy § 1-6 nie naruszają przepisów odrębnych ustaw dotyczących
     obowiązku zawiadomienia o nabyciu akcji, udziałów lub o uzyskaniu pozycji
     dominującej w spółce handlowej albo spółdzielni. W razie zbiegu przepisów,
     które nie mogą być stosowane łącznie, stosuje się przepisy tej ustawy,
     która przewiduje surowsze obowiązki lub sankcje.
                                        
                                     Art. 7.
 §1. W przypadku zawarcia między spółką dominującą a spółką zależną umowy
     przewidującej zarządzanie spółką zależną lub przekazywanie zysku przez
     taką spółkę, złożeniu do akt rejestrowych spółki zależnej podlega wyciąg z
     umowy zawierający postanowienia, które określają zakres odpowiedzialności
     spółki dominującej za szkodę wyrządzoną spółce zależnej z tytułu
     niewykonania lub nienależytego wykonania umowy oraz zakres
     odpowiedzialności spółki dominującej za zobowiązania spółki zależnej wobec
     jej wierzycieli.
 §2. Ujawnieniu podlega także okoliczność, że umowa nie reguluje lub wyłącza
     odpowiedzialność spółki dominującej, o której mowa w § 1.
 §3. Zgłoszenia do sądu rejestrowego okoliczności wymagających ujawnienia
     zgodnie z § 1 i § 2 dokonuje zarząd spółki dominującej lub spółki
     zależnej, albo wspólnik prowadzący sprawy spółki dominującej lub spółki
     zależnej. Niezgłoszenie okoliczności wymagających ujawnienia w terminie
     trzech tygodni od dnia zawarcia umowy powoduje nieważność postanowień
     ograniczających lub wyłączających odpowiedzialność spółki dominującej
     wobec spółki zależnej lub jej wierzycieli.
 
                                    Dział II
                                 Spółki osobowe
                                        
                                     Art. 8.
 §1. Spółka osobowa może we własnym imieniu nabywać prawa, w tym własność
     nieruchomości i inne prawa rzeczowe, zaciągać zobowiązania, pozywać i być
     pozywana.
 §2. Spółka osobowa prowadzi przedsiębiorstwo pod własną firmą.
 
                                     Art. 9.
Zmiana postanowień umowy spółki wymaga zgody wszystkich wspólników, chyba że
umowa stanowi inaczej.
                                    Art. 10.
 §1. Ogół praw i obowiązków wspólnika spółki osobowej może być przeniesiony na
     inną osobę tylko wówczas, gdy umowa spółki tak stanowi.
 §2. Ogół praw i obowiązków wspólnika spółki osobowej może być przeniesiony na
     inną osobę tylko po uzyskaniu pisemnej zgody wszystkich pozostałych
     wspólników, chyba że umowa spółki stanowi inaczej.
 §3. W przypadku przeniesienia ogółu praw i obowiązków wspólnika na inną osobę,
     za zobowiązania występującego wspólnika związane z uczestnictwem w spółce
     osobowej i zobowiązania tej spółki osobowej odpowiadają solidarnie
     występujący wspólnik oraz wspólnik przystępujący do spółki.
                                        
                                    Dział III
                                Spółki kapitałowe
                                        
                                    Art. 11.
 §1. Spółki kapitałowe w organizacji, o których mowa w art. 161 i art. 323,
     mogą we własnym imieniu nabywać prawa, w tym własność nieruchomości i inne
     prawa rzeczowe, zaciągać zobowiązania, pozywać i być pozywane.
 §2. Do spółki kapitałowej w organizacji w sprawach nieuregulowanych w ustawie
     stosuje się odpowiednio przepisy dotyczące danego typu spółki po jej
     wpisie do rejestru.
 §3. Firma spółki kapitałowej w organizacji powinna zawierać dodatkowe
     oznaczenie "w organizacji".
 
                                    Art. 12.
Spółka z ograniczoną odpowiedzialnością w organizacji albo spółka akcyjna w
organizacji z chwilą wpisu do rejestru staje się spółką z ograniczoną
odpowiedzialnością albo spółką akcyjną i uzyskuje osobowość prawną. Z tą chwilą
staje się ona podmiotem praw i obowiązków spółki w organizacji.
                                    Art. 13.
 §1. Za zobowiązania spółki kapitałowej w organizacji odpowiadają spółka i
     osoby, które działały w jej imieniu.
 §2. Wspólnik albo akcjonariusz spółki kapitałowej w organizacji odpowiada
     solidarnie ze spółką za jej zobowiązania do wartości niewniesionego
     wkładu, określonego w umowie albo statucie spółki.
                                    Art. 14.
 §1. Przedmiotem wkładu do spółki kapitałowej nie może być prawo niezbywalne
     lub świadczenie pracy bądź usług.
 §2. W przypadku, gdy wspólnik albo akcjonariusz wniósł wkład niepieniężny
     mający wady, jest on zobowiązany do wyrównania spółce kapitałowej różnicy
     między wartością przyjętą w umowie albo statucie spółki a zbywczą
     wartością wkładu. Umowa albo statut spółki może przewidywać, że spółce
     przysługują wówczas także inne uprawnienia.
 §3. Wierzytelność wspólnika albo akcjonariusza z tytułu pożyczki udzielonej
     spółce kapitałowej uważa się za jego wkład do spółki w przypadku
     ogłoszenia jej upadłości w terminie dwóch lat od dnia zawarcia umowy
     pożyczki.
 §4. Wspólnik i akcjonariusz nie może potrącać swoich wierzytelności wobec
     spółki kapitałowej z wierzytelnością spółki względem wspólnika z tytułu
     należnej wpłaty na poczet udziałów albo akcji. Nie wyłącza to potrącenia
     umownego.
 
                                    Art. 15.
 §1. Zawarcie przez spółkę kapitałową umowy kredytu, pożyczki, poręczenia lub
     innej podobnej umowy z członkiem zarządu, rady nadzorczej, komisji
     rewizyjnej, prokurentem, likwidatorem albo na rzecz którejkolwiek z tych
     osób, wymaga zgody zgromadzenia wspólników albo walnego zgromadzenia,
     chyba że ustawa stanowi inaczej.
 §2. Zawarcie przez spółkę zależną umowy wymienionej w § 1 z członkiem zarządu,
     prokurentem lub likwidatorem spółki dominującej wymaga zgody rady
     nadzorczej spółki zależnej. Jeżeli spółka nie ma rady nadzorczej, wymagana
     jest zgoda zgromadzenia wspólników albo walnego zgromadzenia spółki
     zależnej. Do wyrażenia zgody i skutków braku zgody stosuje się art. 17 § 1
     i § 2.
 
                                    Art. 16.
Rozporządzenie udziałem albo akcją dokonane przed wpisem spółki kapitałowej do
rejestru albo przed zarejestrowaniem podwyższenia kapitału zakładowego jest
nieważne.
                                        
                                    Art. 17.
 §1. Jeżeli do dokonania czynności prawnej przez spółkę ustawa wymaga uchwały
     zgromadzenia wspólników albo walnego zgromadzenia bądź rady nadzorczej,
     czynność prawna dokonana bez wymaganej uchwały jest nieważna.
 §2. Zgoda może być wyrażona przed złożeniem oświadczenia przez spółkę albo po
     jego złożeniu, nie później jednak niż w terminie dwóch miesięcy od dnia
     złożenia oświadczenia przez spółkę. Potwierdzenie wyrażone po złożeniu
     oświadczenia ma moc wsteczną od chwili dokonania czynności prawnej.
 §3. Czynność prawna dokonana bez zgody właściwego organu spółki, wymaganej
     wyłącznie przez umowę spółki albo statut jest ważna, jednakże nie wyklucza
     to odpowiedzialności członków zarządu wobec spółki z tytułu naruszenia
     umowy spółki albo statutu.
 
                                    Art. 18.
 §1. Członkiem zarządu, rady nadzorczej, komisji rewizyjnej albo likwidatorem
     może być tylko osoba fizyczna, mająca pełną zdolność do czynności
     prawnych.
 §2. Nie może być członkiem zarządu, rady nadzorczej, komisji rewizyjnej albo
     likwidatorem osoba, która została skazana prawomocnym wyrokiem za
     przestępstwa określone w przepisach rozdziałów XXXIII-XXXVII Kodeksu
     karnego oraz w art. 585, art. 587, art. 590 i w art. 591 ustawy.
 §3. Zakaz, o którym mowa w § 2, ustaje z upływem piątego roku od dnia
     uprawomocnienia się wyroku skazującego, jednakże nie może zakończyć się
     wcześniej niż z upływem  trzech lat od dnia zakończenia okresu odbywania
     kary.
 §4. W terminie trzech miesięcy od dnia uprawomocnienia się wyroku, o którym
     mowa w § 2, skazany może złożyć wniosek do sądu, który wydał wyrok, o
     zwolnienie go z zakazu pełnienia funkcji w spółce handlowej lub o
     skrócenie czasu obowiązywania zakazu. Nie dotyczy to przestępstw
     popełnionych z winy umyślnej. Sąd rozstrzyga o wniosku wydając
     postanowienie.
 
                                    Art. 19.
Złożenie podpisów przez wszystkich członków zarządu pod dokumentem wystawionym
przez spółkę jest wymagane tylko w przypadku, gdy ustawa tak stanowi.
                                    Art. 20.
Wspólnicy albo akcjonariusze spółki kapitałowej powinni być traktowani jednakowo
w takich samych okolicznościach.
                                    Art. 21.
 §1. Sąd rejestrowy może orzec o rozwiązaniu wpisanej do rejestru spółki
     kapitałowej w przypadku, gdy:
   1) nie zawarto umowy spółki,
   2) określony w umowie albo statucie przedmiot działalności spółki jest
     sprzeczny z prawem,
   3) umowa albo statut spółki nie zawiera postanowień dotyczących firmy,
     przedmiotu działalności spółki, kapitału zakładowego lub wkładów,
   4) wszystkie osoby zawierające umowę spółki albo podpisujące statut nie
     miały zdolności do czynności prawnych w chwili ich dokonywania.
 §2. W przypadkach określonych w § 1, jeżeli braki nie zostaną usunięte w
     terminie wyznaczonym przez sąd rejestrowy, sąd ten może, po wezwaniu
     zarządu spółki do złożenia oświadczenia, wydać postanowienie o rozwiązaniu
     spółki.
 §3. Jeżeli braki, o których mowa w § 1, nie mogą być usunięte, sąd rejestrowy
     orzeka o rozwiązaniu spółki.
 §4. Z powodu braków, o których mowa w § 1, spółka nie może być rozwiązana,
     jeżeli od jej wpisu do rejestru upłynęło pięć lat.
 §5. O rozwiązaniu spółki sąd rejestrowy orzeka na wniosek osoby mającej
     interes prawny albo z urzędu, po przeprowadzeniu rozprawy.
 §6. Orzeczenie o rozwiązaniu spółki nie wpływa na ważność czynności prawnych
     zarejestrowanej spółki.
 
                                    Tytuł II
                                 Spółki osobowe
                                        
                                     Dział I
                                  Spółka jawna
                                        
                                   Rozdział 1
                                 Przepisy ogólne
                                        
                                    Art. 22.
 §1. Spółką jawną jest spółka osobowa, która prowadzi przedsiębiorstwo pod
     własną firmą, a nie jest inną spółką handlową.
 §2. Każdy wspólnik odpowiada za zobowiązania spółki bez ograniczenia całym
     swoim majątkiem solidarnie z pozostałymi wspólnikami oraz ze spółką, z
     uwzględnieniem art. 31.
 
                                    Art. 23.
Umowa spółki powinna być zawarta na piśmie pod rygorem nieważności.
                                    Art. 24.
 §1. Firma spółki jawnej powinna zawierać nazwiska lub firmy (nazwy) wszystkich
     wspólników albo nazwisko albo firmę (nazwę) jednego albo kilku wspólników
     oraz dodatkowe oznaczenie "spółka jawna".
 §2. Dopuszczalne jest używanie w obrocie skrótu "sp. j.".
                                    Art. 25.
Umowa spółki jawnej powinna zawierać:
   1) firmę i siedzibę spółki,
   2) określenie wkładów wnoszonych przez każdego wspólnika i ich wartość,
   3) przedmiot działalności spółki,
   4) czas trwania spółki, jeżeli jest oznaczony.
   
                                    Art. 26.
 §1. Zgłoszenie spółki jawnej do sądu rejestrowego powinno zawierać:
   1) firmę, siedzibę i adres spółki,
   2) przedmiot działalności spółki,
   3) nazwiska i imiona albo firmy (nazwy) wspólników oraz adresy wspólników
     albo ich adresy do doręczeń,
   4) nazwiska i imiona osób, które są uprawnione do reprezentowania spółki i
     sposób reprezentacji.
 §2. Wszelkie zmiany danych wymienionych w § 1 powinny zostać zgłoszone sądowi
     rejestrowemu.
 §3. Każdy wspólnik ma prawo i obowiązek zgłoszenia spółki jawnej do rejestru.
 §4. Przepisy § 1-3 stosuje się również do spółki, o której mowa w art. 860
     Kodeksu cywilnego (spółki cywilnej), jeżeli jej przychody netto ze
     sprzedaży towarów lub świadczenia usług w każdym z dwóch kolejnych lat
     obrotowych osiągnęły równowartość w walucie polskiej co najmniej 400 000
     EURO (przedsiębiorstwo większych rozmiarów). Z chwilą wpisu do rejestru
     spółka ta staje się spółką jawną.
 §5. Do zgłoszenia, o którym mowa w § 3, dołączyć należy złożone wobec sądu
     albo poświadczone notarialnie wzory podpisów osób uprawnionych do
     reprezentowania spółki.
 §6. Sąd rejestrowy nie bada czy spółka jawna zgłoszona do rejestru zgodnie z §
     4 prowadzi przedsiębiorstwo większych rozmiarów.
 
                                    Art. 27.
Współmałżonek wspólnika może żądać wpisania do rejestru wzmianki o umowie,
dotyczącej stosunków majątkowych między małżonkami.
                                        
                                   Rozdział 2
                            Stosunek do osób trzecich
                                        
                                    Art. 28.
Majątek spółki stanowi wszelkie mienie wniesione jako wkład lub nabyte przez
spółkę w czasie jej istnienia.
                                    Art. 29.
 §1. Każdy wspólnik ma prawo reprezentować spółkę.
 §2. Prawo wspólnika do reprezentowania spółki dotyczy wszystkich czynności
     sądowych i pozasądowych spółki.
 §3. Prawa reprezentowania spółki nie można ograniczyć ze skutkiem wobec osób
     trzecich.
 
                                    Art. 30.
 §1. Umowa spółki może przewidywać, że wspólnik jest pozbawiony prawa
     reprezentowania spółki albo że jest uprawniony do jej reprezentowania
     tylko łącznie z innym wspólnikiem lub prokurentem.
 §2. Pozbawienie wspólnika prawa reprezentowania spółki może nastąpić wyłącznie
     z ważnych powodów na mocy prawomocnego orzeczenia sądu.
 
                                    Art. 31.
 §1. Wierzyciel spółki może prowadzić egzekucję z majątku wspólnika w
     przypadku, gdy egzekucja z majątku spółki okaże się bezskuteczna
     (subsydiarna odpowiedzialność wspólnika).
 §2. Przepis § 1 nie stanowi przeszkody do wniesienia powództwa przeciwko
     wspólnikowi zanim egzekucja z majątku spółki okaże się bezskuteczna.
 §3. Subsydiarna odpowiedzialność wspólnika nie dotyczy zobowiązań spółki
     powstałych przed jej wpisem do rejestru.
 
                                    Art. 32.
Osoba przystępująca do spółki odpowiada za zobowiązania spółki powstałe przed
dniem jej przystąpienia.
                                    Art. 33.
Kto zawiera umowę spółki jawnej z przedsiębiorcą jednoosobowym, odpowiada także
za zobowiązania powstałe przy prowadzeniu przedsiębiorstwa przez tego
przedsiębiorcę przed dniem utworzenia spółki.
                                    Art. 34.
Postanowienia umowne niezgodne z przepisami art. 31-33 nie wywierają skutków
wobec osób trzecich.
                                    Art. 35.
 §1. Wspólnik pozwany z tytułu odpowiedzialności za zobowiązania spółki, może
     przedstawić wierzycielowi zarzuty przysługujące spółce wobec wierzyciela.
 §2. Jeżeli zarzut wymaga złożenia oświadczenia woli przez spółkę celem
     uchylenia się od skutków prawnych oświadczenia woli, potrącenia lub w
     innych podobnych przypadkach, wspólnik może odmówić zaspokojenia
     wierzyciela, dopóki spółka nie złoży takiego oświadczenia. Wierzyciel może
     wyznaczyć spółce dwutygodniowy termin do złożenia oświadczenia woli, po
     którego bezskutecznym upływie wspólnik lub wierzyciel może wykonać służące
     mu uprawnienie.
 
                                    Art. 36.
 §1. W czasie trwania spółki wspólnik nie może żądać od dłużnika zapłaty
     przypadającego na niego udziału w wierzytelności spółki, ani przedstawić
     do potrącenia wierzytelności spółki swojemu wierzycielowi.
 §2. Dłużnik spółki nie może przedstawić spółce do potrącenia wierzytelności,
     jaka mu służy wobec jednego ze wspólników.
 
                                   Rozdział 3
                           Stosunki wewnętrzne spółki
                                        
                                    Art. 37.
 §1. Przepisy niniejszego rozdziału mają zastosowanie, jeżeli umowa spółki nie
     stanowi inaczej.
 §2. Umowa spółki nie może ograniczyć lub wyłączyć przepisów art. 38.
 
                                    Art. 38.
 §1. Nie można powierzyć prowadzenia spraw spółki osobom trzecim z wyłączeniem
     wspólników.
 §2. Nieważne jest umowne ograniczenie prawa wspólnika do osobistego zasięgania
     informacji o stanie majątku i interesów spółki oraz umowne ograniczenie
     prawa do osobistego przeglądania ksiąg i dokumentów spółki.
 
                                    Art. 39.
 §1. Każdy wspólnik ma prawo i obowiązek prowadzenia spraw spółki.
 §2. Każdy wspólnik może bez uprzedniej uchwały wspólników prowadzić sprawy
     nieprzekraczające zakresu zwykłych czynności spółki.
 §3. Jeżeli jednak przed załatwieniem sprawy, o której mowa w § 2, choćby jeden
     z pozostałych wspólników sprzeciwi się jej przeprowadzeniu, wymagana jest
     uprzednia uchwała wspólników.
 
                                    Art. 40.
 §1. Prowadzenie spraw spółki może być powierzone jednemu lub kilku wspólnikom
     bądź na mocy umowy spółki, bądź na podstawie późniejszej uchwały
     wspólników. Pozostali wspólnicy są wówczas wyłączeni od prowadzenia spraw
     spółki.
 §2. Jeżeli prowadzenie spraw spółki powierzono kilku wspólnikom, do
     prowadzenia przez nich spraw spółki stosuje się przepisy ustawy dotyczące
     prowadzenia spraw przez wszystkich wspólników. Uchwałę wszystkich
     wspólników zastępuje wówczas uchwała tych wspólników, którym powierzono
     prowadzenie spraw spółki.
                                        
                                    Art. 41.
 §1. Ustanowienie prokury wymaga zgody wszystkich wspólników mających prawo
     prowadzenia spraw spółki.
 §2. Odwołać prokurę może każdy wspólnik mający prawo prowadzenia spraw spółki.
 
                                    Art. 42.
Jeżeli w sprawach nieprzekraczających zwykłych czynności spółki wymagana jest
uchwała wspólników, konieczna jest jednomyślność wszystkich wspólników mających
prawo prowadzenia spraw spółki.
                                    Art. 43.
W sprawach przekraczających zakres zwykłych czynności spółki wymagana jest zgoda
wszystkich wspólników, w tym także wspólników wyłączonych od prowadzenia spraw
spółki.
                                    Art. 44.
Wspólnik mający prawo prowadzenia spraw spółki może bez uchwały wspólników
wykonać czynność nagłą, której zaniechanie mogłoby wyrządzić spółce poważną
szkodę.
                                    Art. 45.
Prawa i obowiązki wspólnika prowadzącego sprawy spółki ocenia się w stosunku
między nim a spółką według przepisów o zleceniu, a w przypadku, gdy wspólnik
działa w imieniu spółki bez umocowania, albo gdy wspólnik uprawniony do
prowadzenia spraw przekracza swe uprawnienia, według przepisów o prowadzeniu
cudzych spraw bez zlecenia.
                                    Art. 46.
Za prowadzenie spraw spółki wspólnik nie otrzymuje wynagrodzenia.
                                    Art. 47.
Prawo prowadzenia spraw spółki może być odebrane wspólnikowi z ważnych powodów,
na mocy prawomocnego orzeczenia sądu; dotyczy to również zwolnienia wspólnika od
obowiązku prowadzenia spraw spółki.
                                    Art. 48.
 §1. W razie wątpliwości uważa się, że wkłady wspólników są równe.
 §2. Wkład wspólnika może polegać na przeniesieniu lub obciążeniu własności
     rzeczy lub innych praw, a także na dokonaniu innych świadczeń na rzecz
     spółki.
 §3. Prawa, które wspólnik zobowiązuje się wnieść do spółki, uważa się za
     przeniesione na spółkę.
 
 
                                    Art. 49.
 §1. Jeżeli wspólnik zobowiązał się wnieść tytułem wkładu do spółki rzeczy inne
     niż pieniądze na własność lub do używania, wówczas do jego obowiązku
     świadczenia i ryzyka przypadkowej utraty przedmiotu świadczenia stosuje
     się odpowiednio przepisy o sprzedaży lub o najmie.
 §2. Wspólnik nie jest uprawniony ani zobowiązany do podwyższenia umówionego
     wkładu.
 
                                    Art. 50.
Udział kapitałowy wspólnika jest równy wartości wkładu określonej w umowie
spółki.
                                    Art. 51.
 §1. Każdy wspólnik ma prawo do równego udziału w zyskach i uczestniczy w
     stratach w tym samym stosunku bez względu na rodzaj i wartość wkładu.
 §2. Określony w umowie spółki udział wspólnika w zysku odnosi się, w razie
     wątpliwości, także do jego udziału w stratach.
 §3. Umowa spółki może zwolnić wspólnika od udziału w stratach.
 
                                    Art. 52.
 §1. Wspólnik może żądać podziału i wypłaty całości zysku z końcem każdego roku
     obrotowego.
 §2. Jeżeli wskutek poniesionej przez spółkę straty udział kapitałowy wspólnika
     został uszczuplony, zysk przeznacza się w pierwszej kolejności na
     uzupełnienie udziału wspólnika.
 
                                    Art. 53.
Wspólnik ma prawo żądać corocznie wypłacenia odsetek w wysokości 5% od swojego
udziału kapitałowego, nawet gdy spółka poniosła stratę.
                                    Art. 54.
 §1. Zmniejszenie udziału kapitałowego wymaga zgody pozostałych wspólników.
 §2. Wspólnik nie może potrącać wierzytelności przysługującej mu wobec spółki z
     wierzytelnością spółki, która przysługuje spółce wobec wspólnika z tytułu
     wyrządzenia szkody.
 
                                    Art. 55.
 Jeżeli wspólnik zawrze inną umowę spółki lub przeniesie na osobę trzecią
 niektóre prawa z tytułu uczestnictwa w spółce, wówczas ani jego wspólnik ani
 następca prawny nie stają się wspólnikami spółki jawnej, a w szczególności nie
 służy im uprawnienie do zasięgania informacji o stanie majątku i interesów tej
 spółki.
 
                                    Art. 56.
 §1. Wspólnik obowiązany jest powstrzymać się od wszelkiej działalności
     sprzecznej z interesami spółki.
 §2. Wspólnik nie może, bez wyraźnej lub domniemanej zgody pozostałych
     wspólników, zajmować się interesami konkurencyjnymi, w szczególności
     uczestniczyć w spółce konkurencyjnej jako wspólnik spółki cywilnej, spółki
     jawnej, partner, komplementariusz lub członek organu spółki.
 
                                    Art. 57.
 §1. Każdy wspólnik ma prawo żądać wydania spółce korzyści, jakie  osiągnął
     wspólnik naruszający zakaz konkurencji lub naprawienia wyrządzonej jej
     szkody.
 §2. Roszczenia, o których mowa w § 1, przedawniają się z upływem sześciu
     miesięcy od dnia, gdy wszyscy pozostali wspólnicy dowiedzieli się o
     naruszeniu zakazu, nie później jednak niż z upływem trzech lat.
 §3. Przepisy § 1 i § 2 nie ograniczają uprawnień wspólników, o których mowa w
     art. 63.
 
                                   Rozdział 4
                   Rozwiązanie spółki i wystąpienie wspólnika
                                        
                                    Art. 58.
Rozwiązanie spółki powodują:
   1) przyczyny przewidziane w umowie spółki,
   2) jednomyślna uchwała wszystkich wspólników,
   3) ogłoszenie upadłości spółki,
   4) śmierć wspólnika lub ogłoszenie jego upadłości,
   5) wypowiedzenie umowy spółki przez wspólnika lub wierzyciela wspólnika,
   6) prawomocne orzeczenie sądu.
   
                                    Art. 59.
Spółkę uważa się za przedłużoną na czas nieoznaczony w przypadku, gdy pomimo
istnienia przyczyn rozwiązania, przewidzianych w umowie, prowadzi ona swoją
działalność za zgodą wszystkich wspólników.
                                    Art. 60.
 §1. Jeżeli umowa spółki stanowi, że prawa jakie miał zmarły wspólnik, służą
     wszystkim spadkobiercom wspólnie, a nie zawiera w tym względzie
     szczególnych postanowień, wówczas do wykonywania tych praw spadkobiercy
     powinni wskazać spółce jedną osobę. Czynności dokonane przez pozostałych
     wspólników przed takim wskazaniem wiążą spadkobierców wspólnika.
 §2. Przeciwne postanowienia umowy są nieważne.
                                    Art. 61.
 §1. Jeżeli spółkę zawarto na czas nieoznaczony, wspólnik może wypowiedzieć
     umowę spółki na sześć miesięcy przed końcem roku obrotowego.
 §2. Spółkę zawartą na czas życia wspólnika, uważa się za zawartą na czas
     nieoznaczony.
 §3. Wypowiedzenia dokonuje się w formie pisemnego oświadczenia, które należy
     złożyć pozostałym wspólnikom albo wspólnikowi uprawnionemu do
     reprezentowania spółki.
 
                                    Art. 62.
 §1. W czasie trwania spółki wierzyciel wspólnika może uzyskać zajęcie tylko
     tych praw służących wspólnikowi z tytułu udziału w spółce, którymi
     wspólnikowi wolno rozporządzać.
 §2. Jeżeli w ciągu ostatnich sześciu miesięcy przeprowadzono bezskutecznie
     egzekucję z ruchomości wspólnika, wówczas jego wierzyciel, który na
     podstawie tytułu egzekucyjnego uzyskał zajęcie roszczeń, służących
     wspólnikowi w przypadku jego wystąpienia lub rozwiązania spółki, może
     wypowiedzieć umowę spółki na sześć miesięcy przed końcem roku obrotowego,
     nawet gdy umowa spółki była zawarta na czas oznaczony. Jeżeli umowa spółki
     przewiduje krótszy termin wypowiedzenia, wierzyciel może skorzystać z
     terminu umownego.
 §3. Przeciwne postanowienia umowy są nieważne.
 
                                    Art. 63.
 §1. Każdy wspólnik może z ważnych powodów żądać rozwiązania spółki przez sąd.
 §2. Jeżeli jednak ważny powód zachodzi po stronie jednego ze wspólników, sąd
     może na wniosek pozostałych wspólników orzec o wyłączeniu tego wspólnika
     ze spółki.
 §3. Przeciwne postanowienia umowy są nieważne.
 
                                    Art. 64.
 §1. Pomimo śmierci lub ogłoszenia upadłości wspólnika oraz pomimo
     wypowiedzenia umowy spółki przez wspólnika lub jego wierzyciela, spółka
     trwa nadal pomiędzy pozostałymi wspólnikami, jeżeli umowa spółki tak
     stanowi lub pozostali wspólnicy tak postanowią.
 §2. Uzgodnienie takie powinno w przypadku śmierci lub ogłoszenia upadłości
     nastąpić niezwłocznie, a w przypadku wypowiedzenia, przed upływem terminu
     wypowiedzenia. W przeciwnym razie spadkobierca, syndyk lub wspólnik, który
     wypowiedział umowę spółki, a także jego wierzyciel, mogą domagać się
     przeprowadzenia likwidacji.
                                        
                                    Art. 65.
 §1. W przypadku wystąpienia wspólnika ze spółki wartość udziału kapitałowego
     wspólnika albo jego spadkobiercy oznacza się na podstawie osobnego
     bilansu, uwzględniającego wartość zbywczą majątku spółki.
 §2. Jako dzień bilansowy przyjąć należy:
   1) w przypadku wypowiedzenia - ostatni dzień roku obrotowego, w którym
     upłynął termin wypowiedzenia,
   2) w przypadku śmierci wspólnika lub ogłoszenia upadłości - dzień śmierci
     albo dzień ogłoszenia upadłości,
   3) w przypadku wyłączenia wspólnika na mocy prawomocnego orzeczenia sądu dzień
wniesienia pozwu.
 §3. Udział kapitałowy obliczony w sposób określony w § 1 i § 2 powinien być
     wypłacony w pieniądzu. Rzeczy wniesione do spółki przez wspólnika tylko do
     używania zwraca się w naturze.
 §4. Jeżeli udział kapitałowy wspólnika występującego albo spadkobiercy
     wspólnika przy rozliczeniu wykazuje wartość ujemną, jest on obowiązany
     wyrównać spółce przypadającą na niego brakującą wartość.
 §5. Wspólnik występujący albo spadkobierca wspólnika uczestniczą w zysku i
     stracie ze spraw jeszcze niezakończonych; nie mają oni jednak wpływu na
     ich prowadzenie. Mogą jednak żądać wyjaśnień, rachunków oraz podziału
     zysku i straty z końcem każdego roku obrotowego.
                                        
                                    Art. 66.
Jeżeli w spółce, składającej się z dwóch wspólników, po stronie jednego z nich
zaistnieje powód rozwiązania spółki, sąd może przyznać drugiemu wspólnikowi
prawo do przejęcia majątku spółki z obowiązkiem rozliczenia się z występującym
wspólnikiem zgodnie z art. 65.
                                        
                                   Rozdział 5
                                   Likwidacja
                                        
                                    Art. 67.
 §1. W przypadkach określonych w art. 58 należy przeprowadzić likwidację
     spółki, chyba że wspólnicy uzgodnili inny sposób zakończenia działalności
     spółki.
 §2. W przypadku wypowiedzenia umowy spółki przez wierzyciela wspólnika lub
     ogłoszenia upadłości wspólnika porozumienie w sprawie zakończenia
     działalności spółki po zaistnieniu powodu rozwiązania spółki wymaga zgody
     odpowiednio wierzyciela lub syndyka.
                                    Art. 68.
W okresie likwidacji do spółki stosuje się przepisy dotyczące stosunków
wewnętrznych i zewnętrznych spółki, chyba że przepisy niniejszego rozdziału
stanowią inaczej lub z celu likwidacji wynika co innego.
                                    Art. 69.
W okresie likwidacji zakaz konkurencji obowiązuje tylko osoby będące
likwidatorami.
                                    Art. 70.
 §1. Likwidatorami są wszyscy wspólnicy. Wspólnicy mogą powołać na likwidatorów
     tylko niektórych spośród siebie, jak również osoby spoza swego grona.
     Uchwała wymaga jednomyślności, chyba że umowa spółki stanowi inaczej.
 §2. Na miejsce wspólnika upadłego wchodzi syndyk.
 
                                    Art. 71.
 §1. Sąd rejestrowy może, z ważnych powodów, na wniosek wspólnika lub innej
     osoby mającej interes prawny, ustanowić likwidatorami tylko niektórych
     spośród wspólników, jak również inne osoby.
 §2. Przeciwne postanowienia umowy są nieważne.
 
                                    Art. 72.
Likwidator może być odwołany tylko w drodze jednomyślnej uchwały wspólników.
                                    Art. 73.
 §1. Z ważnych powodów sąd rejestrowy może na wniosek wspólnika lub osoby
     mającej interes prawny odwołać likwidatora.
 §2. Likwidatora ustanowionego przez sąd, tylko sąd może odwołać.
 §3. Przeciwne postanowienia umowy są nieważne.
 
                                    Art. 74.
 §1. Do sądu rejestrowego należy zgłosić: otwarcie likwidacji, nazwiska i
     imiona likwidatorów oraz ich adresy, sposób reprezentowania spółki przez
     likwidatorów i wszelkie w tym zakresie zmiany, nawet gdyby nie nastąpiła
     żadna zmiana w dotychczasowej reprezentacji spółki. Każdy likwidator ma
     prawo i obowiązek dokonania zgłoszenia.
 §2. Do zgłoszenia, o którym mowa w § 1, należy dołączyć złożone wobec sądu
     albo poświadczone notarialnie wzory podpisów likwidatorów.
 §3. Wpis likwidatorów ustanowionych przez sąd i wykreślenie likwidatorów
     odwołanych przez sąd następuje z urzędu.
 §4. Likwidację prowadzi się pod firmą spółki z dodaniem oznaczenia "w
     likwidacji".
 
                                    Art. 75.
W przypadku, gdy jest kilku likwidatorów są oni upoważnieni do reprezentowania
spółki łącznie, chyba że wspólnicy lub sąd powołujący likwidatorów postanowili
inaczej.
                                    Art. 76.
W sprawach, w których wymagana jest uchwała likwidatorów rozstrzyga większość
głosów, chyba że wspólnicy lub sąd powołujący likwidatorów postanowili inaczej.
                                    Art. 77.
 §1. Likwidatorzy powinni zakończyć bieżące interesy spółki, ściągnąć
     wierzytelności, wypełnić zobowiązania i upłynnić majątek spółki. Nowe
     interesy mogą być podejmowane tylko w przypadku, gdy jest to niezbędne do
     ukończenia spraw w toku.
 §2. W stosunkach wewnętrznych likwidatorzy są obowiązani stosować się do
     uchwał wspólników. Likwidatorzy ustanowieni przez sąd powinni stosować się
     do jednomyślnych uchwał powziętych przez wspólników oraz przez osoby
     mające interes prawny, które spowodowały ich ustanowienie.
 
                                    Art. 78.
 §1. W granicach swoich kompetencji, określonych w art. 77 § 1, likwidatorzy
     mają prawo prowadzenia spraw spółki i jej reprezentowania. Ograniczenie
     ich kompetencji nie ma skutku wobec osób trzecich.
 §2. Wobec osób trzecich działających w dobrej wierze czynności podjęte przez
     likwidatorów uważa się za czynności likwidacyjne.
 
                                    Art. 79.
 §1. Otwarcie likwidacji powoduje wygaśnięcie prokury.
 §2. W okresie likwidacji nie może być ustanowiona prokura.
 
                                    Art. 80.
Za zobowiązania spółki zaciągnięte w okresie likwidacji spadkobiercy wspólnika
odpowiadają według przepisów o odpowiedzialności za długi spadkowe.
                                    Art. 81.
 §1. Likwidatorzy sporządzają bilans na dzień rozpoczęcia i zakończenia
     likwidacji.
 §2. W przypadku, gdy likwidacja trwa dłużej niż rok sprawozdanie finansowe
     należy sporządzić na dzień kończący każdy rok obrotowy.
 
                                    Art. 82.
 §1. Z majątku spółki spłaca się przede wszystkim zobowiązania spółki oraz
     pozostawia się odpowiednie kwoty na pokrycie zobowiązań niewymagalnych lub
     spornych.
 §2. Pozostały majątek dzieli się między wspólników stosownie do postanowień
     umowy spółki. W przypadku braku stosownych postanowień umowy spłaca się
     wspólnikom udziały. Nadwyżkę dzieli się między wspólników w takim
     stosunku, w jakim uczestniczą oni w zysku.
 §3. Rzeczy wniesione przez wspólnika do spółki tylko do używania zwraca się
     wspólnikowi w naturze.
 
                                    Art. 83.
Jeżeli majątek spółki nie wystarcza na spłatę udziałów i długów, niedobór dzieli
się między wspólników stosownie do postanowień umowy, a w ich braku w stosunku,
w jakim wspólnicy uczestniczą w stracie. W przypadku niewypłacalności jednego ze
wspólników, przypadającą na niego część niedoboru dzieli się między pozostałych
wspólników w takim samym stosunku.
                                    Art. 84.
 §1. Likwidatorzy powinni zgłosić zakończenie likwidacji i złożyć wniosek o
     wykreślenie spółki z rejestru. W przypadku rozwiązania spółki bez
     przeprowadzenia likwidacji, obowiązek złożenia wniosku ciąży na
     wspólnikach.
 §2. Rozwiązanie spółki następuje z chwilą wykreślenia jej z rejestru.
 §3. Księgi i dokumenty rozwiązanej spółki należy oddać na przechowanie
     wspólnikowi lub osobie trzeciej na okres nie krótszy niż pięć lat. W
     przypadku braku zgody wspólnika lub osoby trzeciej, przechowawcę wyznacza
     sąd rejestrowy.
 §4. Wspólnicy i osoby mające interes prawny mają prawo przeglądać księgi i
     dokumenty.
                                        
                                    Art. 85.
 §1. W przypadku ogłoszenia upadłości spółki jej rozwiązanie następuje po
     ukończeniu postępowania upadłościowego; wniosek o wykreślenie spółki z
     rejestru składa syndyk.
 §2. Przepisu § 1 nie stosuje się w przypadku, gdy postępowanie kończy się
     układem lub zostaje z innych przyczyn uchylone albo umorzone.
                                        
                                    Dział II
                                Spółka partnerska
                                        
                                   Rozdział 1
                                 Przepisy ogólne
                                        
                                    Art. 86.
 §1. Spółką partnerską jest spółka osobowa, utworzona przez wspólników
     (partnerów) w celu wykonywania wolnego zawodu w spółce prowadzącej
     przedsiębiorstwo pod własną firmą.
 §2. Spółka może być zawiązana w celu wykonywania więcej niż jednego wolnego
     zawodu, chyba że odrębna ustawa stanowi inaczej.
 
                                    Art. 87.
 §1. Partnerami w spółce mogą być wyłącznie osoby fizyczne, uprawnione do
     wykonywania wolnych zawodów, określonych w art. 88 lub w odrębnej ustawie.
 §2. Wykonywanie wolnego zawodu w spółce może być uzależnione od spełnienia
     dodatkowych wymagań przewidzianych w odrębnej ustawie.
 
                                    Art. 88.
Partnerami w spółce mogą być osoby uprawnione do wykonywania następujących
zawodów: adwokata, aptekarza, architekta, biegłego rewidenta, brokera
ubezpieczeniowego, doradcy podatkowego, księgowego, lekarza, lekarza
stomatologa, lekarza weterynarza, notariusza, pielęgniarki, położnej, radcy
prawnego, rzecznika patentowego, rzeczoznawcy majątkowego i tłumacza
przysięgłego.
 
                                    Art. 89.
W sprawach nieuregulowanych w niniejszym dziale do spółki partnerskiej stosuje
się odpowiednio przepisy o spółce jawnej, chyba że ustawa stanowi inaczej.
                                    Art. 90.
 §1. Firma spółki partnerskiej powinna zawierać nazwisko co najmniej jednego
     partnera, dodatkowe oznaczenie "i partner" bądź "i partnerzy" albo "spółka
     partnerska" oraz określenie wolnego zawodu wykonywanego w spółce.
 §2. Dopuszczalne jest używanie w obrocie skrótu "sp.p.".
 §3. Firmy z oznaczeniem "i partner" bądź "i partnerzy" albo "spółka
     partnerska" oraz skrótu "sp.p." może używać tylko spółka partnerska.
                                        
                                    Art. 91.
Umowa spółki partnerskiej powinna zawierać:
   1) określenie wolnego zawodu wykonywanego przez partnerów w ramach spółki,
   2) przedmiot działalności spółki,
   3) nazwiska i imiona partnerów, którzy ponoszą nieograniczoną
     odpowiedzialność za zobowiązania spółki, w przypadku przewidzianym w art.
     95 § 2,
   4) w przypadku, gdy spółkę reprezentują tylko niektórzy partnerzy, nazwiska
     i imiona tych partnerów,
   5) firmę i siedzibę spółki,
   6) czas trwania spółki, jeżeli jest oznaczony,
   7) określenie wkładów wnoszonych przez każdego partnera i ich wartość.
   
                                    Art. 92.
Umowa spółki partnerskiej powinna być zawarta w formie aktu notarialnego.
                                    Art. 93.
 §1. Zgłoszenie spółki partnerskiej do sądu rejestrowego powinno zawierać:
   1) firmę, siedzibę, adres spółki, nazwiska i imiona partnerów oraz ich
     adresy albo adresy do doręczeń,
   2) określenie wolnego zawodu wykonywanego przez partnerów w ramach spółki,
   3) przedmiot działalności spółki,
   4) nazwiska i imiona partnerów, którzy są uprawnieni do reprezentowania
     spółki; nie dotyczy to przypadku, gdy umowa spółki nie przewiduje
     ograniczeń prawa reprezentacji przez partnerów,
   5) nazwiska i imiona prokurentów lub osób powołanych w skład zarządu,
   6) nazwiska i imiona partnerów, którzy ponoszą nieograniczoną
     odpowiedzialność za zobowiązania spółki, w przypadku przewidzianym w art.
     95 § 2.
 §2. Do zgłoszenia spółki partnerskiej do sądu rejestrowego należy dołączyć
     dokumenty potwierdzające uprawnienia każdego partnera do wykonywania
     wolnego zawodu.
 § 3. Wszelkie zmiany danych wymienionych w § 1 powinny zostać zgłoszone sądowi
     rejestrowemu.
 
                                    Art. 94.
Spółka partnerska powstaje z chwilą wpisu do rejestru.
                                        
                                   Rozdział 2
                            Stosunek do osób trzecich
                                  Zarząd spółki
                                        
                                    Art. 95.
 §1. Partner nie ponosi odpowiedzialności za zobowiązania spółki powstałe w
     związku z wykonywaniem przez pozostałych partnerów wolnego zawodu w
     spółce, jak również za zobowiązania spółki będące następstwem działań lub
     zaniechań osób zatrudnionych przez spółkę na podstawie umowy o pracę lub
     innego stosunku prawnego, które podlegały kierownictwu innego partnera
     przy świadczeniu usług związanych z przedmiotem działalności spółki.
 §2. Umowa spółki może przewidywać, że jeden albo większa liczba partnerów
     godzą się na ponoszenie odpowiedzialności tak jak wspólnik spółki jawnej.
 
                                    Art. 96.
 §1. Każdy partner ma prawo reprezentować spółkę samodzielnie, chyba że umowa
     spółki stanowi inaczej.
 §2. Pozbawienie partnera prawa reprezentowania spółki może nastąpić tylko z
     ważnych powodów uchwałą powziętą większością trzech czwartych głosów w
     obecności co najmniej dwóch trzecich ogólnej liczby partnerów. Umowa
     spółki może przewidywać surowsze wymogi powzięcia uchwały.
 §3. Pozbawienie partnera prawa reprezentowania spółki na podstawie § 2 staje
     się skuteczne z chwilą wpisu do rejestru.
 
                                    Art. 97.
 §1. Umowa spółki partnerskiej może przewidywać, że prowadzenie spraw i
     reprezentowanie spółki powierza się zarządowi. Przepisów art. 96 nie
     stosuje się.
 §2. Do zarządu powołanego zgodnie z § 1 stosuje się odpowiednio przepisy art.
     201-211 i art. 293-300.
                                        
                                   Rozdział 3
                               Rozwiązanie spółki
                                        
                                    Art. 98.
 § 1. Rozwiązanie spółki powodują:
   1) przyczyny przewidziane w umowie spółki,
   2) jednomyślna uchwała wszystkich partnerów,
   3) ogłoszenie upadłości spółki,
   4) utrata przez wszystkich partnerów prawa do wykonywania wolnego zawodu,
   5)  prawomocne orzeczenie sądu.
 §2. W przypadku, gdy w spółce pozostaje jeden partner lub gdy tylko jeden
     partner posiada uprawnienia do wykonywania wolnego zawodu związanego z
     przedmiotem działalności spółki, spółka ulega rozwiązaniu najpóźniej z
     upływem roku od dnia zaistnienia któregokolwiek z tych zdarzeń.
 
                                    Art. 99.
Przepisy art. 59-62 i art. 64-66 stosuje się w przypadku:
   1) śmierci partnera,
   2) ogłoszenia upadłości partnera,
   3) wypowiedzenia umowy spółki przez partnera lub wierzyciela partnera.
   
                                    Art. 100.
 §1. W przypadku utraty przez partnera uprawnień do wykonywania wolnego zawodu,
     powinien on wystąpić ze spółki najpóźniej z końcem roku obrotowego, w
     którym utracił prawo wykonywania wolnego zawodu.
 §2. Wystąpienie następuje przez pisemne oświadczenie skierowane do zarządu
     albo do partnera uprawnionego do reprezentowania spółki.
 §3. Po bezskutecznym upływie terminu określonego w § 1 uważa się, że partner
     wystąpił ze spółki w ostatnim dniu tego terminu.
 
                                    Art. 101.
Spadkobierca partnera nie wstępuje do spółki w miejsce zmarłego partnera, chyba
że umowa spółki stanowi inaczej, z uwzględnieniem art. 87.
                                        
                                    Dział III
                               Spółka komandytowa
                                        
                                   Rozdział 1
                                 Przepisy ogólne
                                        
                                    Art. 102.
Spółką komandytową jest spółka osobowa mająca na celu prowadzenie
przedsiębiorstwa pod własną firmą, w której wobec wierzycieli za zobowiązania
spółki co najmniej jeden wspólnik odpowiada bez ograniczenia (komplementariusz),
a odpowiedzialność co najmniej jednego wspólnika (komandytariusza) jest
ograniczona.
                                    Art. 103.
W sprawach nieuregulowanych w niniejszym dziale, do spółki komandytowej stosuje
się odpowiednio przepisy o spółce jawnej, chyba że ustawa stanowi inaczej.
                                    Art. 104.
 §1. Firma spółki komandytowej powinna zawierać nazwisko jednego lub kilku
     komplementariuszy oraz dodatkowe oznaczenie "spółka komandytowa".
 §2. Dopuszczalne jest używanie w obrocie skrótu "sp.k."
 §3. Jeżeli komplementariuszem jest osoba prawna, firma spółki komandytowej
     powinna zawierać pełne brzmienie firmy (nazwy) tej osoby prawnej z
     dodatkowym oznaczeniem "spółka komandytowa". Nie wyklucza to zamieszczenia
     nazwiska komplementariusza, który jest osobą fizyczną.
 §4. Nazwisko komandytariusza nie może być zamieszczane w firmie spółki. W
     przypadku zamieszczenia nazwiska lub firmy (nazwy) komandytariusza w
     firmie spółki, komandytariusz ten odpowiada wobec osób trzecich tak jak
     komplementariusz.
 
                                    Art. 105.
Umowa spółki komandytowej powinna zawierać:
   1)  firmę i siedzibę spółki,
   2) przedmiot działalności spółki,
   3)  czas trwania spółki, jeżeli jest oznaczony,
   4)  oznaczenie wkładów wnoszonych przez każdego wspólnika i ich wartość,
   5)  oznaczony kwotowo zakres odpowiedzialności każdego komandytariusza wobec
     wierzycieli (sumę komandytową).
   
                                    Art. 106.
Umowa spółki komandytowej powinna być zawarta w formie aktu notarialnego.
                                    Art. 107.
 §1. Jeżeli wkładem komandytariusza do spółki jest w całości lub w części
     świadczenie niepieniężne, umowa spółki określa przedmiot tego świadczenia
     (aport), jego wartość, jak również osobę wspólnika wnoszącego takie
     świadczenie niepieniężne.
 §2. Zobowiązanie do wykonania pracy lub świadczenia usług na rzecz spółki oraz
     wynagrodzenie za usługi świadczone przy powstaniu spółki nie mogą stanowić
     wkładu komandytariusza do spółki, chyba że wartość innych jego wkładów do
     spółki nie jest niższa od wysokości sumy komandytowej.
 §3. Jeżeli komplementariuszem jest spółka z ograniczoną odpowiedzialnością lub
     spółka akcyjna, zaś komandytariuszem jest wspólnik tej spółki, wkładu
     komandytariusza nie mogą stanowić jego udziały w tej spółce z ograniczoną
     odpowiedzialnością lub akcje tej spółki akcyjnej.
 
                                    Art. 108.
 §1. Jeżeli umowa nie stanowi inaczej, wkład komandytariusza może być wniesiony
     w wartości niższej niż suma komandytowa.
 §2. Postanowienie wspólników zwalniające komandytariusza z obowiązku
     wniesienia wkładu jest nieważne.
 
                                    Art. 109.
 §1. Spółka komandytowa powstaje z chwilą wpisu do rejestru.
 §2. Osoby, które działały w imieniu spółki po jej zawiązaniu a przed jej
     wpisem do rejestru, odpowiadają solidarnie.
 
                                    Art. 110.
 §1.Zgłoszenie spółki komandytowej do sądu rejestrowego powinno zawierać:
   1)  firmę, siedzibę i adres spółki,
   2)  przedmiot działalności spółki,
   3)  nazwiska i imiona albo firmy (nazwy) komplementariuszy oraz odrębnie
     nazwiska i imiona albo firmy (nazwy) komandytariuszy, a także okoliczności
     dotyczące ograniczenia zdolności wspólnika do czynności prawnych, jeżeli
     takie istnieją,
   4)  nazwiska i imiona osób uprawnionych do reprezentowania spółki i sposób
     reprezentacji; w przypadku, gdy komplementariusze powierzyli tylko
     niektórym spośród siebie prowadzenie spraw spółki, zaznaczenie tej
     okoliczności,
   5) sumę komandytową.
 §2. Wszelkie zmiany danych wymienionych w § 1 powinny zostać zgłoszone sądowi
     rejestrowemu.
   
                                   Rozdział 2
                            Stosunek do osób trzecich
                                        
                                    Art. 111.
Komandytariusz odpowiada za zobowiązania spółki wobec jej wierzycieli tylko do
wysokości sumy komandytowej.
                                    Art. 112.
 §1. Komandytariusz jest wolny od odpowiedzialności w granicach wartości
     wkładu, wniesionego do spółki.
 §2. W przypadku zwrotu wkładu w całości albo w części odpowiedzialność zostaje
     przywrócona w wysokości równej wartości dokonanego zwrotu.
 §3. W przypadku uszczuplenia majątku spółki przez stratę, uważa się za zwrot
     wkładu w stosunku do wierzycieli każdą wypłatę dokonaną przez spółkę na
     rzecz komandytariusza przed uzupełnieniem wkładu do pierwotnej wartości
     określonej w umowie spółki. Dokonanie takich wypłat nie wymaga wpisu do
     rejestru.
 §4. Komandytariusz nie jest obowiązany do zwrotu tego co pobrał tytułem zysku
     na podstawie sprawozdania finansowego, chyba że działał w złej wierze.
 
                                    Art. 113.
Obniżenie sumy komandytowej nie ma skutku prawnego wobec wierzycieli, których
wierzytelności powstały przed chwilą wpisania obniżenia do rejestru.
                                    Art. 114.
  Kto przystępuje do spółki w charakterze komandytariusza odpowiada także za
 zobowiązania spółki istniejące w chwili wpisania go do rejestru.
 
                                    Art. 115.
  Jeżeli umowa spółki dopuszcza przyjęcie do spółki nowego komplementariusza,
 dotychczasowy komandytariusz może uzyskać status komplementariusza, lub osoba
 trzecia może przystąpić do spółki w charakterze komplementariusza, za zgodą
 wszystkich dotychczasowych wspólników.
 
                                    Art. 116.
W przypadku zawarcia umowy spółki komandytowej z przedsiębiorcą prowadzącym
przedsiębiorstwo we własnym imieniu i na własny rachunek, komandytariusz
odpowiada także za zobowiązania powstałe przy prowadzeniu tego przedsiębiorstwa
a istniejące w chwili wpisu spółki do rejestru.
                                    Art. 117.
Spółkę reprezentują komplementariusze, których z mocy umowy spółki albo
prawomocnego orzeczenia sądu nie pozbawiono prawa reprezentowania spółki.
                                    Art. 118.
 §1. Komandytariusz może reprezentować spółkę jedynie jako pełnomocnik.
 §2. Jeżeli komandytariusz dokona w imieniu spółki czynności prawnej, nie
     ujawniając swojego pełnomocnictwa, odpowiada za skutki tej czynności wobec
     osób trzecich bez ograniczenia; dotyczy to także reprezentowania spółki
     przez komandytariusza, który nie ma umocowania albo przekroczy jego
     zakres.
 
                                    Art. 119.
Postanowienia umowy niezgodne z przepisami niniejszego rozdziału nie wywołują
skutków prawnych wobec osób trzecich.
                                        
                                   Rozdział 3
                           Stosunki wewnętrzne spółki
                                        
                                    Art. 120.
 §1. Komandytariusz ma prawo żądać odpisu sprawozdania finansowego za rok
     obrotowy oraz przeglądać księgi i dokumenty celem sprawdzenia jego
     rzetelności.
 §2. Na wniosek komandytariusza sąd rejestrowy może, z ważnych powodów,
     zarządzić w każdym czasie udostępnienie mu sprawozdania finansowego lub
     złożenie innych wyjaśnień, jak również dopuścić komandytariusza do
     przejrzenia ksiąg i dokumentów.
 §3. Umowa spółki nie może wyłączyć ani ograniczyć uprawnień komandytariusza, o
     których mowa w § 1 i § 2.
 
                                    Art. 121.
 §1. Komandytariusz nie ma prawa, ani obowiązku prowadzenia spraw spółki, chyba
     że umowa spółki stanowi inaczej.
 §2. W sprawach przekraczających zakres zwykłych czynności spółki wymagana jest
     zgoda komandytariusza, chyba że umowa spółki stanowi inaczej.
 §3. Ograniczeń, o których mowa w art. 56 i art. 57, nie stosuje się do
     komandytariusza nieposiadającego prawa do prowadzenia spraw spółki lub jej
     reprezentowania, chyba że umowa spółki stanowi inaczej.
 
                                    Art. 122.
W przypadku zbycia ogółu praw i obowiązków komandytariusza na nabywcę nie
przechodzi prawo do prowadzenia spraw spółki.
                                        
                                    Art. 123.
 §1. Komandytariusz uczestniczy w zysku spółki proporcjonalnie do jego wkładu
     rzeczywiście wniesionego do spółki, chyba że umowa spółki stanowi inaczej.
 §2. Zysk przypadający komandytariuszowi za dany rok obrotowy jest przeznaczany
     w pierwszej kolejności na uzupełnienie jego wkładu rzeczywiście
     wniesionego do wartości umówionego wkładu.
 §3. W razie wątpliwości komandytariusz uczestniczy w stracie jedynie do
     wartości umówionego wkładu.
                                        
                                    Art. 124.
 §1. Śmierć komandytariusza nie stanowi przyczyny rozwiązania spółki.
     Spadkobiercy komandytariusza powinni wskazać spółce jedną osobę do
     wykonywania ich praw. Czynności dokonane przez pozostałych wspólników
     przed takim wskazaniem wiążą spadkobierców komandytariusza.
 §2. Podział udziału komandytariusza w majątku spółki między spadkobierców jest
     skuteczny wobec spółki jedynie za zgodą pozostałych wspólników.
 
                                    Dział IV
                           Spółka komandytowo-akcyjna
                                        
                                   Rozdział 1
                                 Przepisy ogólne
                                        
                                    Art. 125.
Spółką komandytowo-akcyjną jest spółka osobowa mająca na celu prowadzenie
przedsiębiorstwa pod własną firmą, w której wobec wierzycieli za zobowiązania
spółki co najmniej jeden wspólnik odpowiada bez ograniczenia (komplementariusz),
a co najmniej jeden wspólnik jest akcjonariuszem.
                                        
                                    Art. 126.
 §1. W sprawach nieuregulowanych w niniejszym dziale, do spółki komandytowoakcyjnej
stosuje się:
   1)  w zakresie stosunku prawnego komplementariuszy zarówno między sobą,
     wobec wszystkich akcjonariuszy, jak i wobec osób trzecich, a także do
     wkładów tychże wspólników do spółki, z wyłączeniem wkładów na kapitał
     zakładowy, przepisy dotyczące spółki komandytowej,
   2) w pozostałych sprawach odpowiednio przepisy dotyczące spółki akcyjnej, a
     w szczególności przepisy dotyczące kapitału zakładowego, wkładów
     akcjonariuszy, akcji, rady nadzorczej i walnego zgromadzenia.
 §2. Kapitał zakładowy spółki komandytowo-akcyjnej powinien wynosić co najmniej
     50 000 złotych.
 
                                    Art. 127.
 §1. Firma spółki komandytowo-akcyjnej powinna zawierać nazwiska jednego lub
     kilku komplementariuszy oraz dodatkowe oznaczenie "spółka komandytowoakcyjna".

 §2. Dopuszczalne jest używanie w obrocie skrótu "S.K.A.".
 §3. Jeżeli komplementariuszem jest osoba prawna, firma spółki komandytowoakcyjnej
powinna zawierać pełne brzmienie firmy (nazwy) tej osoby prawnej
     z dodatkowym oznaczeniem "spółka komandytowo-akcyjna". Nie wyklucza to
     zamieszczenia nazwiska komplementariusza, który jest osobą fizyczną.
 §4. Nazwisko albo firma (nazwa) akcjonariusza nie może być zamieszczane w
     firmie spółki. W przypadku zamieszczenia nazwiska albo firmy (nazwy)
     akcjonariusza w firmie spółki akcjonariusz ten odpowiada wobec osób
     trzecich tak jak komplementariusz.
 
                                    Art. 128.
 Akcjonariusz jest obowiązany jedynie do świadczeń określonych w statucie.
 
                                   Rozdział 2
                                Powstanie spółki
                                        
                                    Art. 129.
Osoby podpisujące statut są założycielami spółki. Statut powinni podpisać co
najmniej wszyscy komplementariusze.
                                    Art. 130.
Statut spółki komandytowo-akcyjnej powinien zawierać:
   1)  firmę i siedzibę spółki,
   2)  przedmiot działalności spółki,
   3) czas trwania spółki, jeżeli jest oznaczony,
   4)  oznaczenie wkładów wnoszonych przez każdego komplementariusza oraz ich
     wartość,
   5)  wysokość kapitału zakładowego, sposób jego zebrania, wartość nominalną
     akcji i ich liczbę ze wskazaniem, czy akcje są imienne, czy na okaziciela,
   6)  liczbę akcji poszczególnych rodzajów i związane z nimi uprawnienia,
     jeżeli mają być wprowadzone akcje różnych rodzajów,
   7) nazwiska i imiona albo firmy (nazwy) komplementariuszy oraz ich siedziby,
     adresy albo adresy do doręczeń,
   8)  organizację walnego zgromadzenia i rady nadzorczej, jeżeli ustawa lub
     statut przewiduje ustanowienie rady nadzorczej.
   
                                    Art. 131.
Statut spółki komandytowo-akcyjnej powinien być sporządzony w formie aktu
notarialnego.
                                    Art. 132.
 §1. Komplementariusz może wnieść wkład do spółki komandytowo-akcyjnej na
     kapitał zakładowy lub na inne fundusze.
 §2. Wniesienie przez komplementariusza wkładu na kapitał zakładowy nie wyłącza
     jego nieograniczonej odpowiedzialności za zobowiązania spółki.
 
                                    Art. 133.
§ 1. Zgłoszenie spółki komandytowo-akcyjnej do sądu rejestrowego powinno
zawierać:
   1)  firmę, siedzibę i adres spółki,
   2)  przedmiot działalności spółki,
   3)  wysokość kapitału zakładowego, liczbę i wartość nominalną akcji,
   4)  liczbę akcji uprzywilejowanych i rodzaj uprzywilejowania, jeżeli statut
     je przewiduje,
   5)  wzmiankę, jaka część kapitału zakładowego została wpłacona przed
     zarejestrowaniem,
   6)  nazwiska i imiona albo firmy (nazwy) komplementariuszy oraz okoliczności
     dotyczące ograniczenia ich zdolności do czynności prawnych, jeżeli takie
     istnieją,
   7)  nazwiska i imiona osób uprawnionych do reprezentowania spółki i sposób
     reprezentacji; w przypadku, gdy komplementariusze powierzyli tylko
     niektórym spośród siebie prowadzenie spraw spółki, zaznaczenie tej
     okoliczności,
   8)  jeżeli przy zawiązaniu spółki akcjonariusze wnoszą wkłady niepieniężne
     zaznaczenie tej okoliczności,
   9) czas trwania spółki, jeżeli jest oznaczony.
 §2. Wszelkie zmiany danych wymienionych w § 1 powinny zostać zgłoszone sądowi
     rejestrowemu.
                                        
                                    Art. 134.
 §1. Spółka komandytowo-akcyjna powstaje z chwilą wpisu do rejestru.
 §2. Osoby, które działały w imieniu spółki po jej zawiązaniu a przed jej
     wpisem do rejestru, odpowiadają solidarnie.
  
                                   Rozdział 3
                            Stosunek do osób trzecich
                                        
                                    Art. 135.
Akcjonariusz nie odpowiada za zobowiązania spółki.
                                    Art. 136.
 §1. Jeżeli statut dopuszcza przyjęcie do spółki nowego komplementariusza,
     dotychczasowy akcjonariusz może uzyskać status komplementariusza, albo
     osoba trzecia może przystąpić do spółki w charakterze komplementariusza,
     za zgodą wszystkich dotychczasowych komplementariuszy.
 §2. Oświadczenie nowego komplementariusza, a także oznaczenie wartości jego
     wkładów oraz zgoda na brzmienie statutu wymaga formy aktu notarialnego.
 §3. Nowy komplementariusz odpowiada także za zobowiązania spółki istniejące w
     chwili wpisania go do rejestru.
 
                                    Art. 137.
 §1. Spółkę reprezentują komplementariusze, których z mocy statutu lub
     prawomocnego orzeczenia sądu nie pozbawiono prawa reprezentowania spółki.
 §2. Późniejsze pozbawienie komplementariusza prawa reprezentowania spółki
     stanowi zmianę statutu spółki i wymaga zgody wszystkich pozostałych
     komplementariuszy.
 §3. Pozbawienie komplementariusza prawa reprezentowania spółki wbrew jego
     sprzeciwowi może nastąpić jedynie z ważnych powodów na mocy prawomocnego
     orzeczenia sądu.
 §4. Sprzeciw, o którym mowa w § 3 należy zgłosić do protokołu walnego
     zgromadzenia lub w formie pisemnej z podpisem notarialnie poświadczonym
     nie później niż w ciągu miesiąca od dnia powzięcia uchwały przez walne
     zgromadzenie.
 §5. Pozbawienie komplementariusza prawa reprezentowania spółki wbrew
     sprzeciwowi, o którym mowa w § 3 i § 4 zwalnia tego wspólnika od
     odpowiedzialności osobistej za zobowiązania spółki powstałe od chwili
     dokonania odpowiedniego wpisu w rejestrze.
                                        
                                    Art. 138.
 §1. Akcjonariusz może reprezentować spółkę jedynie jako pełnomocnik.
 §2. Jeżeli akcjonariusz dokona czynności prawnej w imieniu spółki nie
     ujawniając swojego pełnomocnictwa, odpowiada za skutki tej czynności wobec
     osób trzecich bez ograniczenia; dotyczy to także reprezentowania spółki
     przez akcjonariusza, który nie ma umocowania albo przekroczy jego zakres.
 
                                                              Art. 139.
 Postanowienia statutu niezgodne z przepisami niniejszego rozdziału nie
    wywołują skutków prawnych wobec osób trzecich.
 
                                   Rozdział 4
                           Stosunki wewnętrzne spółki
                                        
                                    Art. 140.
 §1. Każdy komplementariusz ma prawo i obowiązek prowadzenia spraw spółki.
 §2. Statut spółki może przewidywać, że prowadzenie spraw spółki powierza się
     jednemu albo kilku komplementariuszom.
 §3. Zmiana statutu pozbawiająca prawa prowadzenia spraw spółki lub przyznająca
     takie prawo komplementariuszowi dotychczas go pozbawionemu, wymaga zgody
     wszystkich pozostałych komplementariuszy.
                                        
                                    Art. 141.
Komplementariuszowi nie przysługuje prawo do prowadzenia spraw spółki,
przekazanych do kompetencji walnego zgromadzenia albo rady nadzorczej przez
przepisy niniejszego działu lub statut spółki.
 
                                    Art. 142.
 §1. W spółce komandytowo-akcyjnej można ustanowić radę nadzorczą. Jeżeli
     liczba akcjonariuszy przekracza dwadzieścia pięć osób, ustanowienie rady
     nadzorczej jest obowiązkowe.
 §2. Członków rady nadzorczej powołuje i odwołuje walne zgromadzenie.
 §3. Komplementariusz albo jego pracownik nie może być członkiem rady
     nadzorczej.
 §4. Jeżeli komplementariusz objął lub nabył akcje spółki komandytowo-akcyjnej
     nie wykonuje on prawa głosu z tych akcji przy podejmowaniu uchwał, o
     których mowa w § 2. Nie może on również być pełnomocnikiem pozostałych
     akcjonariuszy na walnym zgromadzeniu przy podejmowaniu takich uchwał.
 §5. Przepisy § 3 i § 4 nie dotyczą komplementariusza pozbawionego prawa
     prowadzenia spraw spółki lub jej reprezentowania.
 
                                    Art. 143.
 §1. Rada nadzorcza sprawuje stały nadzór nad działalnością spółki we
     wszystkich dziedzinach jej działalności.
 §2. Do rady nadzorczej spółki komandytowo-akcyjnej nie stosuje się przepisów
     art. 383. Rada nadzorcza może jednak delegować swoich członków do
     czasowego wykonywania czynności komplementariuszy w przypadku, gdy żaden z
     komplementariuszy uprawnionych do prowadzenia spraw spółki i do jej
     reprezentowania, nie może sprawować swoich czynności.
 §3. Rada nadzorcza może wytoczyć, w imieniu spółki, powództwo o odszkodowanie
     przeciwko komplementariuszom nie pozbawionym prawa do prowadzenia spraw
     spółki lub jej reprezentowania. Przepisy art. 483-490 stosuje się
     odpowiednio.
 
                                    Art. 144.
W spółce komandytowo-akcyjnej, w której nie ustanowiono rady nadzorczej, przy
podejmowaniu czynności wymienionych w art. 143 § 3 i art. 378, spółkę
reprezentuje pełnomocnik powołany uchwałą walnego zgromadzenia.
                                    Art. 145.
 §1. Walne zgromadzenie może być zwyczajne albo nadzwyczajne.
 §2. Prawo uczestniczenia w walnym zgromadzeniu ma akcjonariusz oraz
     komplementariusz także w przypadku, gdy nie jest akcjonariuszem spółki
     komandytowo-akcyjnej.
 §3. Każda akcja objęta lub nabyta przez osobę, która nie jest
     komplementariuszem daje prawo do jednego głosu, chyba że statut stanowi
     inaczej. Nie można całkowicie pozbawić akcjonariusza prawa głosu.
 §4. Każda akcja objęta lub nabyta przez komplementariusza daje prawo do
     jednego głosu.
 
                                    Art. 146.
 §1. Uchwały walnego zgromadzenia oprócz innych spraw, wymienionych w dziale
     niniejszym lub w statucie wymaga:
   1)  rozpatrzenie i zatwierdzenie sprawozdania komplementariuszy z
     działalności spółki oraz sprawozdania finansowego spółki za  ubiegły rok
     obrotowy,
   2)  udzielenie komplementariuszom prowadzącym sprawy spółki absolutorium z
     wykonania przez nich obowiązków,
   3)  udzielenie członkom rady nadzorczej absolutorium z wykonania przez nich
     obowiązków,
   4)  wybór biegłego rewidenta, chyba że statut przewiduje w tej sprawie
     kompetencję rady nadzorczej,
   5)  rozwiązanie spółki.
 §2. Zgody wszystkich komplementariuszy wymagają, pod rygorem nieważności,
     uchwały walnego zgromadzenia, w sprawach:
   1)  powierzenia prowadzenia spraw oraz reprezentowania spółki jednemu albo
     kilku komplementariuszom,
   2)  podziału zysku za rok obrotowy w części przypadającej akcjonariuszom,
   3)  zbycia i wydzierżawienia przedsiębiorstwa spółki lub jego zorganizowanej
     części oraz ustanowienia na nim prawa użytkowania,
   4)  zbycia nieruchomości spółki,
   5)  podwyższenia i obniżenia kapitału zakładowego,
   6)  emisji obligacji,
   7)  połączenia i przekształcenia spółki,
   8)  zmiany statutu,
   9)  rozwiązania spółki,
  10)  innych czynności przewidzianych w dziale niniejszym lub w statucie.
 §3. Zgody większości komplementariuszy wymagają, pod rygorem nieważności,
     uchwały walnego zgromadzenia, w sprawach:
   1)  podziału zysku za rok obrotowy w części przypadającej
     komplementariuszom,
   2)  sposobu pokrycia straty za ubiegły rok obrotowy,
   3) innych czynności przewidzianych w statucie.
                                        
                                    Art. 147.
 §1. Komplementariusz oraz akcjonariusz uczestniczą w zysku spółki
     proporcjonalnie do ich wkładów wniesionych do spółki, chyba że statut
     stanowi inaczej.
 §2. Jeżeli statut nie stanowi inaczej, komplementariuszowi nie pozbawionemu
     prawa prowadzenia spraw spółki, który pobiera wynagrodzenie z tytułu
     podejmowania czynności wymienionych w art. 137 § 1 i art. 141, nie
     przysługuje udział w zysku spółki w części odpowiadającej wkładowi jego
     pracy do spółki.
 
                                   Rozdział 5
             Rozwiązanie i likwidacja spółki. Wystąpienie wspólnika
                                        
                                    Art. 148.
 §1. Rozwiązanie spółki powodują:
   1)  przyczyny przewidziane w statucie,
   2)  uchwała walnego zgromadzenia o rozwiązaniu spółki,
   3)  ogłoszenie upadłości spółki,
   4)  śmierć, ogłoszenie upadłości lub wystąpienie jedynego komplementariusza,
     chyba że statut stanowi inaczej,
   5)  inne przyczyny przewidziane prawem.
 §2. Ogłoszenie upadłości akcjonariusza nie stanowi przyczyny rozwiązania
     spółki.
 
                                    Art. 149.
 §1. Wypowiedzenie umowy spółki przez komplementariusza i jego wystąpienie ze
     spółki jest dopuszczalne, jeżeli statut tak stanowi. Przepisy dotyczące
     spółki jawnej stosuje się odpowiednio.
 §2. Akcjonariuszowi nie przysługuje prawo wypowiedzenia umowy spółki.
 
                                        
                                    Art. 150.
 § 1. Jeżeli przepisy niniejszego działu nie stanowią inaczej, do rozwiązania i
     likwidacji spółki komandytowo-akcyjnej stosuje się odpowiednio przepisy
     dotyczące likwidacji spółki akcyjnej.
 § 2. Likwidatorami są komplementariusze mający prawo prowadzenia spraw spółki,
     chyba że statut lub uchwała walnego zgromadzenia, powzięta za zgodą
     wszystkich komplementariuszy, stanowi inaczej.
                                    Tytuł III
                                Spółki kapitałowe
                                        
                                     Dział I
                     Spółka z ograniczoną odpowiedzialnością
                                        
                                   Rozdział 1
                                Powstanie spółki
                                        
                                    Art. 151.
 §1. Spółka z ograniczoną odpowiedzialnością może być utworzona przez jedną
     albo więcej osób w każdym celu prawnie dopuszczalnym, chyba że ustawa
     stanowi inaczej.
 §2. Spółka z ograniczoną odpowiedzialnością nie może być zawiązana wyłącznie
     przez inną jednoosobową spółkę z ograniczoną odpowiedzialnością.
 §3. Wspólnicy są zobowiązani jedynie do świadczeń określonych w umowie spółki.
 §4. Wspólnicy nie odpowiadają za zobowiązania spółki.
                                        
                                    Art. 152.
 Kapitał zakładowy spółki dzieli się na udziały o równej albo nierównej wartości
nominalnej.
                                    Art. 153.
Umowa spółki stanowi, czy wspólnik może mieć tylko jeden, czy więcej udziałów.
Jeżeli wspólnik może mieć więcej niż jeden udział, wówczas wszystkie udziały w
kapitale zakładowym powinny być równe i są niepodzielne.
 
                                    Art. 154.
 §1. Kapitał zakładowy spółki powinien wynosić co najmniej 50 000 złotych.
 §2. Wartość nominalna udziału nie może być niższa niż 500 złotych.
 §3. Udziały nie mogą być obejmowane poniżej ich wartości nominalnej. Jeżeli
     udział jest obejmowany po cenie wyższej od wartości nominalnej, nadwyżkę
     przelewa się do kapitału zapasowego.
                                    Art. 155.
Spółki z ograniczoną odpowiedzialnością, mające siedzibę za granicą, mogą
tworzyć oddziały lub przedstawicielstwa na terytorium Rzeczypospolitej Polskiej.
Warunki tworzenia takich oddziałów lub przedstawicielstw określa odrębna ustawa.
                                    Art. 156.
  W spółce jednoosobowej jedyny wspólnik wykonuje wszystkie uprawnienia
 przysługujące zgromadzeniu wspólników zgodnie z przepisami niniejszego działu.
 Przepisu art. 247 § 2 nie stosuje się.
 
                                    Art. 157.
 §1. Umowa spółki z ograniczoną odpowiedzialnością powinna określać:
   1) firmę i siedzibę spółki,
   2)  przedmiot działalności spółki,
   3) wysokość kapitału zakładowego,
   4) czy wspólnik może mieć więcej niż jeden udział,
   5) liczbę i wartość nominalną udziałów objętych przez poszczególnych
     wspólników,
   6)  czas trwania spółki, jeżeli jest oznaczony.
 §2. Umowa spółki z ograniczoną odpowiedzialnością powinna być zawarta w formie
     aktu notarialnego.
 
                                    Art. 158.
 §1. Jeżeli wkładem do spółki w celu pokrycia udziału ma być w całości albo w
     części wkład niepieniężny (aport), umowa spółki powinna szczegółowo
     określać przedmiot tego wkładu oraz osobę wspólnika wnoszącego aport, jak
     również liczbę i wartość nominalną objętych w zamian udziałów.
 §2. Wynagrodzenia za usługi świadczone przy powstaniu spółki nie można
     wypłacać ze środków wpłaconych na pokrycie kapitału zakładowego, jak
     również zaliczać na poczet wkładu wspólnika.
 §3. Przedmiot wkładu pozostaje do wyłącznej dyspozycji zarządu spółki.
 
                                    Art. 159.
Jeżeli wspólnikowi mają być przyznane szczególne korzyści lub jeżeli na
wspólników mają być nałożone, oprócz wniesienia wkładów na pokrycie udziałów,
inne obowiązki wobec spółki, należy to pod rygorem nieważności dokładnie
określić w umowie spółki.
                                    Art. 160.
 §1.Firma spółki może być obrana dowolnie; powinna jednak zawierać dodatkowe
     oznaczenie "spółka z ograniczoną odpowiedzialnością".
 §2. Dopuszczalne jest używanie w obrocie skrótu "spółka z o.o." lub  "sp.z
     o.o.".
                                    Art. 161.
 §1. Z chwilą zawarcia umowy spółki z ograniczoną odpowiedzialnością powstaje
     spółka z ograniczoną odpowiedzialnością w organizacji.
 §2. Spółka w organizacji jest reprezentowana przez zarząd albo pełnomocnika
     powołanego jednomyślną uchwałą wspólników.
 §3. Odpowiedzialność osób, o których mowa w art. 13 § 1, ustaje wobec spółki z
     chwilą zatwierdzenia ich czynności przez zgromadzenie wspólników.
 
                                    Art. 162.
W spółce jednoosobowej w organizacji jedyny wspólnik nie ma prawa
reprezentowania spółki. Nie dotyczy to zgłoszenia spółki do sądu rejestrowego.
                                    Art. 163.
Do powstania spółki z ograniczoną odpowiedzialnością wymaga się:
   1)  zawarcia umowy spółki,
   2)  wniesienia przez wspólników wkładów na pokrycie całego kapitału
     zakładowego, a w razie objęcia udziału za cenę wyższą od wartości
     nominalnej, także wniesienia nadwyżki,
   3)  powołania zarządu,
   4) ustanowienia rady nadzorczej lub komisji rewizyjnej, jeżeli wymaga tego
     ustawa lub umowa spółki,
   5)  wpisu do rejestru.
   
                                    Art. 164.
 §1. Zarząd zgłasza zawiązanie spółki do sądu rejestrowego właściwego ze
     względu na siedzibę spółki w celu wpisania spółki do rejestru. Wniosek o
     wpis spółki do rejestru podpisują wszyscy członkowie zarządu.
 §2. Do zgłoszenia spółki do sądu rejestrowego w sprawach nieuregulowanych w
     ustawie stosuje się przepisy o Krajowym Rejestrze Sądowym.
 §3. Sąd rejestrowy nie może odmówić wpisania spółki do rejestru z powodu
     drobnych uchybień, które nie naruszają interesu spółki oraz interesu
     publicznego, a nie mogą być usunięte bez poniesienia niewspółmiernie
     wysokich kosztów.
 
                                    Art. 165.
 W przypadku stwierdzenia w zgłoszeniu braku usuwalnego sąd rejestrowy wyznaczy
 spółce w organizacji stosowny termin do jego usunięcia pod rygorem odmowy
 wpisu do rejestru.
 
                                    Art. 166.
 §1. Zgłoszenie spółki z ograniczoną odpowiedzialnością do sądu rejestrowego
     powinno zawierać:
   1) firmę, siedzibę i adres spółki,
   2)  przedmiot działalności spółki,
   3)  wysokość kapitału zakładowego,
   4)  określenie, czy wspólnik może mieć więcej niż jeden udział,
   5)  nazwiska, imiona i adresy członków zarządu oraz sposób reprezentowania
     spółki,
   6) nazwiska i imiona członków rady nadzorczej lub komisji rewizyjnej, jeżeli
     ustawa lub umowa spółki wymaga ustanowienia rady nadzorczej lub komisji
     rewizyjnej,
   7)  jeżeli wspólnicy wnoszą do spółki wkłady niepieniężne, zaznaczenie tej
     okoliczności,
   8)  czas trwania spółki, jeżeli jest oznaczony,
   9)  jeżeli umowa wskazuje pismo przeznaczone do ogłoszeń spółki, oznaczenie
     tego pisma.
 §2. Zgłoszenie do sądu rejestrowego spółki jednoosobowej powinno również
     zawierać nazwisko i imię albo firmę (nazwę) i siedzibę oraz adres jedynego
     wspólnika, a także wzmiankę, że jest on jedynym wspólnikiem spółki.
 §3. Przepis § 2 stosuje się odpowiednio w przypadku nabycia przez jednego
     wspólnika wszystkich udziałów po zarejestrowaniu spółki.
 
                                    Art. 167.
 §1. Do zgłoszenia spółki należy dołączyć:
   1)  umowę spółki,
   2)  oświadczenie wszystkich członków zarządu, że wkłady na pokrycie kapitału
     zakładowego zostały przez wszystkich wspólników w całości wniesione,
   3)  jeżeli o powołaniu członków organów spółki nie stanowi akt notarialny
     zawierający umowę spółki, dowód ich ustanowienia, z wyszczególnieniem
     składu osobowego.
 §2. Jednocześnie ze zgłoszeniem należy złożyć podpisaną przez wszystkich
     członków zarządu listę wspólników z podaniem nazwiska i imienia lub firmy
     (nazwy) oraz liczby i wartości nominalnej udziałów każdego z nich.
 §3. Do zgłoszenia spółki oraz zmian składu osobowego zarządu dołączyć należy
     złożone wobec sądu albo poświadczone notarialnie wzory podpisów członków
     zarządu.
 
                                    Art. 168.
Wszelkie zmiany danych wymienionych w art. 166 § 1 i § 2 zarząd powinien zgłosić
sądowi rejestrowemu w celu wpisania do rejestru lub ujawnienia w aktach
rejestrowych.
                                    Art. 169.
Jeżeli zawiązanie spółki nie zostało zgłoszone do sądu rejestrowego w terminie
sześciu miesięcy od dnia zawarcia umowy spółki albo jeżeli postanowienie sądu
odmawiające zarejestrowania stało się prawomocne, umowa spółki ulega
rozwiązaniu.
                                    Art. 170.
 §1. Jeżeli spółki nie zgłoszono do sądu rejestrowego w terminie określonym w
     art. 169 albo postanowienie sądu odmawiające rejestracji stało się
     prawomocne, a spółka w organizacji nie jest w stanie dokonać niezwłocznie
     zwrotu wszystkich wniesionych wkładów, lub  pokryć w pełni wierzytelności
     osób trzecich, zarząd dokona likwidacji. Jeżeli spółka w organizacji nie
     ma zarządu, zgromadzenie wspólników albo sąd rejestrowy ustanawia
     likwidatora albo likwidatorów.
 §2. Do likwidacji spółki w organizacji stosuje się odpowiednio przepisy
     dotyczące likwidacji spółki.
 §3. Likwidatorzy ogłoszą jednokrotnie o otwarciu likwidacji, wzywając
     wierzycieli do zgłoszenia ich wierzytelności w terminie miesiąca od dnia
     ogłoszenia.
 §4. Spółka w organizacji ulega rozwiązaniu z dniem zatwierdzenia przez
     zgromadzenie wspólników sprawozdania likwidacyjnego.
 §5. Sprawy rejestrowe związane z likwidacją spółki w organizacji należą do
     sądu rejestrowego właściwego ze względu na siedzibę spółki.
                                    Art. 171.
Po zarejestrowaniu spółki zarząd powinien, w terminie dwóch tygodni, złożyć we
właściwym urzędzie skarbowym poświadczony przez siebie odpis umowy spółki ze
wskazaniem sądu, w którym spółka została zarejestrowana oraz daty i numeru
rejestracji.
                                        
                                    Art. 172.
 §1. Jeżeli po zarejestrowaniu spółki zostały stwierdzone braki wynikłe z
     niedopełnienia przepisów prawa, sąd rejestrowy, z urzędu albo na wniosek
     osób mających interes prawny, wzywa spółkę do usunięcia braków i wyznacza
     w tym celu odpowiedni termin.
 §2. Jeżeli spółka nie uczyni zadość wezwaniu, o którym mowa w § 1, sąd
     rejestrowy może nakładać grzywny według zasad określonych w przepisach o
     Krajowym Rejestrze Sądowym.
 
                                    Art. 173.
 §1. W przypadku, gdy wszystkie udziały spółki przysługują jedynemu wspólnikowi
     albo  jedynemu wspólnikowi i spółce, oświadczenie woli takiego wspólnika
     składane spółce wymaga formy pisemnej z podpisem notarialnie
     poświadczonym, chyba że ustawa stanowi inaczej.
 §2. W przypadku, gdy wspólnik, o którym mowa w § 1, jest zarazem jedynym
     członkiem zarządu, czynność prawna między tym wspólnikiem a reprezentowaną
     przez niego spółką wymaga formy aktu notarialnego.
 §3. O każdorazowym dokonaniu czynności prawnej, o której mowa w § 2, notariusz
     zawiadamia sąd rejestrowy, przesyłając do sądu wypis z aktu notarialnego.
 
                                   Rozdział 2
                          Prawa i obowiązki wspólników
                                        
                                    Art. 174.
 §1. Jeżeli ustawa lub umowa spółki nie stanowi inaczej, wspólnicy mają równe
     prawa i obowiązki w spółce.
 §2. Jeżeli umowa spółki przewiduje udziały o szczególnych uprawnieniach,
     uprawnienia te powinny być w umowie określone (udziały uprzywilejowane).
 §3. Uprzywilejowanie może dotyczyć w szczególności prawa głosu, prawa do
     dywidendy lub sposobu uczestniczenia w podziale majątku w przypadku
     likwidacji spółki.
     Uprzywilejowanie w zakresie prawa głosu może dotyczyć tylko udziałów o
     równej wartości nominalnej.
 §4. Uprzywilejowanie dotyczące prawa głosu nie może przyznawać uprawnionemu
     więcej niż trzy głosy na jeden udział. Uprzywilejowanie dotyczące
     dywidendy nie może naruszać przepisów art. 196.
 §5. Umowa spółki może uzależnić przyznanie szczególnych uprawnień od
     spełnienia dodatkowych świadczeń na rzecz spółki, upływu terminu lub
     ziszczenia się warunku.
 §6. Na udziały lub prawa do zysku w spółce nie mogą być wystawiane dokumenty
     na okaziciela, jak również dokumenty imienne lub na zlecenie.
 
                                    Art. 175.
 §1. Jeżeli wartość wkładów niepieniężnych została znacznie zawyżona w stosunku
     do ich wartości zbywczej w dniu zawarcia umowy spółki, wspólnik, który
     wniósł taki wkład oraz członkowie zarządu, którzy wiedząc o tym zgłosili
     spółkę do rejestru, obowiązani są solidarnie wyrównać spółce brakującą
     wartość.
 §2. Od obowiązku określonego w § 1 wspólnik oraz członkowie zarządu nie mogą
     być zwolnieni.
 
                                    Art. 176.
 §1. Jeżeli wspólnik ma być zobowiązany do powtarzających się świadczeń
     niepieniężnych, w umowie spółki należy oznaczyć rodzaj i zakres takich
     świadczeń.
 §2. Wynagrodzenie wspólnika za takie świadczenia na rzecz spółki jest
     wypłacane przez spółkę także w przypadku, gdy sprawozdanie finansowe nie
     wykazuje zysku. Wynagrodzenie to nie może przewyższać cen lub stawek
     przyjętych w obrocie.
 §3. W przypadku określonym w § 1, zbycie udziału, jego części lub ułamkowej
     części udziału, bądź obciążenie udziału, może nastąpić jedynie za zgodą
     spółki, o której mowa w art. 182, chyba że umowa spółki stanowi inaczej.
 
 
 
                                    Art. 177.
 §1. Umowa spółki może zobowiązywać wspólników do dopłat w granicach liczbowo
     oznaczonej wysokości w stosunku do udziału.
 §2. Dopłaty powinny być nakładane i uiszczane przez wspólników równomiernie w
     stosunku do ich udziałów.
 
                                    Art. 178.
 §1. Wysokość i terminy dopłat oznaczane są w miarę potrzeby uchwałą
     wspólników. Jeżeli umowa spółki nie stanowi inaczej, do dopłat tych
     stosuje się przepisy § 2 oraz art. 179.
 §2. Jeżeli wspólnik nie uiścił dopłaty w określonym terminie, obowiązany jest
     do zapłaty odsetek ustawowych; spółka może również żądać naprawienia
     szkody wynikłej ze zwłoki.
 
                                    Art. 179.
 §1. Dopłaty mogą być zwracane wspólnikom, jeżeli nie są wymagane na pokrycie
     straty wykazanej w sprawozdaniu finansowym.
 §2. Zwrot dopłat może nastąpić po upływie trzech miesięcy od dnia ogłoszenia o
     zamierzonym zwrocie w piśmie przeznaczonym do ogłoszeń spółki.
 §3. Zwrot powinien być dokonany równomiernie wszystkim wspólnikom.
 §4. Zwróconych dopłat nie uwzględnia się przy żądaniu nowych dopłat, chyba że
     umowa spółki stanowi inaczej.
 
                                    Art. 180.
Zbycie udziału, jego części lub ułamkowej części udziału oraz jego zastawienie
powinno być dokonane w formie pisemnej z podpisami notarialnie poświadczonymi.
                                        
                                    Art. 181.
 §1. Jeżeli według umowy spółki wspólnik może mieć tylko jeden udział, umowa
     spółki może dopuścić zbycie części udziału.
 §2. W wyniku podziału nie mogą powstać udziały niższe niż 500 złotych.
                                        
                                    Art. 182.
 §1. Zbycie udziału, jego części lub ułamkowej części udziału oraz zastawienie
     udziału umowa spółki może uzależnić od zgody spółki albo w inny sposób
     ograniczyć.
 §2. Jeżeli zbycie uzależnione jest od zgody spółki, stosuje się przepisy § 35,
chyba że umowa spółki stanowi inaczej.
 §3. Zgody udziela zarząd w formie pisemnej. W przypadku, gdy zgody odmówiono,
     sąd rejestrowy może pozwolić na zbycie, jeżeli istnieją ważne powody.
 §4. W przypadku, o którym mowa w § 3, spółka może w terminie wyznaczonym przez
     sąd rejestrowy przedstawić innego nabywcę. W razie braku porozumienia cenę
     nabycia i termin jej zapłaty ustala sąd rejestrowy na wniosek wspólnika
     lub spółki, po zasięgnięciu, w miarę potrzeby, opinii biegłego.
 §5. Jeżeli wskazana przez spółkę osoba nie uiściła ceny nabycia w wyznaczonym
     terminie, wspólnik może rozporządzać swobodnie swoim udziałem, jego
     częścią lub ułamkową częścią udziału, chyba że nie przyjął oferowanej
     zapłaty.
 
                                    Art. 183.
 §1. Umowa spółki może ograniczyć lub wyłączyć wstąpienie do spółki
     spadkobierców na miejsce zmarłego wspólnika. W tym przypadku umowa spółki
     powinna określać warunki spłaty spadkobierców niewstępujących do spółki,
     pod rygorem bezskuteczności ograniczenia lub wyłączenia.
 §2. Umowa spółki może wyłączyć lub w określony sposób ograniczyć podział
     udziałów między spadkobierców w przypadku, gdy zmarły wspólnik miał więcej
     niż jeden udział.
 §3. Jeżeli według umowy spółki wspólnik mógł mieć tylko jeden udział, udział
     ten może być podzielony między spadkobierców, chyba że umowa spółki
     wyłącza lub ogranicza w określony sposób podział tego udziału między
     spadkobierców. Wskutek podziału nie mogą powstać udziały niższe niż 500
     złotych.
 
                                    Art. 184.
 §1. Współuprawnieni z udziału lub udziałów wykonują swoje prawa w spółce przez
     wspólnego przedstawiciela; za świadczenia związane z udziałem odpowiadają
     solidarnie.
 §2. Jeżeli współuprawnieni nie wskazali wspólnego przedstawiciela,
     oświadczenia spółki mogą być dokonywane wobec któregokolwiek z nich.
 
                                    Art. 185.
 §1. Jeżeli w drodze egzekucji ma nastąpić sprzedaż udziału, którego zbycie
     umowa spółki uzależnia od zgody spółki lub w inny sposób ogranicza, spółka
     ma prawo przedstawić osobę, która nabędzie udział za cenę, jaką określi
     sąd rejestrowy po zasięgnięciu, w miarę potrzeby, opinii biegłego.
 §2. W przypadku, o którym mowa w § 1, spółka powinna w terminie dwóch tygodni
     od dnia zawiadomienia jej przez sąd rejestrowy o zarządzeniu sprzedaży,
     zgłosić wniosek o przeprowadzenie w tym trybie wyceny udziału.
 §3. Jeżeli w terminie określonym w § 2, spółka nie wystąpi z wnioskiem o
     przeprowadzenie wyceny udziału, albo jeżeli w terminie dwóch tygodni od
     dnia zawiadomienia spółki o ustaleniu ceny nabycia osoba wskazana przez
     spółkę nie wpłaci komornikowi sądowemu ustalonej ceny, udziały będą
     sprzedane w trybie przewidzianym w przepisach egzekucyjnych.
 §4. Przepisy § 1-3 stosuje się odpowiednio do zbycia części udziału lub
     ułamkowej części udziału.
 
                                    Art. 186.
 §1. W przypadku zbycia udziału lub jego części nabywca odpowiada wobec spółki
     solidarnie ze zbywcą za niespełnione świadczenia należne spółce ze zbytego
     udziału lub zbytej części udziału. Przepis ten stosuje się również do
     zbycia ułamkowej części udziału.
 §2. Roszczenia spółki do zbywcy z tytułu świadczeń określonych w § 1,
     przedawniają się z upływem trzech lat od dnia, w którym zgłoszono spółce
     zbycie udziału, jego części lub ułamkowej części udziału.
 
                                    Art. 187.
 §1. O przejściu udziału, jego części lub ułamkowej części udziału na inną
     osobę oraz o ustanowieniu zastawu lub użytkowania udziału zainteresowani
     zawiadamiają spółkę, przedstawiając dowód przejścia bądź ustanowienia
     zastawu lub użytkowania. Przejście udziału, jego części lub ułamkowej
     części udziału oraz ustanowienie zastawu lub użytkowania jest skuteczne
     wobec spółki od chwili, gdy spółka otrzyma od jednego z zainteresowanych
     zawiadomienie o tym wraz z dowodem dokonania czynności.
 §2. Umowa spółki może przewidywać, że zastawnik lub użytkownik udziału może
     wykonywać prawo głosu.
                                    Art. 188.
 §1. Zarząd jest obowiązany prowadzić księgę udziałów, do której należy
     wpisywać nazwisko i imię albo firmę (nazwę) i siedzibę każdego wspólnika,
     adres, liczbę i wartość nominalną jego udziałów oraz ustanowienie zastawu
     lub użytkowania i wykonywanie prawa głosu przez zastawnika lub
     użytkownika, a także wszelkie zmiany dotyczące osób wspólników i
     przysługujących im udziałów.
 §2. Każdy wspólnik może przeglądać księgę udziałów.
 §3. Po każdym wpisaniu zmiany, zarząd składa sądowi rejestrowemu podpisaną
     przez wszystkich członków zarządu nową listę wspólników z wymienieniem
     liczby i wartości nominalnej udziałów każdego z nich oraz wzmianką o
     ustanowieniu zastawu lub użytkowania udziału.
 
                                    Art. 189.
 §1. W czasie trwania spółki nie wolno zwracać wspólnikom wniesionych wkładów
     tak w całości, jak i w części, chyba że przepisy niniejszego działu
     stanowią inaczej.
 §2. Wspólnicy nie mogą otrzymywać z jakiegokolwiek tytułu wypłat z majątku
     spółki potrzebnego do pełnego pokrycia kapitału zakładowego.
 
                                    Art. 190.
Wspólnikowi nie wolno pobierać odsetek od wniesionych wkładów, jak również od
przysługujących mu udziałów.
                                    Art. 191.
 §1. Wspólnik ma prawo do udziału w zysku wynikającym z rocznego sprawozdania
     finansowego i przeznaczonym do podziału uchwałą zgromadzenia wspólników, z
     uwzględnieniem przepisu  art. 195 § 1.
 §2. Umowa spółki może przewidywać inny sposób podziału zysku, z uwzględnieniem
     przepisów art. 192-197.
 §3. Jeżeli umowa spółki nie stanowi inaczej, zysk przypadający wspólnikom
     dzieli się w stosunku do udziałów.
                                        
                                    Art. 192.
Kwoty przeznaczone do podziału między wspólników nie mogą przekraczać zysku za
ostatni rok obrotowy, powiększonego o kwoty przekazane na kapitały (fundusze)
rezerwowe w poprzednich latach i pomniejszonego o poniesioną stratę oraz o kwoty
przekazane na fundusze rezerwowe utworzone zgodnie z ustawą lub umową spółki,
które nie mogą być przeznaczone na wypłatę dywidendy.
                                    Art. 193.
 §1. Uprawnionymi do dywidendy za dany rok obrotowy są wspólnicy, którym
     udziały przysługiwały w dniu powzięcia uchwały o podziale zysku.
 §2. Umowa spółki może upoważniać zgromadzenie wspólników do określenia dnia,
     według którego ustala się listę wspólników uprawnionych do dywidendy za
     dany rok obrotowy (dzień dywidendy).
 §3. Dzień dywidendy wyznacza się w ciągu dwóch miesięcy od dnia powzięcia
     uchwały, o której mowa w art. 191 § 1.
 
                                    Art. 194.
Umowa spółki może upoważniać zarząd do wypłaty wspólnikom zaliczki na poczet
przewidywanej dywidendy za rok obrotowy, jeżeli spółka posiada środki
wystarczające na wypłatę.
                                    Art. 195.
 §1. Spółka może wypłacić zaliczkę na poczet dywidendy, jeżeli jej sprawozdanie
     finansowe za ostatni rok obrotowy wykazuje zysk. Zaliczka stanowić może
     najwyżej połowę zysku osiągniętego od końca ostatniego roku obrotowego,
     powiększonego o niewypłacone zyski z poprzednich lat obrotowych oraz
     pomniejszonego o straty z lat poprzednich i kwoty obowiązkowych kapitałów
     rezerwowych utworzonych zgodnie z ustawą lub umową spółki.
 §2. Do zaliczki na poczet dywidendy nie stosuje się przepisów art. 196 i art.
     197.
 
                                    Art. 196.
Na udział uprzywilejowany w zakresie dywidendy można przyznać uprawnionemu
dywidendę, która przewyższa nie więcej niż o połowę dywidendę przysługującą
udziałom nieuprzywilejowanym (dywidenda uprzywilejowana). Udziały
uprzywilejowane w zakresie dywidendy nie korzystają z pierwszeństwa zaspokojenia
przed pozostałymi udziałami, chyba że umowa spółki stanowi inaczej.
                                    Art. 197.
Jeżeli umowa spółki przyznaje prawo do dywidendy uprzywilejowanej niewypłaconej
w latach poprzednich, powinna określać najwyższą liczbę lat, za które dywidenda
może być wypłacona z zysku w następnych latach; okres ten nie może przekraczać
pięciu lat.
                                    Art. 198.
 §1. Wspólnik, który wbrew przepisom prawa lub postanowieniom umowy spółki
     otrzymał wypłatę (odbiorca), obowiązany jest do jej zwrotu. Członkowie
     organów spółki, którzy ponoszą odpowiedzialność za taką wypłatę,
     odpowiadają za jej zwrot spółce solidarnie z odbiorcą.
 §2. Jeżeli zwrotu wypłaty nie można uzyskać od odbiorcy jak również od osób
     odpowiedzialnych za wypłatę, za ubytek w majątku spółki, który jest
     wymagany do pełnego pokrycia kapitału zakładowego, odpowiadają wspólnicy w
     stosunku do swoich udziałów. Kwoty, których nie można ściągnąć od
     poszczególnych wspólników, rozdziela się między pozostałych wspólników w
     stosunku do udziałów.
 §3. Zobowiązani nie mogą być zwolnieni od odpowiedzialności, o której mowa w §
     1 i § 2.
 §4. Roszczenia, o których mowa w § 1 i § 2, przedawniają się z upływem trzech
     lat, licząc od dnia wypłaty, z wyjątkiem roszczeń wobec odbiorcy, który
     wiedział o bezprawności otrzymanej wypłaty.
 
                                    Art. 199.
 §1. Udział może być umorzony jedynie po wpisie spółki do rejestru i tylko w
     przypadku, gdy umowa spółki tak stanowi. Udział może być umorzony za zgodą
     wspólnika w drodze nabycia udziału przez spółkę (umorzenie dobrowolne)
     albo bez zgody wspólnika (umorzenie przymusowe). Przesłanki i tryb
     przymusowego umorzenia określa umowa spółki.
 §2. Umorzenie udziału wymaga uchwały zgromadzenia wspólników. Uchwała powinna
     określać w szczególności podstawę prawną umorzenia, wysokość wynagrodzenia
     przysługującego wspólnikowi za umorzony udział; wynagrodzenie to nie może
     być niższe od wartości księgowej udziału. W przypadku umorzenia
     przymusowego uchwała powinna również zawierać uzasadnienie.
 §3. Za zgodą wspólnika umorzenie udziału może nastąpić bez wynagrodzenia.
 §4. Umowa spółki może stanowić, że udział ulega umorzeniu w razie ziszczenia
     się określonego zdarzenia bez powzięcia uchwały zgromadzenia wspólników.
     Stosuje się wówczas przepisy o umorzeniu przymusowym.
 §5. W przypadku ziszczenia się określonego w umowie spółki zdarzenia, o którym
     mowa w § 4, zarząd powinien powziąć niezwłocznie uchwałę o obniżeniu
     kapitału zakładowego, chyba że umorzenie udziału następuje z czystego
     zysku.
 §6. Umorzenie udziału z czystego zysku nie wymaga obniżenia kapitału
     zakładowego.
 §7. W razie umorzenia wymagającego obniżenia kapitału zakładowego, umorzenie
     następuje z chwilą obniżenia kapitału zakładowego. Nie dotyczy to
     przypadku określonego w art. 264 § 2.
                                        
                                    Art. 200.
 §1. Spółka nie może obejmować lub nabywać, ani przyjmować w zastaw własnych
     udziałów. Zakaz ten dotyczy również obejmowania lub nabywania udziałów
     bądź przyjmowania ich w zastaw przez spółkę albo spółdzielnię zależną.
     Wyjątek stanowi nabycie w drodze egzekucji na zaspokojenie roszczeń
     spółki, których nie można zaspokoić z innego majątku wspólnika, oraz
     nabycie w celu umorzenia udziałów.
 §2. Jeżeli udziały, nabyte zgodnie z § 1, nie zostaną zbyte w ciągu roku od
     dnia nabycia, powinny być umorzone według przepisów dotyczących obniżenia
     kapitału zakładowego, chyba że w spółce został utworzony w celu umorzenia
     udziałów specjalny fundusz rezerwowy.
 §3. Udziały własne należy umieścić w bilansie w osobnej pozycji pod nazwą
     "Udziały własne do zbycia".
 §4. Przepisy § 1-3 stosuje się odpowiednio do części udziału oraz ułamkowej
     części udziału.
                                        
                                   Rozdział 3
                                  Organy spółki
                                        
                                    Oddział 1
                                     Zarząd
                                        
                                    Art. 201.
 §1. Zarząd prowadzi sprawy spółki i reprezentuje spółkę.
 §2. Zarząd składa się z jednego albo większej liczby członków.
 §3. Do zarządu mogą być powołane osoby spośród wspólników lub spoza ich grona.
 §4. Członek zarządu jest powoływany i odwoływany uchwałą wspólników, chyba że
     umowa spółki stanowi inaczej.
 
                                    Art. 202.
 §1. Jeżeli umowa spółki nie stanowi inaczej, mandat członka zarządu wygasa z
     dniem odbycia zgromadzenia wspólników zatwierdzającego sprawozdanie
     finansowe za pierwszy pełny rok obrotowy pełnienia funkcji członka
     zarządu.
 §2. W przypadku powołania członka zarządu na okres dłuższy niż rok, mandat
     członka zarządu wygasa z dniem odbycia zgromadzenia wspólników,
     zatwierdzającego sprawozdanie finansowe za ostatni pełny rok obrotowy
     pełnienia funkcji członka zarządu, chyba że umowa spółki stanowi inaczej.
 §3. Jeżeli umowa spółki przewiduje, że członków zarządu powołuje się na okres
     wspólnej kadencji, mandat członka zarządu powołanego przed upływem danej
     kadencji zarządu wygasa równocześnie z wygaśnięciem mandatów pozostałych
     członków zarządu, chyba że umowa spółki stanowi inaczej.
 §4. Mandat członka zarządu wygasa również wskutek śmierci, rezygnacji albo
     odwołania ze składu zarządu.
 §5. Do złożenia rezygnacji przez członka zarządu stosuje się odpowiednio
     przepisy o wypowiedzeniu zlecenia przez przyjmującego zlecenie.
 
                                    Art. 203.
 §1. Członek zarządu może być w każdym czasie odwołany uchwałą wspólników. Nie
     pozbawia go to roszczeń ze stosunku pracy lub innego stosunku prawnego
     dotyczącego pełnienia funkcji członka zarządu.
 §2. Umowa spółki może zawierać inne postanowienia, w szczególności ograniczać
     prawo odwołania członka zarządu do ważnych powodów.
 §3. Odwołany członek zarządu jest uprawniony i obowiązany do złożenia
     wyjaśnień w toku przygotowania sprawozdania zarządu z działalności spółki
     i sprawozdania finansowego, obejmujących okres pełnienia przez niego
     funkcji członka zarządu oraz do udziału w zgromadzeniu wspólników
     zatwierdzającym sprawozdania, o których mowa w art. 231 § 2 pkt 1, chyba
     że akt odwołania stanowi inaczej.
 
                                    Art. 204.
 §1. Prawo członka zarządu do prowadzenia spraw spółki i jej reprezentowania
     dotyczy wszystkich czynności sądowych i pozasądowych spółki.
 §2. Prawa członka zarządu do reprezentowania spółki nie można ograniczyć ze
     skutkiem prawnym wobec osób trzecich.
 
                                    Art. 205.
 §1. Jeżeli zarząd jest wieloosobowy, sposób reprezentowania określa umowa
     spółki. Jeżeli umowa spółki nie zawiera żadnych postanowień w tym
     przedmiocie, do składania oświadczeń w imieniu spółki wymagane jest
     współdziałanie dwóch członków zarządu albo jednego członka zarządu łącznie
     z prokurentem.
 §2. Oświadczenia składane spółce oraz doręczenia pism spółce mogą być
     dokonywane wobec jednego członka zarządu lub prokurenta.
 §3. Przepisy § 1 i § 2 nie wyłączają ustanowienia prokury jednoosobowej lub
     39cznej i nie ograniczają praw prokurentów wynikających z przepisów o
     prokurze.
 
                                    Art. 206.
 §1. Pisma i zamówienia handlowe spółki kierowane do oznaczonej osoby powinny
     zawierać:
   1)  firmę spółki, jej siedzibę i adres,
   2)  oznaczenie sądu rejestrowego i numeru, pod którym spółka jest wpisana do
     rejestru.
 §2. Obowiązek określony w § 1 nie dotyczy pism i zamówień handlowych spółki
     kierowanych do osób pozostających ze spółką w stałych stosunkach
     gospodarczych.
 
 §3. Przepisy § 1 i § 2 stosuje się odpowiednio do oddziału spółki z
     ograniczoną odpowiedzialnością mającej siedzibę za granicą.
 
                                    Art. 207.
Wobec spółki członkowie zarządu podlegają ograniczeniom ustanowionym w
niniejszym dziale, w umowie spółki oraz, jeżeli umowa spółki nie stanowi
inaczej, w uchwałach wspólników.
                                    Art. 208.
 §1. Jeżeli zarząd jest wieloosobowy, a umowa spółki nie stanowi inaczej, do
     wzajemnych stosunków członków zarządu stosuje się przepisy § 2-8.
 §2. Każdy członek zarządu ma prawo i obowiązek prowadzenia spraw spółki.
 §3. Każdy członek zarządu może prowadzić bez uprzedniej uchwały zarządu sprawy
     nieprzekraczające zakresu zwykłych czynności spółki.
 §4. Jeżeli jednak przed załatwieniem sprawy, o której mowa w § 3, choćby jeden
     z pozostałych członków zarządu sprzeciwi się jej przeprowadzeniu lub
     jeżeli sprawa przekracza zakres zwykłych czynności spółki, wymagana jest
     uprzednia uchwała zarządu.
 §5. Uchwały zarządu mogą być powzięte, jeżeli wszyscy członkowie zostali
     prawidłowo zawiadomieni o posiedzeniu zarządu. Uchwały zarządu zapadają
     bezwzględną większością głosów.
 §6. Powołanie prokurenta wymaga zgody wszystkich członków zarządu.
 §7. Odwołać prokurę może każdy członek zarządu.
 §8. Umowa spółki może przewidywać, że w przypadku równości głosów decyduje
     głos prezesa zarządu, jak również przyznawać mu określone uprawnienia w
     zakresie kierowania pracami zarządu.
 
                                    Art. 209.
W przypadku sprzeczności interesów spółki z interesami członka zarządu, jego
współmałżonka, krewnych i powinowatych do drugiego stopnia oraz osób, z którymi
jest powiązany osobiście, członek zarządu powinien wstrzymać się od udziału w
rozstrzyganiu takich spraw i może żądać zaznaczenia tego w protokole.
                                    Art. 210.
W umowie między spółką a członkiem zarządu oraz w sporze z nim spółkę
reprezentuje rada nadzorcza lub pełnomocnik powołany uchwałą zgromadzenia
wspólników.
                                    Art. 211.
 §1. Członek zarządu nie może bez zgody spółki zajmować się interesami
     konkurencyjnymi ani też uczestniczyć w spółce konkurencyjnej jako wspólnik
     spółki cywilnej, spółki osobowej lub jako członek organu spółki
     kapitałowej bądź uczestniczyć w innej konkurencyjnej osobie prawnej jako
     członek organu. Zakaz ten obejmuje także udział w konkurencyjnej spółce
     kapitałowej w przypadku posiadania przez członka zarządu co najmniej 10%
     udziałów lub akcji tej spółki albo prawa do powołania co najmniej jednego
     członka zarządu.
 §2. Jeżeli umowa spółki nie stanowi inaczej, zgody udziela organ uprawniony do
     powołania zarządu.
                                        
                                    Oddział 2
                                     Nadzór
                                        
                                    Art. 212.
 §1. Prawo kontroli służy każdemu wspólnikowi. W tym celu wspólnik lub wspólnik
     z upoważnioną przez siebie osobą, może w każdym czasie przeglądać księgi i
     dokumenty spółki, sporządzać bilans dla swego użytku lub żądać wyjaśnień
     od zarządu.
 §2. Zarząd może odmówić wspólnikowi wyjaśnień oraz udostępnienia do wglądu
     ksiąg i dokumentów spółki, jeżeli istnieje uzasadniona obawa, że wspólnik
     wykorzysta je w celach sprzecznych z interesem spółki i przez to wyrządzi
     spółce znaczną szkodę.
 §3. W przypadku, o którym mowa w § 2, wspólnik może żądać rozstrzygnięcia
     sprawy uchwałą wspólników. Uchwała powinna być powzięta w terminie
     miesiąca od dnia zgłoszenia żądania.
 §4. Wspólnik, któremu odmówiono wyjaśnień lub wglądu do dokumentów bądź ksiąg
     spółki, może złożyć wniosek do sądu rejestrowego o zobowiązanie zarządu do
     udzielenia wyjaśnień lub udostępnienia do wglądu dokumentów bądź ksiąg
     spółki. Wniosek należy złożyć w terminie siedmiu dni od dnia otrzymania
     zawiadomienia o uchwale lub od upływu terminu określonego w § 3, w
     przypadku niepowzięcia uchwały wspólników w tym terminie.
                                        
                                    Art. 213.
 §1. Umowa spółki może ustanowić radę nadzorczą lub komisję rewizyjną albo oba
     te organy.
 §2. W spółkach, w których kapitał zakładowy przewyższa kwotę 500 000 złotych,
     a wspólników jest więcej niż dwudziestu pięciu, powinna być ustanowiona
     rada nadzorcza lub komisja rewizyjna.
 §3. W przypadku ustanowienia rady nadzorczej lub komisji rewizyjnej umowa
     spółki może wyłączyć albo ograniczyć indywidualną kontrolę wspólników.
 
                                    Art. 214.
 §1. Członek zarządu, prokurent, likwidator, kierownik oddziału lub zakładu
     oraz zatrudniony w spółce główny księgowy, radca prawny lub adwokat, nie
     może być jednocześnie członkiem rady nadzorczej lub komisji rewizyjnej.
 §2. Przepis § 1 stosuje się również do innych osób, które podlegają
     bezpośrednio członkowi zarządu albo likwidatorowi.
 §3. Przepis § 1 stosuje się odpowiednio do członków zarządu, rady nadzorczej,
     komisji rewizyjnej i likwidatorów spółki lub spółdzielni zależnej.
                                        
                                    Art. 215.
 §1. Rada nadzorcza składa się co najmniej z trzech członków powoływanych i
     odwoływanych uchwałą wspólników.
 §2. Umowa spółki może przewidywać inny sposób powoływania lub odwoływania
     członków rady nadzorczej.
 
                                    Art. 216.
 §1. Członków rady nadzorczej powołuje się na  rok, jeżeli umowa spółki nie
     stanowi inaczej.
 §2. Uchwałą wspólników członkowie rady nadzorczej mogą być odwołani w każdym
     czasie.
 
                                    Art. 217.
Komisja rewizyjna składa się co najmniej z trzech członków, powoływanych i
odwoływanych według tych samych zasad, co członkowie rady nadzorczej.
                                    Art. 218.
 §1. Jeżeli umowa spółki nie stanowi inaczej, mandaty członków rady nadzorczej
     i komisji rewizyjnej wygasają z dniem odbycia zgromadzenia wspólników
     zatwierdzającego sprawozdanie finansowe za pierwszy pełny rok obrotowy
     pełnienia funkcji członka.
 §2. W przypadku powołania członków rady nadzorczej i komisji rewizyjnej na
     okres dłuższy niż rok, ich mandaty wygasają z dniem odbycia zgromadzenia
     wspólników zatwierdzającego sprawozdanie finansowe za ostatni rok obrotowy
     pełnienia tej funkcji.
 §3. Przepisy art. 202 § 3-5 stosuje się odpowiednio.
 
                                    Art. 219.
 §1. Rada nadzorcza sprawuje stały nadzór nad działalnością spółki we
     wszystkich dziedzinach jej działalności.
 §2. Rada nadzorcza nie ma prawa wydawania zarządowi wiążących poleceń
     dotyczących prowadzenia spraw spółki.
 §3. Do szczególnych obowiązków rady nadzorczej należy ocena sprawozdań, o
     których mowa w art. 231 § 2 pkt 1, w zakresie ich zgodności z księgami i
     dokumentami, jak i ze stanem faktycznym oraz wniosków zarządu dotyczących
     podziału zysku albo pokrycia straty, a także składanie zgromadzeniu
     wspólników corocznego pisemnego sprawozdania z wyników tej oceny.
 §4. W celu wykonania swoich obowiązków rada nadzorcza może badać wszystkie
     dokumenty spółki, żądać od zarządu i pracowników sprawozdań i wyjaśnień
     oraz dokonywać rewizji stanu majątku spółki.
 §5. Każdy członek rady nadzorczej może samodzielnie wykonywać prawo nadzoru,
     chyba że umowa spółki stanowi inaczej.
 
                                    Art. 220.
Umowa spółki może rozszerzyć uprawnienia rady nadzorczej, a w szczególności
stanowić, że zarząd jest obowiązany uzyskać zgodę rady nadzorczej przed
dokonaniem oznaczonych w umowie spółki czynności, oraz przekazać radzie
nadzorczej prawo zawieszania w czynnościach, z ważnych powodów, poszczególnych
lub wszystkich członków zarządu.
                                    Art. 221.
 §1. Do obowiązków komisji rewizyjnej należy ocena sprawozdań, o których mowa w
     art. 231 § 2 pkt 1 i wniosków zarządu dotyczących podziału zysku lub
     pokrycia straty, a także składanie zgromadzeniu wspólników corocznego
     pisemnego sprawozdania z wyników tej oceny, w trybie i w zakresie
     określonym dla wykonywania tych czynności przez radę nadzorczą.
 §2. W spółce niemającej rady nadzorczej umowa spółki może rozszerzyć obowiązki
     komisji rewizyjnej.
 
                                    Art. 222.
 §1. Rada nadzorcza podejmuje uchwały, jeżeli na posiedzeniu jest obecna co
     najmniej połowa jej członków, a wszyscy jej członkowie zostali zaproszeni.
     Umowa spółki może przewidywać surowsze wymagania dotyczące kworum rady
     nadzorczej.
 §2. Z przebiegu posiedzenia rady nadzorczej sporządza się protokół.
 §3. Umowa spółki może przewidywać, że członkowie rady nadzorczej mogą brać
     udział w podejmowaniu uchwał rady nadzorczej, oddając swój głos na piśmie
     za pośrednictwem innego członka rady nadzorczej. Oddanie głosu na piśmie
     nie może dotyczyć spraw wprowadzonych do porządku obrad na posiedzeniu
     rady nadzorczej.
 §4. Podejmowanie uchwał przez radę nadzorczą w trybie pisemnym lub przy
     wykorzystaniu środków bezpośredniego porozumiewania się na odległość jest
     dopuszczalne tylko w przypadku, gdy umowa spółki tak stanowi. Uchwała jest
     ważna, gdy wszyscy członkowie rady nadzorczej zostali powiadomieni o
     treści projektu uchwały.
 §5. Podejmowanie uchwał w trybie określonym w § 3 i § 4 nie dotyczy wyborów
     przewodniczącego i wiceprzewodniczącego rady nadzorczej, powołania członka
     zarządu oraz odwołania i zawieszania w czynnościach tych osób.
 §6. Zgromadzenie wspólników może uchwalać regulamin rady nadzorczej,
     określający jej organizację i sposób wykonywania czynności. Zgromadzenie
     wspólników może upoważnić radę nadzorczą do uchwalenia jej regulaminu.
 §7. Przepisy § 1-6 stosuje się odpowiednio do komisji rewizyjnej.
 
                                    Art. 223.
Sąd rejestrowy, na żądanie wspólnika lub wspólników reprezentujących co najmniej
jedną dziesiątą kapitału zakładowego, może po wezwaniu zarządu do złożenia
oświadczenia, wyznaczyć podmiot uprawniony do badania sprawozdań finansowych w
celu zbadania rachunkowości oraz działalności spółki.
                                    Art. 224.
Członkowie organów spółki są zobowiązani udzielać biegłemu rewidentowi żądanych
wyjaśnień oraz zezwolić mu na przeglądanie ksiąg i dokumentów spółki, badanie
stanu kasy oraz dokonanie inwentaryzacji składników aktywów i pasywów spółki, a
także udzielać mu w tym celu potrzebnej pomocy.
                                    Art. 225.
Biegły rewident składa swoje sprawozdanie sądowi rejestrowemu, który przesyła
jego odpis żądającemu zbadania rachunkowości oraz działalności spółki, zarządowi
i radzie nadzorczej lub komisji rewizyjnej. Sprawozdanie to powinno być
odczytane w całości na najbliższym zgromadzeniu wspólników.
                                    Art. 226.
 §1. Wynagrodzenie biegłego rewidenta określa sąd rejestrowy.
 §2. Koszty badania rachunkowości oraz działalności spółki ponosi żądający.
 §3. Jeżeli badanie, o którym mowa w § 2, wykaże nadużycie, niekorzystne dla
     spółki działanie lub rażące naruszenie prawa bądź umowy spółki, żądający
     tego badania ma prawo żądać od spółki zwrotu kosztów przeprowadzonego
     badania.
 
                                    Oddział 3
                             Zgromadzenie wspólników
                                        
                                    Art. 227.
 §1. Uchwały wspólników są podejmowane na zgromadzeniu wspólników.
 §2. Bez odbycia zgromadzenia wspólników mogą być powzięte uchwały, jeżeli
     wszyscy wspólnicy wyrażą na piśmie zgodę na postanowienie, które ma być
     powzięte, albo na głosowanie pisemne.
 
                                    Art. 228.
Uchwały wspólników, poza innymi sprawami wymienionymi w niniejszym dziale lub
umowie spółki, wymaga:
   1) rozpatrzenie i zatwierdzenie sprawozdania zarządu z działalności spółki,
     sprawozdania finansowego za ubiegły rok obrotowy oraz udzielenie
     absolutorium członkom organów spółki z wykonania przez nich obowiązków,
   2) postanowienie dotyczące roszczeń o naprawienie szkody wyrządzonej przy
     zawiązaniu spółki lub sprawowaniu zarządu albo nadzoru,
   3) zbycie i wydzierżawienie przedsiębiorstwa lub jego zorganizowanej części
     oraz ustanowienie na nich ograniczonego prawa rzeczowego,
   4) nabycie i zbycie nieruchomości albo udziału w nieruchomości, jeżeli umowa
     spółki nie stanowi inaczej,
   5) zwrot dopłat.
   
                                    Art. 229.
Umowa o nabycie dla spółki nieruchomości albo udziału w nieruchomości lub
środków trwałych za cenę przewyższającą jedną czwartą kapitału zakładowego, nie
niższą jednak od 50 000 złotych, zawarta przed upływem dwóch lat od dnia
zarejestrowania spółki, wymaga uchwały wspólników, chyba że umowa ta była
przewidziana w umowie spółki.
                                    Art. 230.
Rozporządzenie prawem lub zaciągnięcie zobowiązania do świadczenia o wartości
dwukrotnie przewyższającej wysokość kapitału zakładowego, wymaga uchwały
wspólników, chyba że umowa spółki stanowi inaczej.
                                    Art. 231.
 §1. Zwyczajne zgromadzenie wspólników powinno odbyć się w terminie sześciu
     miesięcy po upływie każdego roku obrotowego.
 §2. Przedmiotem obrad zwyczajnego zgromadzenia wspólników powinno być:
   1)  rozpatrzenie i zatwierdzenie sprawozdania zarządu z działalności spółki
     oraz sprawozdania finansowego za ubiegły rok obrotowy,
   2)  powzięcie uchwały o podziale zysku albo pokryciu straty, jeżeli zgodnie
     z art. 191 § 2 sprawy te nie zostały wyłączone spod kompetencji
     zgromadzenia wspólników,
   3)  udzielenie członkom organów spółki absolutorium z wykonania przez nich
     obowiązków.
 §3. Przepis § 2 pkt 3 dotyczy wszystkich osób, które pełniły funkcję członków
     zarządu, rady nadzorczej lub komisji rewizyjnej spółki w ostatnim roku
     obrotowym. Członkowie organów spółki, których mandaty wygasły przed dniem
     zgromadzenia wspólników, mają prawo uczestniczyć w zgromadzeniu,
     przeglądać sprawozdanie zarządu i sprawozdanie finansowe wraz z odpisem
     sprawozdania rady nadzorczej lub komisji rewizyjnej oraz biegłego
     rewidenta i przedkładać do nich opinie na piśmie. Żądanie dotyczące
     skorzystania z tych uprawnień powinno być złożone zarządowi na piśmie
     najpóźniej na tydzień przed zgromadzeniem wspólników.
 § 4. W sprawach, o których mowa w § 2 i § 3, pisemne głosowanie jest wyłączone.
 §5. Przedmiotem zwyczajnego zgromadzenia wspólników może być również
     rozpatrzenie i zatwierdzenie sprawozdania finansowego grupy kapitałowej w
     rozumieniu przepisów o rachunkowości oraz inne sprawy niż wymienione w §
     2.
 
                                    Art. 232.
Nadzwyczajne zgromadzenie wspólników zwołuje się w przypadkach określonych w
niniejszym dziale lub umowie spółki, a także gdy organy lub osoby uprawnione do
zwoływania zgromadzeń uznają to za wskazane.
                                    Art. 233.
 §1. Jeżeli bilans sporządzony przez zarząd wykaże stratę przewyższającą sumę
     kapitałów zapasowego i rezerwowych oraz połowę kapitału zakładowego,
     zarząd jest obowiązany niezwłocznie zwołać zgromadzenie wspólników w celu
     powzięcia uchwały dotyczącej dalszego istnienia spółki.
 §2. Przepis § 1 stosuje się odpowiednio, gdy bilans spółki został sporządzony
     zgodnie z przepisami art. 223-225.
 
                                    Art. 234.
 §1. Zgromadzenia wspólników odbywają się w siedzibie spółki, jeżeli umowa
     spółki nie wskazuje innego miejsca na terytorium Rzeczypospolitej
     Polskiej.
 §2. Zgromadzenie wspólników może się odbyć również w innym miejscu na
     terytorium Rzeczypospolitej Polskiej, jeżeli wszyscy wspólnicy wyrażą na
     to zgodę na piśmie.
 
                                    Art. 235.
 §1. Zgromadzenie wspólników zwołuje zarząd.
 §2. Rada nadzorcza, jak również komisja rewizyjna mają prawo zwołania
     zwyczajnego zgromadzenia wspólników, jeżeli zarząd nie zwoła go w terminie
     określonym w niniejszym dziale lub w umowie spółki, oraz nadzwyczajnego
     zgromadzenia wspólników, jeżeli zwołanie go uznają za wskazane, a zarząd
     nie zwoła zgromadzenia wspólników w terminie dwóch tygodni od dnia
     zgłoszenia odpowiedniego żądania przez radę nadzorczą lub komisję
     rewizyjną.
 §3. Umowa spółki może przyznać uprawnienie, o którym mowa w § 2, także innym
     osobom.
                                        
                                    Art. 236.
 §1. Wspólnik lub wspólnicy reprezentujący co najmniej jedną dziesiątą kapitału
     zakładowego mogą żądać zwołania nadzwyczajnego zgromadzenia wspólników,
     jak również umieszczenia określonych spraw w porządku obrad najbliższego
     zgromadzenia wspólników. Żądanie takie należy złożyć na piśmie zarządowi
     najpóźniej na miesiąc przed proponowanym terminem zgromadzenia wspólników.
 §2. Umowa spółki może przyznać uprawnienia, o których mowa w § 1, wspólnikom
     reprezentującym mniej niż jedną dziesiątą kapitału zakładowego.
 
                                    Art. 237.
 §1. Jeżeli w terminie dwóch tygodni od dnia przedstawienia żądania zarządowi
     nadzwyczajne zgromadzenie wspólników nie zostanie zwołane, sąd rejestrowy
     może, po wezwaniu zarządu do złożenia oświadczenia, upoważnić do zwołania
     nadzwyczajnego zgromadzenia wspólników występujących z tym żądaniem. Sąd
     wyznacza przewodniczącego tego zgromadzenia.
 §2. Zgromadzenie, o którym mowa w § 1, podejmuje uchwałę rozstrzygającą, czy
     koszty zwołania i odbycia zgromadzenia ma ponieść spółka.
 §3. W zawiadomieniach o zwołaniu nadzwyczajnego zgromadzenia wspólników, o
     którym mowa w § 1, należy powołać się na postanowienie sądu rejestrowego.
 
                                    Art. 238.
 §1. Zgromadzenie wspólników zwołuje się listami poleconymi lub pocztą
     kurierską, za pisemnym potwierdzeniem odbioru, wysłanymi co najmniej dwa
     tygodnie przed terminem zgromadzenia wspólników.
 §2. W zaproszeniu należy oznaczyć dzień, godzinę i miejsce zgromadzenia
     wspólników oraz szczegółowy porządek obrad. W przypadku zamierzonej zmiany
     umowy spółki należy wskazać istotne elementy treści proponowanych zmian.
 
                                    Art. 239.
 §1. W sprawach nieobjętych porządkiem obrad nie można powziąć uchwały, chyba
     że cały kapitał zakładowy jest reprezentowany na zgromadzeniu, a nikt z
     obecnych nie zgłosił sprzeciwu dotyczącego powzięcia uchwały.
 §2. Wniosek o zwołanie nadzwyczajnego zgromadzenia wspólników oraz wnioski o
     charakterze porządkowym mogą być uchwalone, mimo że nie były umieszczone w
     porządku obrad.
 
                                    Art. 240.
Uchwały można powziąć pomimo braku formalnego zwołania zgromadzenia wspólników,
jeżeli cały kapitał zakładowy jest reprezentowany, a nikt z obecnych nie zgłosił
sprzeciwu dotyczącego odbycia zgromadzenia lub wniesienia poszczególnych spraw
do porządku obrad.
                                    Art. 241.
Jeżeli przepisy niniejszego działu lub umowa spółki nie stanowią inaczej,
zgromadzenie wspólników jest ważne bez względu na liczbę reprezentowanych na nim
udziałów.
                                    Art. 242.
 §1. Na każdy udział o równej wartości nominalnej przypada jeden głos, chyba że
     umowa spółki stanowi inaczej.
 §2. Jeżeli umowa spółki nie stanowi inaczej, na każde 100 złotych wartości
     nominalnej udziału o nierównej wysokości przypada jeden głos.
 
                                    Art. 243.
 §1. Jeżeli ustawa lub umowa spółki nie zawierają ograniczeń, wspólnicy mogą
     uczestniczyć w zgromadzeniu wspólników oraz wykonywać prawo głosu przez
     pełnomocników.
 §2. Pełnomocnictwo powinno być udzielone na piśmie pod rygorem nieważności i
     dołączone do księgi protokołów.
 §3. Członek zarządu i pracownik spółki nie mogą być pełnomocnikami na
     zgromadzeniu wspólników.
 §4. Przepisy o wykonywaniu prawa głosu przez pełnomocnika stosuje się do
     wykonywania prawa głosu przez innego przedstawiciela.
 
                                    Art. 244.
  Wspólnik nie może ani osobiście, ani przez pełnomocnika, ani jako pełnomocnik
 innej osoby głosować przy powzięciu uchwał dotyczących jego odpowiedzialności
 wobec spółki z jakiegokolwiek tytułu, w tym udzielenia absolutorium,
 zwolnienia z zobowiązania wobec spółki oraz sporu między nim a spółką.
                                    Art. 245.
Uchwały zapadają bezwzględną większością głosów, jeżeli przepisy niniejszego
działu lub umowa spółki nie stanowią inaczej.
                                    Art. 246.
 §1. Uchwały dotyczące zmiany umowy spółki, rozwiązania spółki lub zbycia
     przedsiębiorstwa albo jego zorganizowanej części zapadają większością
     dwóch trzecich głosów. Uchwała dotycząca istotnej zmiany przedmiotu
     działalności spółki wymaga większości trzech czwartych głosów. Umowa
     spółki może ustanowić surowsze warunki powzięcia tych uchwał.
 §2. W przypadku, o którym mowa w art. 233, do powzięcia uchwały o rozwiązaniu
     spółki wystarczy bezwzględna większość głosów, jeżeli umowa spółki nie
     stanowi inaczej.
 §3. Uchwała dotycząca zmiany umowy spółki, zwiększająca świadczenia wspólników
     lub uszczuplająca prawa udziałowe bądź prawa przyznane osobiście
     poszczególnym wspólnikom, wymaga zgody wszystkich wspólników, których
     dotyczy.
 
                                    Art. 247.
 §1. Głosowanie jest jawne.
 §2. Tajne głosowanie zarządza się przy wyborach oraz nad wnioskami o odwołanie
     członków organów spółki lub likwidatorów, o pociągnięcie ich do
     odpowiedzialności, jak również w sprawach osobowych. Poza tym należy
     zarządzić tajne głosowanie na żądanie choćby jednego ze wspólników
     obecnych lub reprezentowanych na zgromadzeniu wspólników.
 §3. Zgromadzenie wspólników może powziąć uchwałę o uchyleniu tajności
     głosowania w sprawach dotyczących wyboru komisji powoływanej przez
     zgromadzenie wspólników.
 
                                    Art. 248.
 §1. Uchwały zgromadzenia wspólników powinny być wpisane do księgi protokołów i
     podpisane przez obecnych lub co najmniej przez przewodniczącego i osobę
     sporządzającą protokół. Jeżeli protokół sporządza notariusz, zarząd wnosi
     odpis protokołu do księgi protokołów.
 §2. W protokole należy stwierdzić prawidłowość zwołania zgromadzenia
     wspólników
     i jego zdolność do powzięcia uchwał, wymienić powzięte uchwały, liczbę
     głosów oddanych za każdą uchwałą i zgłoszone sprzeciwy. Do protokołu
     należy dołączyć listę obecności z podpisami uczestników zgromadzenia
     wspólników. Dowody zwołania zgromadzenia wspólników zarząd powinien
     dołączyć do księgi protokołów.
 §3. Uchwały pisemne powzięte zgodnie z art. 227 § 2, zarząd wpisuje do księgi
     protokołów.
 §4. Wspólnicy mogą przeglądać księgę protokołów, a także żądać wydania
     poświadczonych przez zarząd odpisów uchwał.
 
                                    Art. 249.
 §1. Uchwała wspólników sprzeczna z umową spółki, bądź dobrymi obyczajami i
     godząca w interesy spółki lub mająca na celu pokrzywdzenie wspólnika, może
     być zaskarżona w drodze wytoczonego przeciwko spółce powództwa o uchylenie
     uchwały.
 §2. Zaskarżenie uchwały wspólników nie wstrzymuje postępowania rejestrowego.
     Sąd rejestrowy może jednakże zawiesić postępowanie po przeprowadzeniu
     rozprawy.
 
                                    Art. 250.
Prawo do wytoczenia powództwa o uchylenie uchwały wspólników przysługuje:
   1) zarządowi, radzie nadzorczej, komisji rewizyjnej oraz poszczególnym ich
     członkom,
   2) wspólnikowi, który głosował przeciwko uchwale, a po jej powzięciu zażądał
     zaprotokołowania sprzeciwu,
   3) wspólnikowi bezzasadnie niedopuszczonemu do udziału w zgromadzeniu
     wspólników,
   4) wspólnikowi, który nie był obecny na zgromadzeniu, jedynie w przypadku
     wadliwego zwołania zgromadzenia wspólników lub też powzięcia uchwały w
     sprawie nieobjętej porządkiem obrad,
   5) w przypadku pisemnego głosowania, wspólnikowi, którego pominięto przy
     głosowaniu, lub który nie zgodził się na głosowanie pisemne, albo też
     który głosował przeciwko uchwale i po otrzymaniu wiadomości o uchwale w
     terminie dwóch tygodni zgłosił sprzeciw.
   
                                    Art. 251.
Powództwo o uchylenie uchwały wspólników należy wnieść w terminie miesiąca od
dnia otrzymania wiadomości o uchwale, nie później jednak niż w terminie sześciu
miesięcy od dnia powzięcia uchwały.
                                    Art. 252.
 §1. Osobom lub organom spółki, wymienionym w art. 250, przysługuje prawo do
     wytoczenia przeciwko spółce powództwa o stwierdzenie nieważności uchwały
     wspólników sprzecznej z ustawą. Przepisu art. 189 Kodeksu postępowania
     cywilnego nie stosuje się.
 §2. Przepis art. 249 § 2 stosuje się odpowiednio.
 §3. Prawo do wniesienia powództwa wygasa z upływem sześciu miesięcy od dnia
     otrzymania wiadomości o uchwale, jednakże nie później niż z upływem trzech
     lat od dnia powzięcia uchwały.
 §4. Upływ terminów, określonych w § 3, nie wyłącza możliwości podniesienia
     zarzutu nieważności uchwały.
 
                                    Art. 253.
 §1. W sporze dotyczącym uchylenia lub stwierdzenia nieważności uchwały
     wspólników, pozwaną spółkę reprezentuje zarząd, jeżeli na mocy uchwały
     wspólników nie został ustanowiony w tym celu pełnomocnik.
 §2. Jeżeli zarząd nie może działać za spółkę, a brak jest uchwały wspólników o
     ustanowieniu pełnomocnika, sąd właściwy do rozstrzygnięcia powództwa
     wyznacza kuratora spółki.
 
                                                           Art. 254.
 §1. Prawomocny wyrok uchylający uchwałę ma moc obowiązującą w stosunkach
     między spółką a wszystkimi wspólnikami oraz w stosunkach między spółką a
     członkami organów spółki.
 §2. W przypadkach, gdy ważność czynności dokonanej przez spółkę jest zależna
     od uchwały zgromadzenia wspólników, uchylenie takiej uchwały nie ma skutku
     wobec osób trzecich działających w dobrej wierze.
 §3. Prawomocny wyrok uchylający uchwałę zarząd zgłasza, w terminie siedmiu
     dni, sądowi rejestrowemu.
 §4. Przepisy § 1-3 stosuje się odpowiednio do wyroku, który zapadł w wyniku
     powództwa o stwierdzenie nieważności uchwały, wniesionego na podstawie
     art. 252 § 1.
 
                                   Rozdział 4
                               Zmiana umowy spółki
                                        
                                    Art. 255.
 §1. Zmiana umowy spółki wymaga uchwały wspólników i wpisu do rejestru.
 §2. Obniżenie kapitału zakładowego w trybie art. 199 § 5 wymaga uchwały
     zarządu i wpisu do rejestru.
 §3. Uchwały, o których mowa w § 1 i § 2 wymagają formy aktu notarialnego.
 
                                    Art. 256.
 §1. Zmianę umowy spółki zarząd zgłasza do sądu rejestrowego.
 §2. Równocześnie z wpisem o zmianie umowy należy wpisać do rejestru zmiany
     danych wymienionych w art. 166, jeżeli dane te podlegają wpisowi.
 §3. Do zarejestrowania zmiany umowy spółki stosuje się odpowiednio przepisy
     art. 169, art. 171 i art. 172.
 
                                    Art. 257.
 §1. Jeżeli podwyższenie kapitału zakładowego następuje nie na mocy
     dotychczasowych postanowień umowy spółki przewidujących maksymalną
     wysokość podwyższenia kapitału zakładowego i termin podwyższenia, może ono
     nastąpić jedynie przez zmianę umowy spółki.
 §2. Podwyższenie kapitału zakładowego następuje przez podwyższenie wartości
     nominalnej udziałów istniejących lub ustanowienie nowych.
 
                                    Art. 258.
 §1. Jeżeli umowa spółki lub uchwała o podwyższeniu kapitału nie stanowi
     inaczej, dotychczasowi wspólnicy mają prawo pierwszeństwa do objęcia
     nowych udziałów w podwyższonym kapitale zakładowym w stosunku do swoich
     dotychczasowych udziałów. Prawo pierwszeństwa należy wykonać w terminie
     miesiąca od dnia wezwania do jego wykonania. Wezwania te zarząd przesyła
     wspólnikom jednocześnie.
 §2. Oświadczenie dotychczasowego wspólnika o objęciu nowego udziału lub
     udziałów wymaga formy aktu notarialnego.
 §3. Przepisów § 1 i § 2 nie stosuje się do udziałów własnych spółki, o których
     mowa w art. 200.
 
                                    Art. 259.
Oświadczenie nowego wspólnika powinno zawierać przystąpienie do spółki oraz
objęcie udziału lub udziałów o oznaczonej wartości nominalnej. Oświadczenie
takie wymaga formy aktu notarialnego.
                                    Art. 260.
 §1. Uchwałą wspólników o zmianie umowy spółki można podwyższyć kapitał
     zakładowy, przeznaczając na ten cel środki z kapitału zapasowego lub
     kapitałów (funduszy) rezerwowych utworzonych z zysku spółki (podwyższenie
     kapitału zakładowego ze środków spółki).
 §2. Nowe udziały przysługują wspólnikom w stosunku do ich dotychczasowych
     udziałów i nie wymagają objęcia.
 §3. W przypadku podwyższenia wartości nominalnej dotychczasowych udziałów
     stosuje się odpowiednio przepis § 2.
 §4. Przepisu § 2 nie stosuje się do udziałów własnych spółki, o których mowa w
     art. 200.
 
                                    Art. 261.
Przepisy niniejszego działu dotyczące wartości nominalnej udziału, pełnej wpłaty
na poczet kapitału zakładowego, wpłaty o której mowa w art. 154 § 3, oraz
wkładów niepieniężnych stosuje się odpowiednio przy podwyższeniu kapitału
zakładowego.
 
                                    Art. 262.
 §1. Podwyższenie kapitału zakładowego zarząd zgłasza do sądu rejestrowego.
 §2. Do zgłoszenia podwyższenia kapitału zakładowego należy dołączyć:
   1)  uchwałę o podwyższeniu kapitału zakładowego,
   2)  oświadczenia o objęciu udziałów w podwyższonym kapitale zakładowym,
   3)  oświadczenie wszystkich członków zarządu, że wkłady na podwyższony
     kapitał zakładowy zostały w całości wniesione.
 §3. Przepisów § 2 pkt 2 i 3 nie stosuje się w przypadku podwyższenia kapitału
     zakładowego zgodnie z art. 260.
 §4. Podwyższenie kapitału zakładowego następuje z chwilą wpisania do rejestru.
 
                                    Art. 263.
 §1. Uchwała o obniżeniu kapitału zakładowego powinna określać wysokość o jaką
     kapitał zakładowy ma być obniżony oraz sposób obniżenia.
 §2. Przepisy niniejszego działu dotyczące najniższej wysokości kapitału
     zakładowego oraz udziału stosuje się do obniżenia kapitału zakładowego.
 
                                    Art. 264.
 §1. O uchwalonym obniżeniu kapitału zakładowego zarząd niezwłocznie ogłasza
     wzywając wierzycieli spółki do wniesienia sprzeciwu w terminie trzech
     miesięcy, licząc od dnia ogłoszenia, jeżeli nie zgadzają się na obniżenie.
     Wierzyciele, którzy w tym terminie zgłosili sprzeciw, powinni być przez
     spółkę zaspokojeni lub zabezpieczeni. Wierzycieli, którzy sprzeciwu nie
     zgłosili, uważa się za zgadzających się na obniżenie kapitału zakładowego.
 §2. Przepisów § 1 nie stosuje się, jeżeli pomimo obniżenia kapitału
     zakładowego nie zwraca się wspólnikom wpłat dokonanych na kapitał
     zakładowy, a jednocześnie z obniżeniem kapitału zakładowego następuje jego
     podwyższenie co najmniej do pierwotnej wysokości.
 
                                    Art. 265.
 §1. Obniżenie kapitału zakładowego zarząd zgłasza do sądu rejestrowego.
 §2. Do zgłoszenia obniżenia kapitału zakładowego należy dołączyć:
   1) uchwałę o obniżeniu kapitału zakładowego,
   2) dowody należytego wezwania wierzycieli,
   3) oświadczenie wszystkich członków zarządu stwierdzające, że wierzyciele,
     którzy zgłosili sprzeciw w terminie określonym w art. 264 § 1, zostali
     zaspokojeni lub zabezpieczeni.
 §3. Przepisów § 2 pkt 2 i 3 nie stosuje się w przypadku określonym w art. 264
     § 2.
 §4. W przypadku określonym w art. 199 § 4 i § 5 zamiast uchwały zgromadzenia
     wspólników należy dołączyć oświadczenie wszystkich członków zarządu, w
     formie aktu notarialnego, o spełnieniu wszystkich warunków obniżenia
     kapitału zakładowego przewidzianych w ustawie i umowie spółki oraz w
     uchwale o obniżeniu kapitału zakładowego.
                                        
                                   Rozdział 5
                              Wyłączenie wspólnika
                                        
                                    Art. 266.
 §1. Z ważnych przyczyn dotyczących danego wspólnika sąd może orzec jego
     wyłączenie ze spółki na żądanie wszystkich pozostałych wspólników, jeżeli
     udziały wspólników żądających wyłączenia stanowią więcej niż połowę
     kapitału zakładowego.
 §2. Umowa spółki może przyznać prawo wystąpienia z powództwem, o którym mowa w
     § 1 także mniejszej liczbie wspólników, jeżeli ich udziały stanowią więcej
     niż połowę kapitału zakładowego. W tym przypadku powinni być pozwani
     wszyscy pozostali wspólnicy.
 §3. Udziały wspólnika wyłączonego muszą być przejęte przez wspólników lub
     osoby trzecie. Cenę przejęcia ustala sąd na podstawie rzeczywistej
     wartości w dniu doręczenia pozwu.
 
                                    Art. 267.
 §1. Sąd orzekając o wyłączeniu wyznacza termin, w ciągu którego wyłączonemu
     wspólnikowi ma być zapłacona cena przejęcia wraz z odsetkami licząc od
     dnia doręczenia pozwu. Jeżeli w ciągu tego czasu kwota nie została
     zapłacona albo złożona do depozytu sądowego, orzeczenie o wyłączeniu staje
     się bezskuteczne.
 §2. W przypadku, gdy orzeczenie o wyłączeniu stało się bezskuteczne z przyczyn
     określonych w § 1, wspólnik bezskutecznie wyłączony ma prawo żądać od
     pozywających naprawienia szkody.
 
                                    Art. 268.
W celu zabezpieczenia powództwa sąd może, z ważnych powodów, zawiesić wspólnika
w wykonywaniu jego praw udziałowych w spółce.
                                    Art. 269.
Wspólnika prawomocnie wyłączonego, za którego przejęte udziały zapłacono w
terminie, uważa się za wyłączonego ze spółki już od dnia doręczenia mu pozwu;
nie wpływa to jednak na ważność czynności, w których brał on udział w spółce po
dniu doręczenia mu pozwu.
                                        
                                   Rozdział 6
                         Rozwiązanie i likwidacja spółki
                                        
                                    Art. 270.
Rozwiązanie spółki powodują:
   1)  przyczyny przewidziane w umowie spółki,
   2)  uchwała wspólników o rozwiązaniu spółki albo o przeniesieniu siedziby
     spółki za granicę, stwierdzona protokołem sporządzonym przez notariusza,
   3)  ogłoszenie upadłości spółki,
   4)  inne przyczyny przewidziane prawem.
   
                                    Art. 271.
Poza przypadkami, o których mowa w art. 21, sąd może wyrokiem orzec rozwiązanie
spółki:
   1)  na żądanie wspólnika lub członka organu spółki, jeżeli osiągnięcie celu
     spółki stało się niemożliwe albo jeżeli zaszły inne ważne przyczyny
     wywołane stosunkami spółki,
   2) na żądanie oznaczonego w odrębnej ustawie organu państwowego, jeżeli
     działalność spółki naruszająca prawo zagraża interesowi publicznemu.
   
                                    Art. 272.
Rozwiązanie spółki następuje po przeprowadzeniu likwidacji, z chwilą wykreślenia
spółki z rejestru.
                                    Art. 273.
Do dnia złożenia wniosku o wykreślenie spółki z rejestru jednomyślna uchwała
wszystkich wspólników o dalszym istnieniu spółki może zapobiec jej rozwiązaniu,
chyba że z żądaniem rozwiązania wystąpił niebędący wspólnikiem członek organu
spółki lub organ, o którym mowa w art. 271 pkt 2, albo w przypadkach określonych
w art. 21.
                                    Art. 274.
 §1. Otwarcie likwidacji następuje z dniem uprawomocnienia się orzeczenia o
     rozwiązaniu spółki przez sąd, powzięcia przez wspólników uchwały o
     rozwiązaniu spółki lub zaistnienia innej przyczyny jej rozwiązania.
 §2. Likwidację prowadzi się pod firmą spółki z dodaniem oznaczenia "w
     likwidacji".
 §3. W czasie prowadzenia likwidacji spółka zachowuje osobowość prawną.
 
                                    Art. 275.
 §1. Do spółki w okresie likwidacji stosuje się przepisy dotyczące organów
     spółki, praw i obowiązków wspólników, jeżeli przepisy niniejszego działu
     nie stanowią inaczej lub z celu likwidacji nie wynika co innego.
 §2. W okresie likwidacji nie można, nawet częściowo, wypłacać wspólnikom
     zysków ani dokonywać podziału majątku spółki przed spłaceniem wszystkich
     zobowiązań.
 §3. W okresie likwidacji dopłaty mogą być uchwalane tylko za zgodą wszystkich
     wspólników.
 
                                    Art. 276.
 §1. Likwidatorami są członkowie zarządu, chyba że umowa spółki lub uchwała
     wspólników stanowi inaczej.
 §2. Jeżeli umowa spółki nie stanowi inaczej, likwidatorzy mogą być odwołani na
     mocy uchwały wspólników. Likwidatorów ustanowionych przez sąd tylko sąd
     może odwołać.
 §3. W przypadku, gdy o rozwiązaniu spółki orzeka sąd, może on jednocześnie
     ustanowić likwidatorów.
 §4. Na wniosek osób mających interes prawny sąd może, z ważnych powodów,
     odwołać likwidatorów i ustanowić innych.
 §5. Sąd, który ustanowił likwidatorów, określa wysokość ich wynagrodzenia.
 
                                    Art. 277.
 §1. Do sądu rejestrowego należy zgłosić: otwarcie likwidacji, nazwiska i
     imiona likwidatorów oraz ich adresy, sposób reprezentowania spółki przez
     likwidatorów i wszelkie w tym zakresie zmiany, nawet gdyby nie nastąpiła
     żadna zmiana w dotychczasowej reprezentacji spółki. Każdy likwidator ma
     prawo i obowiązek dokonania zgłoszenia.
 §2. Do zgłoszenia, o którym mowa w § 1, należy dołączyć złożone wobec sądu
     albo poświadczone notarialnie wzory podpisów likwidatorów.
 §3. Wpis likwidatorów ustanowionych przez sąd i wykreślenie likwidatorów przez
     sąd odwołanych następuje z urzędu.
 
                                    Art. 278.
W przypadku uchylenia likwidacji, likwidatorzy powinni tę okoliczność zgłosić do
sądu rejestrowego.
                                    Art. 279.
Likwidatorzy powinni ogłosić o rozwiązaniu spółki i otwarciu likwidacji,
wzywając wierzycieli do zgłoszenia ich wierzytelności w terminie trzech miesięcy
od dnia tego ogłoszenia.
                                    Art. 280.
Do likwidatorów stosuje się przepisy dotyczące członków zarządu, chyba że
przepisy niniejszego rozdziału stanowią inaczej.
                                    Art. 281.
 §1. Likwidatorzy sporządzają bilans otwarcia likwidacji. Bilans ten
     likwidatorzy składają zgromadzeniu wspólników do zatwierdzenia.
 §2. Likwidatorzy powinni po upływie każdego roku obrotowego składać
     zgromadzeniu wspólników sprawozdanie ze swej działalności oraz
     sprawozdanie finansowe.
 §3. Do bilansu likwidacyjnego należy przyjąć wszystkie składniki aktywów
     według ich wartości zbywczej.
 
                                    Art. 282.
 §1. Likwidatorzy powinni zakończyć interesy bieżące spółki, ściągnąć
     wierzytelności, wypełnić zobowiązania i upłynnić majątek spółki (czynności
     likwidacyjne). Nowe interesy mogą wszczynać tylko wówczas, gdy to jest
     potrzebne do ukończenia spraw w toku. Nieruchomości mogą być zbywane w
     drodze publicznej licytacji, a z wolnej ręki jedynie na mocy uchwały
     wspólników i po cenie nie niższej od uchwalonej przez wspólników.
 §2. W stosunku wewnętrznym likwidatorzy są obowiązani stosować się do uchwał
     wspólników. Likwidatorzy, ustanowieni przez sąd, są obowiązani stosować
     się do jednomyślnych uchwał, powziętych przez wspólników oraz przez osoby,
     które spowodowały ich ustanowienie zgodnie z art. 276 § 4.
 
                                    Art. 283.
 §1. W granicach swoich kompetencji, określonych w art. 282 § 1, likwidatorzy
     mają prawo prowadzenia spraw oraz reprezentowania spółki.
 §2. Ograniczenia kompetencji likwidatorów nie mają skutku prawnego wobec osób
     trzecich.
 §3. Wobec osób trzecich działających w dobrej wierze czynności podjęte przez
     likwidatorów uważa się za czynności likwidacyjne.
 
                                    Art. 284.
 §1. Otwarcie likwidacji powoduje wygaśnięcie prokury.
 §2. W okresie likwidacji nie może być ustanowiona prokura.
 
                                    Art. 285.
Sumy potrzebne do zaspokojenia lub zabezpieczenia znanych spółce wierzycieli,
którzy się nie zgłosili lub których wierzytelności nie są wymagalne albo są
sporne należy złożyć do depozytu sądowego.
                                    Art. 286.
 §1. Podział między wspólników majątku pozostałego po zaspokojeniu lub
     zabezpieczeniu wierzycieli nie może nastąpić przed upływem sześciu
     miesięcy od daty ogłoszenia o otwarciu likwidacji i wezwaniu wierzycieli.
 §2. Majątek, o którym mowa w § 1, dzieli się między wspólników w stosunku do
     ich udziałów.
 §3. Umowa spółki może określać inne zasady podziału majątku.
 
                                    Art. 287.
                                        
 §1. Wierzyciele spółki, którzy nie zgłosili swoich roszczeń we właściwym
     terminie ani nie byli spółce znani, mogą żądać zaspokojenia swoich
     należności z majątku spółki jeszcze niepodzielonego.
 §2. Wspólnicy, którzy po upływie terminu określonego w art. 286 § 1 otrzymali
     w dobrej wierze przypadającą na nich część majątku spółki, nie są
     obowiązani do jej zwrotu w celu pokrycia należności wierzycieli.
 
                                    Art. 288.
 §1. Po zakończeniu likwidacji i po zatwierdzeniu przez zgromadzenie wspólników
     sprawozdania finansowego na dzień zakończenia likwidacji (sprawozdanie
     likwidacyjne), likwidatorzy powinni ogłosić w siedzibie spółki to
     sprawozdanie i złożyć je sądowi rejestrowemu z jednoczesnym zgłoszeniem
     wniosku o wykreślenie spółki z rejestru.
 §2. Jeżeli po zakończeniu likwidacji zgromadzenie wspólników zwołane w celu
     zatwierdzenia sprawozdania likwidacyjnego nie odbyło się z powodu braku
     kworum, likwidatorzy powinni wykonać czynności, o których mowa w § 1, bez
     zatwierdzenia sprawozdania przez zgromadzenie wspólników.
 §3. Księgi i dokumenty rozwiązanej spółki powinny być oddane na przechowanie
     osobie wskazanej w umowie spółki lub w uchwale wspólników. W braku takiego
     wskazania, przechowawcę wyznacza sąd rejestrowy.
 §4. Z upoważnienia sądu rejestrowego wspólnicy i osoby mające w tym interes
     prawny mogą przeglądać księgi i dokumenty.
 
                                    Art. 289.
 §1. W przypadku upadłości spółki jej rozwiązanie następuje po zakończeniu
     postępowania upadłościowego, z chwilą wykreślenia z rejestru. Wniosek o
     wykreślenie z rejestru składa syndyk.
 §2. Spółka nie ulega rozwiązaniu w przypadku, gdy postępowanie kończy się
     układem lub zostaje z innych przyczyn uchylone lub umorzone.
                                        
                                    Art. 290.
O rozwiązaniu spółki likwidator albo syndyk zawiadamia właściwy urząd skarbowy,
przekazując odpis sprawozdania likwidacyjnego.
                                        
                                   Rozdział 7
                         Odpowiedzialność cywilnoprawna
                                        
                                    Art. 291.
Jeżeli członkowie zarządu umyślnie lub przez niedbalstwo podali fałszywe dane w
oświadczeniu, o którym mowa w art. 167 § 1 pkt 2 lub art. 262 § 2 pkt 3,
odpowiadają wobec wierzycieli spółki solidarnie ze spółką przez trzy lata od
dnia zarejestrowania spółki lub zarejestrowania podwyższenia kapitału
zakładowego.
                                    Art. 292.
Kto, biorąc udział w tworzeniu spółki, wbrew przepisom prawa z winy swojej
wyrządził spółce szkodę, obowiązany jest do jej naprawienia.
                                    Art. 293.
 §1. Członek zarządu, rady nadzorczej, komisji rewizyjnej oraz likwidator
     odpowiada wobec spółki za szkodę wyrządzoną działaniem lub zaniechaniem
     sprzecznym z prawem lub postanowieniami umowy spółki, chyba że nie ponosi
     winy.
 §2. Członek zarządu, rady nadzorczej, komisji rewizyjnej oraz likwidator
     powinien przy wykonywaniu swoich obowiązków dołożyć staranności
     wynikającej z zawodowego charakteru swojej działalności.
 
                                    Art. 294.
Jeżeli szkodę, o której mowa w art. 292 i art. 293 § 1, wyrządziło kilka osób
wspólnie, odpowiadają za szkodę solidarnie.
                                    Art. 295.
 §1. Jeżeli spółka nie wytoczy powództwa o naprawienie wyrządzonej jej szkody w
     terminie roku od dnia ujawnienia czynu wyrządzającego szkodę, każdy
     wspólnik może wnieść pozew o naprawienie szkody wyrządzonej spółce.
 §2. Na żądanie pozwanego zgłoszone przy pierwszej czynności procesowej, sąd
     może nakazać złożenie kaucji na zabezpieczenie pokrycia szkody grożącej
     pozwanemu. Wysokość i rodzaj kaucji sąd określa według swojego uznania. W
     przypadku niezłożenia kaucji w wyznaczonym przez sąd terminie pozew
     zostaje odrzucony.
 §3. Na kaucji służy pozwanemu pierwszeństwo przed wszystkimi wierzycielami
     powoda.
 §4. Jeżeli powództwo okaże się nieuzasadnione, a powód wnosząc je działał w
     złej wierze lub dopuścił się rażącego niedbalstwa, obowiązany jest
     naprawić szkodę wyrządzoną pozwanemu.
 
                                    Art. 296.
W przypadku wytoczenia powództwa przez wspólnika na podstawie art. 295 oraz w
razie upadłości spółki, osoby obowiązane do naprawienia szkody nie mogą
powoływać się na uchwałę wspólników udzielającą im absolutorium ani na dokonane
przez spółkę zrzeczenie się roszczeń o odszkodowanie.
                                    Art. 297.
Roszczenie o naprawienie szkody przedawnia się z upływem trzech lat od dnia, w
którym spółka dowiedziała się o szkodzie i o osobie obowiązanej do jej
naprawienia. Jednakże w każdym przypadku roszczenie przedawnia się z upływem
dziesięciu lat od dnia, w którym nastąpiło zdarzenie wyrządzające szkodę.
                                    Art. 298.
Powództwo o odszkodowanie przeciwko członkom organów spółki oraz likwidatorom
wytacza się według miejsca siedziby spółki.
                                    Art. 299.
 §1. Jeżeli egzekucja przeciwko spółce okazała się bezskuteczna, członkowie
     zarządu odpowiadają solidarnie za jej zobowiązania.
 §2. Członek zarządu może się uwolnić od odpowiedzialności, o której mowa w §
     1, jeżeli wykaże, że we właściwym czasie zgłoszono wniosek o ogłoszenie
     upadłości lub wszczęto postępowanie układowe, albo że niezgłoszenie
     wniosku o ogłoszenie upadłości oraz niewszczęcie postępowania układowego
     nastąpiło nie z jego winy, albo że pomimo niezgłoszenia wniosku o
     ogłoszenie upadłości oraz niewszczęcia postępowania układowego wierzyciel
     nie poniósł szkody.
 §3. Przepisy § 1 i § 2 nie naruszają przepisów ustanawiających dalej idącą
     odpowiedzialność członków zarządu.
 
                                    Art. 300.
Przepisy art. 291-299 nie naruszają praw wspólników oraz osób trzecich do
dochodzenia naprawienia szkody na zasadach ogólnych.
 
                                    Dział II
                                 Spółka akcyjna
                                        
                                   Rozdział 1
                                Powstanie spółki
                                        
                                    Art. 301.
 §1. Zawiązać spółkę akcyjną może jedna albo więcej osób. Spółka akcyjna nie
     może być zawiązana wyłącznie przez jednoosobową spółkę z ograniczoną
     odpowiedzialnością.
 §2. Statut spółki akcyjnej powinien być sporządzony w formie aktu
     notarialnego.
 §3. Osoby podpisujące statut są założycielami spółki.
 §4. Akcjonariusze są zobowiązani jedynie do świadczeń określonych w statucie.
 §5. Akcjonariusze nie odpowiadają za zobowiązania spółki.
 
                                    Art. 302.
  Kapitał zakładowy spółki akcyjnej dzieli się na akcje o równej wartości
 nominalnej.
                                    Art. 303.
 §1. W spółce jednoosobowej jedyny akcjonariusz wykonuje wszystkie uprawnienia
     walnego zgromadzenia zgodnie z przepisami niniejszego działu. Przepisy o
     walnym zgromadzeniu stosuje się odpowiednio.
 §2. W przypadku, gdy wszystkie akcje spółki przysługują jedynemu
     akcjonariuszowi albo jedynemu akcjonariuszowi i spółce, oświadczenie woli
     takiego akcjonariusza składane spółce wymaga formy pisemnej z podpisem
     notarialnie poświadczonym, chyba że ustawa stanowi inaczej.
 §3. W przypadku, gdy akcjonariusz, o którym mowa w § 1, jest jednocześnie
     jedynym członkiem zarządu, czynność prawna między tym akcjonariuszem a
     reprezentowaną przez niego spółką wymaga formy aktu notarialnego.
 §4. O każdorazowym dokonaniu czynności prawnej, o której mowa w § 3, notariusz
     zawiadamia sąd rejestrowy, przesyłając do sądu wypis aktu notarialnego.
 
                                    Art. 304.
  §1. Statut spółki akcyjnej powinien określać:
   1) firmę i siedzibę spółki,
   2) przedmiot działalności spółki,
   3) czas trwania spółki, jeżeli jest oznaczony,
   4) wysokość kapitału zakładowego oraz kwotę wpłaconą przed zarejestrowaniem
     na pokrycie kapitału zakładowego,
   5) wartość nominalną akcji i ich liczbę ze wskazaniem, czy akcje są imienne,
     czy na okaziciela,
   6) liczbę akcji poszczególnych rodzajów i związane z nimi uprawnienia,
     jeżeli mają być wprowadzone akcje różnych rodzajów,
   7) nazwiska i imiona albo firmy (nazwy) założycieli,
   8) liczbę członków zarządu i rady nadzorczej, albo co najmniej minimalną lub
     maksymalną liczbę członków tych organów oraz podmiot uprawniony do
     ustalenia składu zarządu lub rady nadzorczej,
   9) co najmniej przybliżoną wielkość wszystkich kosztów poniesionych lub
     obciążających spółkę w związku z jej utworzeniem, ustaloną na dzień
     zawiązania spółki,
  10) pismo do ogłoszeń, jeżeli spółka zamierza dokonywać ogłoszeń również poza
     Monitorem Sądowym i Gospodarczym.
 §2. Statut powinien również zawierać, pod rygorem bezskuteczności wobec
     spółki, postanowienia dotyczące:
   1) liczby i rodzajów tytułów uczestnictwa w zysku lub w podziale majątku
     spółki oraz związanych z nimi praw,
   2) wszelkich związanych z akcjami obowiązków świadczenia na rzecz spółki,
     poza obowiązkiem wpłacenia należności za akcje,
   3) warunków i sposobu umorzenia akcji,
   4) ograniczeń zbywalności akcji,
   5) uprawnień osobistych przyznanych akcjonariuszom, o których mowa w art.
     354.
 §3. Statut może zawierać postanowienia odmienne niż przewiduje ustawa, jeżeli
     ustawa na to zezwala.
 §4. Statut może zawierać dodatkowe postanowienia, chyba że z ustawy wynika, że
     przewiduje ona wyczerpujące uregulowanie albo dodatkowe postanowienie
     statutu jest sprzeczne z naturą spółki akcyjnej lub dobrymi obyczajami.
 
                                    Art. 305.
 § 1. Firma spółki może być obrana dowolnie; powinna zawierać dodatkowe
     oznaczenie "spółka akcyjna".
 § 2. Dopuszczalne jest używanie w obrocie skrótu "S.A.".
         
                                    Art. 306.
Do powstania spółki akcyjnej wymaga się:
   1) zawiązania spółki , w tym podpisania statutu przez założycieli,
   2)  wniesienia przez akcjonariuszy wkładów na pokrycie całego kapitału
     zakładowego, z uwzględnieniem art. 309 § 3 i § 4,
   3)  ustanowienia zarządu i rady nadzorczej,
   4) wpisu do rejestru.
   
                                    Art. 307.
Spółki akcyjne mające siedzibę za granicą mogą tworzyć oddziały lub
przedstawicielstwa na terytorium Rzeczypospolitej Polskiej. Warunki tworzenia
takich oddziałów lub przedstawicielstw określa odrębna ustawa.
 
                                    Art. 308.
 §1. Kapitał zakładowy spółki powinien wynosić co najmniej 500 000 złotych.
 §2. Wartość nominalna akcji nie może być niższa niż 1złoty.
 
                                    Art. 309.
 §1. Akcje nie mogą być obejmowane poniżej ich wartości nominalnej.
 §2. Jeżeli akcje są obejmowane po cenie wyższej od wartości nominalnej,
     nadwyżka powinna być uiszczona w całości przed zarejestrowaniem spółki.
 §3. Akcje obejmowane za wkłady niepieniężne powinny być pokryte w całości nie
     później niż przed upływem roku po zarejestrowaniu spółki. Akcje obejmowane
     za wkłady pieniężne powinny być opłacone przed zarejestrowaniem spółki co
     najmniej w jednej czwartej ich wartości nominalnej.
 §4. Jeżeli akcje są obejmowane wyłącznie za wkłady niepieniężne albo za wkłady
     niepieniężne i pieniężne, wówczas kapitał zakładowy powinien być pokryty
     przed zarejestrowaniem co najmniej w jednej czwartej jego wysokości,
     określonej w art. 308 § 1.
 §5. Przepisy niniejszego działu dotyczące wpłaty na akcje stosuje się
     odpowiednio do wkładów niepieniężnych.
 
                                    Art. 310.
 §1. Zawiązanie spółki akcyjnej następuje z chwilą objęcia wszystkich akcji.
 §2. Statut spółki może określać minimalną lub maksymalną wysokość kapitału
     zakładowego. W takim przypadku zawiązanie spółki następuje z chwilą
     objęcia przez akcjonariuszy takiej liczby akcji, których łączna wartość
     nominalna jest równa co najmniej minimalnej wysokości kapitału zakładowego
     przewidzianego w art. 308 § 1 oraz złożenia przez zarząd, przed
     zgłoszeniem spółki do rejestru, oświadczenia w formie aktu notarialnego o
     wysokości objętego kapitału zakładowego. Wysokość objętego kapitału
     powinna mieścić się w określonych przez statut granicach.
 §3. Zmiana oświadczenia zarządu, o którym mowa w § 2, nie wpływa na zmianę
     chwili zawiązania spółki.
 §4. Akt notarialny zawierający oświadczenie zarządu, o którym mowa w § 2,
     powinien zawierać postanowienie o dookreśleniu wysokości kapitału
     zakładowego w statucie. Wysokość kapitału zakładowego określona w statucie
     powinna być zgodna z oświadczeniem zarządu.
 
                                    Art. 311.
 §1. Jeżeli przewidziane są wkłady niepieniężne, albo spółka nabywa mienie lub
     dokonuje zapłaty wynagrodzenia za usługi świadczone przy jej powstaniu,
     założyciele sporządzają pisemne sprawozdanie, które powinno przedstawiać w
     szczególności:
   1) przedmiot wkładów niepieniężnych oraz liczbę i rodzaj wydawanych w zamian
     za nie akcji i innych tytułów uczestnictwa w dochodach lub w podziale
     majątku spółki,
   2) mienie nabywane przed zarejestrowaniem spółki oraz wysokość i sposób
     zapłaty,
   3) usługi świadczone przy powstaniu spółki oraz wysokość i sposób
     wynagrodzenia,
   4) osoby, które wnoszą wkłady niepieniężne, zbywają spółce mienie lub
     otrzymują wynagrodzenie za usługi,
   5) zastosowaną metodę wyceny wkładów.
 §2. W sprawozdaniu należy umotywować zamierzone transakcje, w tym także
     objęcie akcji za wkłady niepieniężne i wysokość przyznanego wynagrodzenia
     lub zapłaty. Do sprawozdania należy dołączyć odpowiednie dokumenty w
     oryginałach lub urzędowo poświadczonych odpisach.
 §3. Jeżeli przedmiotem wkładu jest przedsiębiorstwo, sprawozdanie założycieli
     powinno zawierać sprawozdania finansowe dotyczące tego przedsiębiorstwa za
     okres ostatnich dwóch lat obrotowych. Jeżeli przedsiębiorstwo prowadzono
     przez okres krótszy niż dwa lata, sprawozdanie założycieli powinno
     obejmować cały okres działalności.
 
 
                                    Art. 312.
 §1. Sprawozdanie założycieli należy poddać badaniu jednego albo kilku biegłych
     rewidentów w zakresie jego prawdziwości i rzetelności, jak również celem
     wydania opinii, czy wartość wkładów niepieniężnych odpowiada co najmniej
     wartości nominalnej obejmowanych za nie akcji bądź wyższej cenie emisyjnej
     akcji, a także czy wysokość przyznanego wynagrodzenia lub zapłaty jest
     uzasadniona.
 §2. Biegłego rewidenta wyznacza sąd rejestrowy właściwy ze względu na siedzibę
     spółki.
 §3. Na pisemne żądanie biegłego rewidenta założyciele powinni przedłożyć na
     piśmie dodatkowe wyjaśnienia lub dokumenty.
 §4. Opinia biegłego rewidenta powinna oceniać metodę wyceny wkładów
     niepieniężnych przyjętą w sprawozdaniu założycieli, o której mowa w art.
     311 § 1 pkt 5.
 §5. Biegły rewident powinien sporządzić w dwóch egzemplarzach szczegółową
     opinię i złożyć ją wraz ze sprawozdaniem założycieli sądowi rejestrowemu,
     który jeden egzemplarz przez siebie poświadczony wydaje założycielom.
 §6. Sąd rejestrowy określa wynagrodzenie za pracę biegłego rewidenta i
     zatwierdza rachunek jego wydatków. Jeżeli założyciele nie uiścili
     należności, sąd rejestrowy ściąga ją w trybie przewidzianym dla egzekucji
     opłat sądowych.
 §7. Wzmianka o złożeniu opinii przez biegłego rewidenta w sądzie rejestrowym
     powinna być ogłoszona przez spółkę przed dniem jej zarejestrowania.
 §8. W przypadku rozbieżności zdań między założycielami a biegłym rewidentem
     spór rozstrzyga sąd rejestrowy na wniosek założycieli. Na postanowienie
     sądu wydane w wyniku rozpatrzenia wniosku nie przysługuje środek
     odwoławczy. Sąd rejestrowy może wyznaczyć nowego biegłego rewidenta,
     jeżeli uzna to za uzasadnione.
 
                                    Art. 313.
 §1. Zgoda na zawiązanie spółki akcyjnej i brzmienie statutu oraz na objęcie
     akcji przez jedynego założyciela albo założycieli lub łącznie z osobami
     trzecimi powinna być wyrażona w jednym lub kilku aktach notarialnych.
 §2. W aktach, o których mowa w § 1, należy wymienić w szczególności osoby
     obejmujące akcje, liczbę i rodzaj akcji objętych przez każdą z nich,
     wartość nominalną i cenę emisyjną akcji oraz terminy wpłat.
 §3. W aktach, o których mowa w § 1, należy również stwierdzić dokonanie wyboru
     pierwszych organów spółki. Nazwisk i imion osób powołanych do pierwszych
     organów spółki nie umieszcza się w statucie.
 §4. Jeżeli akcjonariusze w zamian za akcje wnoszą wkłady niepieniężne, albo
     gdy dla spółki przed zarejestrowaniem ma być nabyte jakiekolwiek mienie na
     podstawie innych czynności prawnych, należy w akcie notarialnym wymienić
     osoby wnoszące wkłady lub zbywców nabywanego mienia, przedmiot wkładu lub
     nabywanego mienia oraz rodzaj i wysokość wynagrodzenia lub zapłaty.
                                        
                                    Art. 314.
W aktach notarialnych o zawiązaniu spółki powinno być stwierdzone, że każdy z
przyszłych akcjonariuszy, podpisujących  akt, zapoznał się ze sprawozdaniem
założycieli oraz opinią biegłego rewidenta, o której mowa w art. 312.
 
                                    Art. 315.
 §1. Wpłaty na akcje powinny być dokonane bezpośrednio lub za pośrednictwem
     domu maklerskiego, na rachunek spółki w organizacji prowadzony przez bank
     w Rzeczypospolitej Polskiej.
 §2. Przedmiot wkładu pozostaje do wyłącznej dyspozycji zarządu.
 
                                    Art. 316.
 §1. Zarząd zgłasza zawiązanie spółki do sądu rejestrowego właściwego ze
     względu na siedzibę spółki w celu wpisania spółki do rejestru. Wniosek o
     wpis spółki do rejestru podpisują wszyscy członkowie zarządu.
 §2. Do zgłoszenia spółki do sądu rejestrowego w sprawach nieuregulowanych w
     ustawie stosuje się przepisy o Krajowym Rejestrze Sądowym.
 
                                    Art. 317.
 §1. W przypadku stwierdzenia w zgłoszeniu braku usuwalnego sąd rejestrowy
     wyznacza spółce w organizacji stosowny termin do jego usunięcia pod
     rygorem odmowy wpisu do rejestru.
 §2. Sąd rejestrowy nie może odmówić wpisania spółki do rejestru z powodu
     drobnych uchybień, które nie naruszają interesu spółki oraz interesu
     publicznego, a nie mogą być usunięte bez poniesienia niewspółmiernie
     wysokich kosztów.
         
                                    Art. 318.
Zgłoszenie spółki akcyjnej do sądu rejestrowego powinno zawierać:
   1) firmę, siedzibę i adres spółki albo adres do doręczeń,
   2) przedmiot działalności spółki,
   3) wysokość kapitału zakładowego, liczbę i wartość nominalną akcji,
   4) wysokość kapitału docelowego, jeżeli statut to przewiduje,
   5) liczbę akcji uprzywilejowanych i rodzaj uprzywilejowania,
   6) wzmiankę, jaka część kapitału zakładowego została pokryta przed
     zarejestrowaniem,
   7) nazwiska i imiona członków zarządu oraz sposób reprezentowania spółki,
   8) nazwiska i imiona członków rady nadzorczej,
   9) jeżeli akcjonariusze wnoszą wkłady niepieniężne, zaznaczenie tej
     okoliczności,
  10) czas trwania spółki, jeżeli jest oznaczony,
  11) jeżeli statut wskazuje pismo przeznaczone do ogłoszeń spółki, oznaczenie
     tego pisma,
  12) jeżeli statut przewiduje przyznanie uprawnień osobistych określonym
     akcjonariuszom lub tytuły uczestnictwa w dochodach lub majątku spółki
     niewynikające z akcji, zaznaczenie tych okoliczności.
 
                                    Art. 319.
 §1. Zgłoszenie jednoosobowej spółki powinno zawierać oprócz danych określonych
     w art. 318, nazwisko i imię albo firmę (nazwę) i siedzibę oraz adres
     jedynego akcjonariusza, a także wzmiankę, że jest on jedynym
     akcjonariuszem spółki.
 §2. Przepis § 1 stosuje się odpowiednio w przypadku, gdy wszystkie akcje w
     spółce zostają nabyte przez akcjonariusza po zarejestrowaniu spółki.
     Zarząd zgłasza tę okoliczność do sądu rejestrowego w terminie trzech
     tygodni od dnia, w którym dowiedział się, że wszystkie akcje spółki
     zostały nabyte przez jedynego akcjonariusza.
 
                                    Art. 320.
 §1. Do zgłoszenia spółki należy dołączyć:
   1) statut,
   2) akty notarialne o zawiązaniu spółki i objęciu akcji,
   3) oświadczenie wszystkich członków zarządu, że wymagane statutem wpłaty na
     akcje oraz wkłady niepieniężne zostały dokonane zgodnie z prawem,
   4) potwierdzony przez bank lub dom maklerski dowód wpłaty na akcje,
     dokonanej na rachunek spółki w organizacji; w przypadku, gdy statut
     przewiduje pokrycie kapitału zakładowego wkładami niepieniężnymi po
     dokonaniu rejestracji, należy dołączyć oświadczenie wszystkich członków
     zarządu, że wniesienie tych wkładów do spółki jest zapewnione zgodnie z
     postanowieniami statutu przed upływem terminu określonego w art. 309 § 3,
   5) dokument stwierdzający ustanowienie organów spółki z wyszczególnieniem
     ich składu osobowego,
   6) zezwolenie lub dowód zatwierdzenia statutu przez właściwy organ władzy
     publicznej, jeżeli są one wymagane do powstania spółki.
   7) oświadczenie, o którym mowa w art. 310 § 2, jeżeli zarząd złożył takie
     oświadczenie.
 §2. W przypadkach określonych w niniejszym dziale należy dołączyć sprawozdanie
     założycieli wraz z opinią biegłego rewidenta.
 
                                    Art. 321.
 §1. Wszelkie zmiany danych wymienionych w art. 318 i art. 319 zarząd powinien
     zgłosić sądowi rejestrowemu w celu wpisania do rejestru lub ujawnienia w
     aktach rejestrowych.
 §2. Jeżeli przed zarejestrowaniem spółki pokryto tylko część kapitału
     zakładowego, zarząd powinien zgłosić do sądu rejestrowego dokonanie
     każdego dalszego wkładu na kapitał zakładowy.
 §3. Do zgłoszenia spółki oraz zmian składu osobowego zarządu należy dołączyć
     złożone wobec sądu albo poświadczone notarialnie wzory podpisów członków
     zarządu.
 
                                    Art. 322.
Na akcje i prawa uczestnictwa w zysku bądź podziale majątku spółki, spółka w
organizacji nie może wydawać dokumentów na okaziciela, świadectw tymczasowych,
jak również dokumentów imiennych lub na zlecenie.
 
                                    Art. 323.
 §1. Z chwilą zawiązania spółki powstaje spółka akcyjna w organizacji.
 §2. Do chwili ustanowienia zarządu spółka w organizacji jest reprezentowana
     przez wszystkich założycieli działających łącznie albo przez pełnomocnika
     ustanowionego jednomyślną uchwałą założycieli.
 §3. Odpowiedzialność osób, o których mowa w § 2, ustaje wobec spółki z chwilą
     zatwierdzenia ich czynności przez walne zgromadzenie.
 §4. Do praw i obowiązków oraz odpowiedzialności założycieli spółki w okresie
     przed powstaniem spółki w organizacji stosuje się odpowiednio przepisy
     dotyczące spółki akcyjnej w organizacji.
 
                                    Art. 324.
Po zarejestrowaniu spółki zarząd powinien w terminie dwóch tygodni złożyć we
właściwym urzędzie skarbowym poświadczony przez siebie odpis statutu spółki ze
wskazaniem sądu, w którym spółka została zarejestrowana oraz daty i numeru
rejestracji.
                                    Art. 325.
 §1. Jeżeli w terminie sześciu miesięcy od daty sporządzenia statutu spółka nie
     została zgłoszona do zarejestrowania lub jeżeli postanowienie sądu
     odmawiające zarejestrowania stało się prawomocne, zarząd powinien
     niezwłocznie zawiadomić o tym przez ogłoszenie osoby mające interes prawny
     oraz zarządzić zwrot wpłaconych sum i wkładów niepieniężnych.
 §2. Jeżeli spółka nie posiada zarządu, zwrotu wkładów dokonują założyciele.
 
                                    Art. 326.
 §1. Jeżeli spółki nie zgłoszono do sądu rejestrowego w terminie określonym w
     art. 325 § 1 albo postanowienie sądu odmawiające rejestracji stało się
     prawomocne, a spółka w organizacji nie jest w stanie dokonać niezwłocznie
     zwrotu wszystkich wniesionych wkładów lub pokryć w pełni wierzytelności
     osób trzecich, zarząd dokona likwidacji. Jeżeli spółka w organizacji nie
     posiada zarządu, walne zgromadzenie albo sąd rejestrowy ustanawia
     likwidatora albo likwidatorów.
 §2. Do likwidacji spółki w organizacji stosuje się odpowiednio przepisy
     dotyczące likwidacji spółki.
 §3. Likwidatorzy powinni ogłosić jednokrotnie o otwarciu likwidacji, wzywając
     wierzycieli do zgłoszenia ich wierzytelności w terminie miesiąca od dnia
     ogłoszenia.
 §4. Spółka w organizacji ulega rozwiązaniu z dniem zatwierdzenia przez walne
     zgromadzenie sprawozdania likwidacyjnego.
 §5. Sprawy rejestrowe związane z likwidacją spółki w organizacji należą do
     sądu właściwego ze względu na siedzibę spółki.
 
                                    Art. 327.
 §1. Jeżeli po zarejestrowaniu spółki zostały stwierdzone braki wynikłe z
     niedopełnienia przepisów prawa, sąd rejestrowy, z urzędu albo na wniosek
     osób mających interes prawny, wzywa spółkę do usunięcia braków i wyznacza
     w tym celu odpowiedni termin.
 §2. Jeżeli spółka nie uczyni zadość wezwaniu, sąd rejestrowy może nakładać
     grzywny według zasad określonych w przepisach o Krajowym Rejestrze
     Sądowym.
 
                                   Rozdział 2
                         Prawa i obowiązki akcjonariuszy
                                        
                                    Art. 328.
 §1. Dokument akcji powinien być sporządzony na piśmie i zawierać następujące
     dane:
   1) firmę, siedzibę i adres spółki,
   2) oznaczenie sądu rejestrowego i numer, pod którym spółka jest wpisana do
     rejestru,
   3) datę zarejestrowania spółki i wystawienia akcji,
   4) wartość nominalną, serię i numer, rodzaj danej akcji i uprawnienia
     szczególne z akcji,
   5) wysokość dokonanej wpłaty w przypadku akcji imiennych,
   6) ograniczenia co do rozporządzania akcją,
   7) postanowienia statutu o związanych z akcją obowiązkach wobec spółki.
 §2. Dokument akcji powinien być opatrzony pieczęcią spółki oraz podpisem
     zarządu. Podpis może być mechanicznie odtwarzany.
 §3. Statut może przewidywać dodatkowe postanowienia dotyczące treści dokumentu
     akcji oraz jego formy.
 §4. Naruszenie przepisów § 1 pkt 1, 2 i 4 lub § 2 powoduje nieważność
     dokumentu akcji.
 §5. Akcjonariusz nabywa roszczenie o wydanie dokumentu akcji w terminie
     miesiąca od dnia rejestracji spółki. Zarząd zobowiązany jest wydać
     dokumenty akcji w terminie tygodnia od dnia zgłoszenia roszczenia przez
     akcjonariusza.
 §6. Akcjonariuszowi spółki publicznej przysługuje uprawnienie do imiennego
     świadectwa depozytowego wystawionego przez podmiot prowadzący rachunek
     papierów wartościowych zgodnie z przepisami o publicznym obrocie papierami
     wartościowymi.
 
                                    Art. 329.
 §1. Akcjonariusz obowiązany jest do wniesienia pełnego wkładu na akcje.
 §2. Wpłaty powinny być dokonane równomiernie na wszystkie akcje.
 §3. Wpłaty na akcje powinny być dokonane, bezpośrednio lub za pośrednictwem
     domu maklerskiego, na rachunek spółki prowadzony przez bank w
     Rzeczpospolitej Polskiej.
 
                                    Art. 330.
 §1. Terminy i wysokość wpłat na akcje określa statut lub uchwała walnego
     zgromadzenia. Walne zgromadzenie może upoważnić zarząd do określenia
     terminów wpłat na akcje.
 §2. Zarząd ogłasza dwukrotnie wezwanie o dokonanie wpłat.
 §3. Pierwsze ogłoszenie powinno być dokonane na miesiąc, a drugie nie później
     niż na dwa tygodnie przed terminem wpłaty.
 §4. W miejsce ogłoszeń mogą zostać wysłane wezwania listami poleconymi w
     terminach, o których mowa w § 3.
 §5. Jeżeli akcjonariusz nie dokonał wpłaty w terminie określonym w § 1, jest
     on obowiązany do zapłacenia odsetek ustawowych za opóźnienie lub
     odszkodowania, chyba że statut stanowi inaczej.
 
                                    Art. 331.
 §1. Jeżeli akcjonariusz w terminie miesiąca po upływie terminu płatności nie
     uiścił zaległej wpłaty, odsetek, odszkodowania lub innych płatności
     przewidzianych przez statut, może być bez uprzedniego wezwania pozbawiony
     swoich praw udziałowych przez unieważnienie dokumentów akcji lub świadectw
     tymczasowych, o czym spółka powinna uprzedzić w ogłoszeniach o wpłatach
     lub w pismach wysłanych listami poleconymi.
 §2. O unieważnieniu dokumentów akcji lub świadectw tymczasowych z powodu
     niedokonania wpłat w terminie określonym w § 1, spółka zawiadamia
     akcjonariusza oraz jego prawnych poprzedników, którzy w ciągu ostatnich
     pięciu lat byli wpisani do księgi akcyjnej. Zawiadomienia należy wysłać
     listami poleconymi na adresy wskazane w księdze akcyjnej.
 §3. Po ogłoszeniu numerów unieważnionych dokumentów akcji lub świadectw
     tymczasowych spółka powinna wydać nowe dokumenty akcji lub świadectwa
     tymczasowe pod dawnymi numerami i sprzedać je za pośrednictwem notariusza,
     domu maklerskiego lub banku.
 §4. Uzyskana ze sprzedaży suma, po pokryciu kosztów ogłoszeń i sprzedaży, a
     także odsetki, odszkodowanie lub inne należności, są zaliczane na zaległą
     płatność. Pozostałą kwotę zwraca się akcjonariuszowi, który opóźnił się ze
     spełnieniem świadczenia.
 §5. Jeżeli uzyskana ze sprzedaży suma nie pokryje kosztów i należności, o
     których mowa w § 4, za niedobór odpowiadają solidarnie akcjonariusz i jego
     prawni poprzednicy.
 §6. Roszczenia spółki do akcjonariusza i jego prawnych poprzedników
     przedawniają się z upływem  trzech lat od dnia sprzedaży akcji, zgodnie z
     § 3.
 
                                    Art. 332.
Akcjonariusz lub poprzednik prawny akcjonariusza, który opóźnił się z
wniesieniem wkładu lub innych związanych z nim świadczeń, w przypadku pokrycia
niedoboru ma zwrotne roszczenia do swego następcy. Roszczenia te przedawniają
się z upływem  trzech lat.
                                    Art. 333.
 §1. Akcje są niepodzielne. Mogą być wydawane w odcinkach zbiorowych.
 §2. Współuprawnieni z akcji wykonują swoje prawa w spółce przez wspólnego
     przedstawiciela; za świadczenia związane z akcją odpowiadają solidarnie.
 §3. Jeżeli współuprawnieni nie wskazali wspólnego przedstawiciela,
     oświadczenia spółki mogą być dokonywane wobec któregokolwiek z nich.
 
                                    Art. 334.
 §1. Akcje mogą być imienne lub na okaziciela.
 §2. Zamiana akcji imiennych na akcje na okaziciela albo odwrotnie może być
     dokonana na żądanie akcjonariusza, jeżeli ustawa lub statut nie stanowi
     inaczej.
 
                                    Art. 335.
 §1.  Dokumenty akcji na okaziciela nie mogą być wydawane przed pełną wpłatą.
     Na dowód częściowej wpłaty należy wydać imienne świadectwa tymczasowe. Do
     świadectw tymczasowych stosuje się odpowiednio przepisy art. 328.
 §2. Dokumenty akcji imiennych mogą być wydawane przed pełną wpłatą.
 §3. Każdorazowa wpłata powinna być uwidoczniona na dokumentach świadectw
     tymczasowych i akcji imiennych.
 §4. Dokumenty akcji lub świadectw tymczasowych, wydane przed zarejestrowaniem
     podwyższenia kapitału zakładowego, są nieważne.
 
                                    Art. 336.
 §1. Akcje obejmowane w zamian za wkłady niepieniężne powinny pozostać
     imiennymi do dnia zatwierdzenia przez najbliższe zwyczajne walne
     zgromadzenie sprawozdania finansowego za rok obrotowy, w którym nastąpiło
     pokrycie tych akcji i w ciągu tego okresu nie mogą być zbyte ani
     zastawione.
 §2. Akcje te w okresie, o którym mowa w § 1, powinny być zatrzymane w spółce
     na zabezpieczenie roszczeń o odszkodowanie z tytułu niewykonania lub
     nienależytego wykonania zobowiązań do wniesienia wkładów niepieniężnych.
     Roszczeniom tym służy pierwszeństwo zaspokojenia przed innymi
     wierzytelnościami nieuprzywilejowanymi.
 §3. Przepisów § 1 i § 2 nie stosuje się do akcji obejmowanych w razie
     podwyższenia kapitału w spółkach publicznych oraz wydawanych w przypadku
     łączenia, podziału i przekształcania spółek.
 
                                    Art. 337.
 §1. Akcje są zbywalne.
 §2. Statut może uzależnić rozporządzenie akcjami imiennymi od zgody spółki
     albo w inny sposób ograniczyć możliwość rozporządzenia akcjami imiennymi.
 §3. W przypadku, gdy statut uzależnia przeniesienie akcji od zgody spółki,
     zgody udziela zarząd w formie pisemnej pod rygorem nieważności, jeżeli
     statut nie stanowi inaczej.
 §4. Jeżeli spółka odmawia zgody na przeniesienie akcji, powinna wskazać innego
     nabywcę. Termin do wskazania nabywcy, cenę albo sposób jej określenia oraz
     termin zapłaty określa statut. W przypadku braku tych postanowień akcja
     imienna może być zbyta bez ograniczenia. Termin do wskazania nabywcy nie
     może być dłuższy niż dwa miesiące od dnia zgłoszenia spółce zamiaru
     przeniesienia akcji.
 §5. Zbycie akcji w postępowaniu egzekucyjnym nie wymaga zgody spółki.
 §6. Przepisy § 1-5 stosuje się odpowiednio do rozporządzenia częścią ułamkową
     akcji.
 
                                    Art. 338.
 §1. Umowa ograniczająca na określony czas rozporządzanie akcją lub częścią
     ułamkową akcji jest dopuszczalna. Ograniczenie rozporządzania nie może być
     ustanowione na okres dłuższy niż pięć lat od dnia zawarcia umowy.
 §2. Dopuszczalne są umowy ustanawiające prawo pierwokupu lub inne prawo
     pierwszeństwa nabycia akcji lub ułamkowej części akcji. Ograniczenia
     rozporządzania, wynikające z takich umów, nie mogą trwać dłużej niż
     dziesięć lat od dnia zawarcia umowy.
 
                                    Art. 339.
Przeniesienie akcji imiennej lub świadectwa tymczasowego następuje przez pisemne
oświadczenie albo na samym dokumencie akcji albo na świadectwie tymczasowym,
albo w osobnym dokumencie oraz wymaga przeniesienia posiadania akcji lub
świadectwa tymczasowego.
                                    Art. 340.
 §1. Zastawnik i użytkownik mogą wykonywać prawo głosu z akcji imiennej lub
     świadectwa tymczasowego, na której ustanowiono zastaw lub użytkowanie,
     jeżeli przewiduje to czynność prawna ustanawiająca ograniczone prawo
     rzeczowe oraz gdy w księdze akcyjnej dokonano wzmianki o jego ustanowieniu
     i o upoważnieniu do wykonywania prawa głosu.
 §2. Statut może przewidywać zakaz przyznawania prawa głosu zastawnikowi lub
     użytkownikowi akcji albo może uzależnić przyznanie takiego uprawnienia od
     zgody określonego organu spółki.
 §3. W okresie, gdy akcje dopuszczone do publicznego obrotu, na których
     ustanowiono zastaw lub użytkowanie, są zapisane na rachunkach papierów
     wartościowych w domu maklerskim lub w banku prowadzącym rachunki papierów
     wartościowych, prawo głosu z tych akcji przysługuje akcjonariuszowi.
 
                                    Art. 341.
 §1. Zarząd obowiązany jest prowadzić księgę akcji imiennych i świadectw
     tymczasowych (księga akcyjna), do której należy wpisywać nazwisko i imię
     albo firmę (nazwę) oraz siedzibę i adres akcjonariusza albo adres do
     doręczeń, wysokość dokonanych wpłat, a także, na wniosek osoby
     uprawnionej, wpis o przeniesieniu akcji na inną osobę wraz z datą wpisu.
 §2. Na żądanie nabywcy akcji albo zastawnika lub użytkownika, zarząd dokonuje
     wpisu o przeniesieniu akcji lub ustanowieniu na niej ograniczonego prawa
     rzeczowego. Zastawnik i użytkownik mogą żądać również ujawnienia, że
     przysługuje im prawo wykonywania prawa głosu z obciążonej akcji. Przepis §
     1 stosuje się odpowiednio do  zastawnika i użytkownika.
 §3. W przypadku nabycia akcji lub praw zastawniczych na akcji w drodze
     sukcesji generalnej zarząd dokonuje wpisu w księdze akcyjnej na wniosek
     osoby uprawnionej.
 §4. Przed dokonaniem zmian w księdze akcyjnej zarząd powiadamia o swoim
     zamiarze osoby zainteresowane, wyznaczając im co najmniej dwutygodniowy
     termin dla zgłoszenia sprzeciwu. Zgłoszenie pisemnego sprzeciwu w tym
     terminie powoduje wstrzymanie zmiany wpisu. Osobami zainteresowanymi są
     osoby, których uprawnienia wpisane w księdze akcyjnej mają zostać
     wykreślone lub obciążone przez wpis ograniczonego prawa rzeczowego.
 §5. Wnioskodawcy, o których mowa w § 2, są obowiązani przedłożyć spółce
     dokumenty uzasadniające dokonanie wpisu. Zarząd nie ma obowiązku badania
     prawdziwości podpisów zbywcy akcji i osób ustanawiających zastaw lub
     użytkowanie na akcji.
 §6. Przepisy § 1-5 stosuje się do świadectw tymczasowych.
 §7. Każdy akcjonariusz może przeglądać księgę akcyjną i żądać odpisu za
     zwrotem kosztów jego sporządzenia.
 §8. Księga akcyjna może być prowadzona w formie zapisu elektronicznego.
                                        
                                    Art. 342.
 Spółka może zlecić prowadzenie księgi akcyjnej bankowi lub domowi maklerskiemu
 w Rzeczpospolitej Polskiej.
 
                                    Art. 343.
 §1. Wobec spółki uważa się za akcjonariusza tylko tę osobę, która jest wpisana
     do księgi akcyjnej lub posiadacza akcji na okaziciela, z uwzględnieniem
     przepisów o publicznym obrocie papierami wartościowymi.
 §2. Przepis § 1 stosuje się odpowiednio do zastawnika lub użytkownika akcji.
 
                                    Art. 344.
 §1. Podczas trwania spółki nie wolno zwracać akcjonariuszowi dokonanych wpłat
     na akcje ani w całości, ani w części z wyjątkiem przypadków, określonych w
     niniejszym dziale.
 §2. Akcjonariusz i jego poprzednik prawny nie mogą być zwolnieni z obowiązku
     spełnienia świadczeń określonych w art. 329 § 1, art. 330 § 5 oraz w art.
     350 § 1. Odpowiedzialność tych osób jest solidarna.
 
                                    Art. 345.
 §1. Spółka nie może udzielać pożyczek, zabezpieczeń, zaliczkowych wypłat, jak
     również w jakiejkolwiek innej formie bezpośrednio lub pośrednio finansować
     nabycie lub objęcie emitowanych przez nią akcji.
 §2. Przepisu § 1 nie stosuje się do świadczeń dokonywanych w ramach zwykłej
     działalności instytucji finansowych, jak również do świadczeń dokonywanych
     na rzecz pracowników spółki lub spółki z nią powiązanej, a podejmowanych w
     celu ułatwienia nabycia lub objęcia emitowanych przez spółkę akcji.
 
                                    Art. 346.
  Akcjonariuszom nie wolno pobierać odsetek od wniesionych wkładów jak również
 od posiadanych akcji .
 
                                    Art. 347.
 §1. Akcjonariusze mają prawo do udziału w zysku wykazanym w sprawozdaniu
     finansowym, zbadanym przez biegłego rewidenta, który został przeznaczony
     przez walne zgromadzenie do wypłaty akcjonariuszom.
 §2. Zysk rozdziela się w stosunku do liczby akcji. Jeżeli akcje nie są
     całkowicie pokryte, zysk rozdziela się w stosunku do dokonanych wpłat na
     akcje.
 §3. Statut może przewidywać inny sposób podziału zysku, z uwzględnieniem art.
     348, art. 349, art. 351 § 4 oraz art. 353.
 
                                    Art. 348.
 §1. Kwoty przeznaczone do podziału między akcjonariuszy nie mogą przekraczać
     zysku za ostatni rok obrotowy, powiększonego o zysk przeniesiony z
     kapitałów rezerwowych (funduszy) utworzonych w tym celu w poprzednich
     latach, pomniejszonego o poniesione straty oraz o kwoty umieszczone w
     kapitałach rezerwowych, utworzonych zgodnie z ustawą lub statutem, które
     nie mogą być przeznaczone na wypłatę dywidendy. Na wypłatę dywidendy może
     być przeznaczony zysk z kapitałów rezerwowych utworzonych w okresie
     nieprzekraczającym trzech ostatnich lat obrotowych.
 §2. Uprawnionymi do dywidendy za dany rok obrotowy są akcjonariusze, którym
     przysługiwały akcje w dniu powzięcia uchwały o podziale zysku. Statut może
     upoważnić walne zgromadzenie do określenia dnia, według którego ustala się
     listę akcjonariuszy uprawnionych do dywidendy za dany rok obrotowy (dzień
     dywidendy). Dzień dywidendy nie może być wyznaczony później niż w terminie
     dwóch miesięcy licząc od dnia powzięcia uchwały, o której mowa w art. 347
     § 1. Uchwałę o przesunięciu dnia dywidendy podejmuje się na zwyczajnym
     walnym zgromadzeniu.
 §3. Zwyczajne walne zgromadzenie spółki publicznej ustala dzień dywidendy oraz
     termin wypłaty dywidendy. Dzień dywidendy może być wyznaczony na dzień
     powzięcia uchwały albo w okresie kolejnych trzech miesięcy, licząc od tego
     dnia.
 
                                    Art. 349.
 §1. Statut może upoważnić zarząd do wypłaty akcjonariuszom zaliczki na poczet
     przewidywanej dywidendy na koniec roku obrotowego, jeżeli spółka posiada
     środki wystarczające na wypłatę. Wypłata zaliczki wymaga zgody rady
     nadzorczej.
 §2. Spółka może wypłacić zaliczkę na poczet przewidywanej dywidendy, jeżeli
     jej sprawozdanie finansowe za ostatni rok obrotowy, zbadane przez biegłego
     rewidenta, wykazuje zysk. Zaliczka stanowić może najwyżej połowę zysku
     osiągniętego od końca ostatniego roku obrotowego, wykazanego w
     sprawozdaniu finansowym, zbadanym przez biegłego rewidenta, powiększonego
     o niewypłacone zyski z poprzednich lat obrotowych, umieszczone w
     kapitałach rezerwowych przeznaczonych na wypłatę dywidendy oraz
     pomniejszonego o straty z lat poprzednich i kwoty obowiązkowych kapitałów
     rezerwowych utworzonych zgodnie z ustawą lub statutem.
 §3. Do zaliczki na poczet dywidendy stosuje się odpowiednio przepisy art. 347
     i art. 348.
 
                                    Art. 350.
 §1. Akcjonariusze, którzy wbrew przepisom prawa albo postanowieniom statutu
     otrzymali jakiekolwiek świadczenia od spółki, obowiązani są do ich zwrotu.
     Wyjątek stanowi przypadek otrzymania przez akcjonariusza w dobrej wierze
     udziału w zysku. Członkowie zarządu lub rady nadzorczej, którzy ponoszą
     odpowiedzialność za dokonanie nienależnych świadczeń, odpowiadają za ich
     zwrot solidarnie z odbiorcą świadczenia.
 §2. Roszczenia, o których mowa w § 1, przedawniają się z upływem  trzech lat
     licząc od dnia wypłaty, z wyjątkiem wierzytelności w stosunku do odbiorcy,
     który wiedział o bezprawności świadczenia.
 
                                    Art. 351.
 §1. Spółka może wydawać akcje o szczególnych uprawnieniach, które powinny być
     w statucie określone (akcje uprzywilejowane). Akcje uprzywilejowane
     powinny być
     imienne.
 §2. Uprzywilejowanie, o którym mowa w § 1, może dotyczyć w szczególności prawa
     głosu, prawa do dywidendy lub podziału majątku w przypadku likwidacji
     spółki.
     Uprzywilejowanie w zakresie prawa głosu nie dotyczy spółki publicznej.
 §3. Statut może uzależniać przyznanie szczególnych uprawnień od spełnienia
     dodatkowych świadczeń na rzecz spółki, upływu terminu lub ziszczenia się
     warunku.
 §4. Akcjonariusz może wykonywać przyznane mu szczególne uprawnienia związane z
     akcją uprzywilejowaną po zakończeniu roku obrotowego, w którym wniósł w
     pełni swój wkład na pokrycie kapitału zakładowego.
 
                                    Art. 352.
Jednej akcji nie można przyznać więcej niż dwa głosy. W przypadku zamiany takiej
akcji na akcję na okaziciela lub w razie jej zbycia wbrew zastrzeżonym warunkom
uprzywilejowanie to wygasa.
                                    Art. 353.
 §1. Akcje uprzywilejowane w zakresie dywidendy nie mogą przyznawać
     uprawnionemu dywidendy, która przewyższa więcej niż o połowę dywidendę
     przeznaczoną do wypłaty akcjonariuszom uprawnionym z akcji
     nieuprzywilejowanych.
 §2. Akcje uprzywilejowane w zakresie dywidendy nie korzystają z pierwszeństwa
     zaspokojenia przed pozostałymi akcjami.
 §3. Wobec akcji uprzywilejowanej w zakresie dywidendy może być wyłączone prawo
     głosu (akcje nieme). Przepisów § 1 i § 2 nie stosuje się do akcji niemych.
 §4. Statut może przewidywać, że akcjonariuszowi uprawnionemu z akcji niemej,
     któremu nie wypłacono w pełni albo częściowo dywidendy w danym roku
     obrotowym, przysługuje wyrównanie z zysku w następnych latach, nie później
     jednak niż w ciągu kolejnych trzech lat obrotowych.
 §5.Uprzywilejowania akcji w zakresie dywidendy, o którym mowa w § 1-4, nie
     stosuje się do zaliczek dywidendowych.
 
                                    Art. 354.
 §1. Statut może przyznać indywidualnie oznaczonemu akcjonariuszowi osobiste
     uprawnienia. W szczególności mogą one dotyczyć prawa powoływania lub
     odwoływania członków zarządu, rady nadzorczej lub prawa do otrzymywania
     oznaczonych świadczeń od spółki.
 §2. Statut może uzależnić przyznanie osobistego uprawnienia akcjonariuszowi od
     dokonania oznaczonych świadczeń, upływu terminu lub ziszczenia się
     warunku.
 §3. Ograniczenia dotyczące zakresu i wykonywania uprawnień wynikających z
     akcji uprzywilejowanych stosuje się odpowiednio do uprawnień przyznanych
     akcjonariuszowi osobiście.
 §4. Uprawnienia osobiste przyznane indywidualnie oznaczonemu akcjonariuszowi
     wygasają najpóźniej z dniem, w którym uprawniony przestaje być
     akcjonariuszem spółki.
 
                                    Art. 355.
 §1. Spółka może wydawać imienne świadectwa założycielskie w celu wynagrodzenia
     usług świadczonych przy powstaniu spółki.
 §2. Świadectwa założycielskie mogą być wydawane najwyżej na okres dziesięciu
     lat od chwili zarejestrowania spółki. Świadectwa dają prawo uczestnictwa w
     podziale zysku spółki w granicach ustalonych przez statut, po uprzednim
     odliczeniu na rzecz akcjonariuszy określonej w statucie minimalnej
     dywidendy.
 §3. Wynagrodzenie za usługi lub inne świadczenia spełnione na rzecz spółki
     przez założycieli, akcjonariuszy, a także spółki i spółdzielnie z nimi
     powiązane albo pozostające w stosunku zależności bądź dominacji, nie może
     przewyższać zwykłego wynagrodzenia przyjętego w obrocie.
 
                                    Art. 356.
 §1. Z akcją imienną może być związany obowiązek powtarzających się świadczeń
     niepieniężnych.
 §2. Akcje takie mogą być przenoszone tylko za zgodą spółki. Spółka może
     odmówić zgody jedynie z ważnych powodów, bez obowiązku wskazania innego
     nabywcy.
 §3. Statut może przewidywać odszkodowanie umowne za niewykonanie lub
     nienależyte wykonanie powtarzających się świadczeń związanych z akcją.
 §4. Spółka zobowiązana jest spełnić wynagrodzenie za świadczenia określone w §
     1 nawet, gdy bilans nie wykazuje zysku. Przepis art. 355 § 3 stosuje się
     odpowiednio.
 
                                    Art. 357.
 §1. W przypadku znacznego uszkodzenia dokumentu akcji, świadectwa tymczasowego
     lub kuponu dywidendowego, albo wydania wadliwego lub nieważnego dokumentu
     akcji, spółka powinna na żądanie uprawnionego wydać nowy dokument za
     zwrotem kosztów jego sporządzenia. Spółka pokrywa koszt wydania dokumentu
     wadliwego lub nieważnego.
 §2. Statut może regulować tryb umarzania zniszczonych lub utraconych
     dokumentów akcji, świadectw tymczasowych oraz innych dokumentów wydawanych
     przez spółkę. Wydanie duplikatów dokumentów wymaga uprzedniego ogłoszenia
     o zniszczeniu lub utracie tych dokumentów.
 §3. Jeżeli statut nie reguluje trybu wydawania duplikatów akcji, świadectw
     tymczasowych lub innych dokumentów wydawanych przez spółkę, które uległy
     zniszczeniu lub utracie przez akcjonariusza, spółka powinna wydać
     uprawnionemu nowy dokument za zwrotem kosztów jego sporządzenia po
     umorzeniu zniszczonego lub utraconego dokumentu. Umorzenie dokumentu
     następuje w trybie przewidzianym dekretem o umarzaniu utraconych
     dokumentów z dnia 10 grudnia 1946 r. (Dz.U. z 1947 r., Nr 5, poz. 20).
 
                                    Art. 358.
 §1. Jeżeli treść dokumentu akcji stała się nieaktualna wskutek zmiany
     stosunków prawnych, w szczególności w przypadku zmiany wartości nominalnej
     albo połączenia akcji, spółka może wezwać akcjonariusza, w drodze
     ogłoszenia lub listu poleconego, do złożenia dokumentu akcji w spółce w
     celu zmiany treści dokumentu lub jego wymiany, z zagrożeniem unieważnienia
     dokumentu akcji. Termin do złożenia dokumentu akcji nie może być krótszy
     niż dwa tygodnie od dnia ogłoszenia wezwania albo doręczenia listu
     poleconego.
 §2. W miejsce unieważnionego wydaje się nowy dokument akcji. Koszty
     unieważnienia dokumentu akcji i wydania nowego dokumentu ponosi spółka.
 §3. Zarząd ogłasza wykaz unieważnionych dokumentów akcji w terminie czterech
     tygodni od dnia powzięcia uchwały o ich unieważnieniu.
 
                                    Art. 359.
 §1. Akcje mogą być umorzone w przypadku, gdy statut tak stanowi. Akcja może
     być umorzona albo za zgodą akcjonariusza w drodze jej nabycia przez spółkę
     (umorzenie dobrowolne) albo bez zgody akcjonariusza (umorzenie
     przymusowe). Przesłanki i tryb przymusowego umorzenia określa statut.
 §2. Umorzenie akcji wymaga uchwały walnego zgromadzenia. Uchwała powinna
     określać w szczególności podstawę prawną umorzenia, wysokość wynagrodzenia
     przysługującego akcjonariuszowi akcji umorzonych bądź uzasadnienie
     umorzenia akcji bez wynagrodzenia oraz sposób obniżenia kapitału
     zakładowego; umorzenie przymusowe następuje za wynagrodzeniem.
 §3. Uchwała o umorzeniu akcji podlega ogłoszeniu.
 §4. Uchwała o zmianie statutu w sprawie umorzenia akcji powinna być
     umotywowana.
 §5. Zmiana statutu przewidująca przymusowe umorzenie akcji nie może dotyczyć
     akcji, które zostały objęte przed jej wpisem do rejestru.
 §6. Statut może stanowić, że akcje ulegają umorzeniu w razie ziszczenia się
     określonego zdarzenia bez powzięcia uchwały przez walne zgromadzenie.
     Stosuje się wówczas przepisy o umorzeniu przymusowym.
 §7. W przypadku ziszczenia się określonego w statucie zdarzenia, o którym mowa
     w § 6, zarząd podejmuje niezwłocznie uchwałę o obniżeniu kapitału
     zakładowego.
 
                                    Art. 360.
 §1 Umorzenie akcji wymaga obniżenia kapitału zakładowego. Uchwała o obniżeniu
     kapitału zakładowego powinna być powzięta na walnym zgromadzeniu, na
     którym powzięto uchwałę o umorzeniu akcji.
 §2. Wymogów, o których mowa w art. 456, nie stosuje się do umorzenia akcji:
   1) gdy spółka umarza akcje własne nabyte nieodpłatnie w celu ich umorzenia,
     lub
   2) jeżeli wynagrodzenie akcjonariuszy akcji umorzonych ma być wypłacone
     wyłącznie z zysku spółki, wykazanego w sprawozdaniu finansowym zbadanym
     przez biegłego rewidenta, nie wcześniej niż sześć miesięcy przed
     umorzeniem akcji, lub
   3) gdy umorzenie następuje bez jakichkolwiek świadczeń na rzecz
     akcjonariuszy, z wyjątkiem przyznania im świadectw użytkowych.
 §3. Przepisy § 2 stosuje się tylko do umorzenia akcji, które  zostały w pełni
     pokryte.
 §4. Umorzenie akcji następuje z chwilą obniżenia kapitału zakładowego. Nie
     dotyczy to przypadków określonych w § 2 i w art. 457 § 1.
 
                                    Art. 361.
 §1. Statut może przewidywać, że w zamian za akcje umorzone spółka wydaje
     świadectwa użytkowe bez określonej wartości nominalnej. Świadectwa
     użytkowe mogą być imienne lub na okaziciela.
 §2. Jeżeli statut nie stanowi inaczej, świadectwa użytkowe uczestniczą na
     równi z akcjami w dywidendzie oraz w nadwyżce majątku spółki, pozostałej
     po pokryciu wartości nominalnej akcji.
 §3. Uprawniony ze świadectwa użytkowego nie ponosi odpowiedzialności za
     zobowiązania związane z umorzoną akcją i nie przysługują mu żadne prawa
     udziałowe, z wyjątkiem uprawnień określonych w § 2.
 
                                    Art. 362.
 §1. Spółka nie może nabywać wyemitowanych przez nią akcji (akcje własne).
     Zakaz ten nie dotyczy:
   1) nabycia akcji w celu zapobieżenia, bezpośrednio zagrażającej spółce,
     poważnej szkodzie,
   2) nabycia akcji, które mają być zaoferowane do nabycia pracownikom lub
     osobom, które były zatrudnione w spółce lub spółce z nią powiązanej przez
     okres co najmniej trzech lat,
   3) nabycia akcji nieodpłatnie lub w drodze sukcesji uniwersalnej,
   4) instytucji finansowej, która nabywa akcje na własny lub cudzy rachunek
     celem ich dalszej odprzedaży,
   5) nabycia akcji w celu ich umorzenia,
   6) nabycia akcji w drodze egzekucji celem zaspokojenia roszczeń spółki,
     których nie można zaspokoić w inny sposób z majątku akcjonariusza,
   7) nabycia akcji w innych przypadkach przewidzianych w ustawie.
 §2. W przypadkach określonych w § 1 pkt 1 i 2 nabycie akcji własnych przez
     spółkę jest dozwolone tylko wtedy, gdy zostały spełnione łącznie
     następując warunki:
   1) nabyte akcje zostały w pełni pokryte,
   2) łączna wartość nominalna nabytych akcji nie przekracza 10% kapitału
     zakładowego spółki, uwzględniając w tym również wartość nominalną
     pozostałych akcji własnych , które nie zostały przez spółkę zbyte,
   3) spółka utworzyła na ten cel kapitał rezerwowy, równy co najmniej cenie
     nabycia akcji własnych, bez pomniejszenia kapitału zakładowego,
     powiększonego o obowiązkowe kapitały (fundusze), które według ustawy lub
     statutu nie mogą być wypłacone akcjonariuszom.
 §3. Przepisy § 1 i § 2 oraz art. 363-365 stosuje się odpowiednio do
     ustanowienia zastawu na akcjach własnych spółki. Nie dotyczy to instytucji
     finansowej, jeżeli ustanowienie zastawu na akcjach jest związane z
     przedmiotem jej działalności.
 §4. Przepisy art. 362-365 stosuje się odpowiednio do nabycia akcji własnych
     spółki dominującej przez spółkę lub spółdzielnię zależną. Dotyczy to także
     osób działających na ich rachunek.
 
                                    Art. 363.
 §1. W przypadku określonym w art. 362 § 1 pkt 1 zarząd jest obowiązany
     powiadomić najbliższe walne zgromadzenie o przyczynach lub celu nabycia
     własnych akcji, liczbie i wartości nominalnej tych akcji, ich udziale w
     kapitale zakładowym, jak również o wartości świadczenia spełnionego w
     zamian za nabyte akcje.
 §2. W przypadku nabycia akcji własnych przez spółkę bądź osobę działającą we
     własnym imieniu, lecz na rachunek spółki, sprawozdanie zarządu, o którym
     mowa w art. 395 § 2 pkt 1, powinno zawierać:
   1) uzasadnienie nabycia akcji własnych w danym roku obrotowym,
   2) liczbę i wartość nominalną akcji nabytych lub zbytych w roku obrotowym,
     jak również określenie udziału procentowego, jaki akcje te reprezentują w
     kapitale zakładowym,
   3) w przypadku nabycia lub zbycia odpłatnego, uzyskaną cenę lub wartość
     innego świadczenia wzajemnego,
   4) liczbę oraz wartość nominalną nabytych i zatrzymanych akcji, jak również
     określenie ich procentowego udziału w kapitale zakładowym.
 §3. Akcje nabyte w celach określonych w art. 362 § 1 pkt 2 należy zaoferować
     pracownikom lub innym wskazanym w tym przepisie osobom najpóźniej z
     upływem roku od dnia ich nabycia przez spółkę.
 §4. Akcje nabyte z naruszeniem przepisów art. 362 § 1 lub § 2 powinny być
     zbyte w terminie roku od dnia ich nabycia przez spółkę. W pozostałych
     przypadkach ta część akcji własnych spółki, która przekracza 10% kapitału
     zakładowego spółki, powinna być zbyta w terminie dwóch lat od dnia nabycia
     akcji.
 §5. Jeżeli akcje własne nie zostały zbyte w terminach określonych w § 3 i § 4,
     zarząd dokona ich niezwłocznego umorzenia bez zwoływania walnego
     zgromadzenia.
 §6. Akcje własne należy umieścić w bilansie jako osobną pozycję pod nazwą
     "Akcje własne do zbycia".
 
                                    Art. 364.
 §1. Rozporządzające czynności prawne dokonane z naruszeniem przepisów art. 362
     są ważne.
 §2. Spółka nie wykonuje praw udziałowych z własnych akcji z wyjątkiem
     uprawnień do ich zbycia lub wykonywania czynności, które zmierzają do
     zachowania tych praw.
 
                                    Art. 365.
 §1. Nabycie akcji własnych spółki przez osobę trzecią, działającą na rachunek
     spółki jest dozwolone, jeżeli spółka jest również uprawniona do nabycia
     tych akcji zgodnie z art. 362.
 §2. Przy obliczaniu udziału akcji własnych w kapitale zakładowym zgodnie z
     art. 362 § 2 pkt 2 oraz art. 363 § 2 pkt 2 i 4 wlicza się wartość akcji
     posiadanych przez spółkę lub spółdzielnię zależną oraz osobę trzecią,
     działającą na rachunek spółki albo spółki lub spółdzielni od niej
     zależnej.
 
                                    Art. 366.
 §1. Spółka nie może obejmować własnych akcji. Zakaz ten dotyczy również
     obejmowania akcji spółki przez spółkę lub spółdzielnię zależną.
 §2. Objęcie akcji z naruszeniem przepisów § 1 jest ważne.
 §3. W przypadku objęcia akcji z naruszeniem przepisów § 1, członek zarządu
     odpowiada solidarnie wraz z osobą, która objęła akcje, za pełne wniesienie
     wkładu, chyba że nie ponosi winy.
 §4. Jeżeli akcje spółki zostały objęte przez osobę, która działała we własnym
     imieniu, lecz na rachunek spółki albo spółki lub spółdzielni od niej
     zależnej; obejmującego uważa się za osobę działającą na własny rachunek.
 §5. Przepisy § 1-4 stosuje się odpowiednio do objęcia akcji własnych w
     przypadku zawiązywania spółki.
 
                                    Art. 367.
Przepisy art. 363 § 4 i art. 364 § 2 stosuje się do akcji własnych objętych
przez spółkę z naruszeniem przepisów art. 366 § 1.
                                   Rozdział 3
                                  Organy spółki
                                        
                                    Oddział 1
                                     Zarząd
                                        
                                    Art. 368.
 §1. Zarząd prowadzi sprawy spółki i reprezentuje spółkę.
 §2. Zarząd składa się z jednego albo większej liczby członków.
 §3. Do zarządu mogą być powołane osoby spośród akcjonariuszy lub spoza ich
     grona.
 §4. Członków zarządu powołuje i odwołuje rada nadzorcza, chyba że statut
     spółki stanowi inaczej. Członek zarządu może być odwołany lub zawieszony w
     czynnościach także przez walne zgromadzenie.
 
                                    Art. 369.
 §1. Okres sprawowania funkcji przez członka zarządu nie może być dłuższy niż
     pięć lat (kadencja). Ponowne powołania tej samej osoby na członka zarządu
     są dopuszczalne na kadencje nie dłuższe niż pięć lat każda. Powołanie może
     nastąpić nie wcześniej niż na rok przed upływem bieżącej kadencji członka
     zarządu.
 §2. Statut może w granicach czasu, określonych w § 1, ustanowić częściowe
     odnawianie zarządu w ten sposób, że pewna liczba członków zarządu kolejno
     ustępuje albo w drodze losowania, albo według starszeństwa wyboru albo w
     inny sposób.
 §3. Jeżeli statut przewiduje, że członków zarządu powołuje się na okres
     wspólnej kadencji, mandat członka zarządu, powołanego przed upływem danej
     kadencji zarządu wygasa równocześnie z wygaśnięciem mandatów pozostałych
     członków zarządu, chyba że statut spółki stanowi inaczej.
 §4. Mandat członka zarządu wygasa najpóźniej z dniem odbycia walnego
     zgromadzenia zatwierdzającego sprawozdanie finansowe za ostatni pełny rok
     obrotowy pełnienia funkcji członka zarządu.
 §5. Mandat członka zarządu wygasa również wskutek śmierci, rezygnacji albo
     odwołania go ze składu zarządu.
 §6. Do złożenia rezygnacji przez członka zarządu stosuje się odpowiednio
     przepisy o wypowiedzeniu zlecenia przez przyjmującego zlecenie.
 
                                    Art. 370.
 §1. Członek zarządu może być w każdym czasie odwołany. Nie pozbawia go to
     roszczeń ze stosunku pracy lub innego stosunku prawnego dotyczącego
     pełnienia funkcji członka zarządu.
 §2. Statut spółki może zawierać inne postanowienia, w szczególności ograniczać
     prawo odwołania do ważnych powodów.
 §3. Odwołany członek zarządu jest uprawniony i obowiązany złożyć wyjaśnienia w
     toku przygotowywania sprawozdania zarządu i sprawozdania finansowego,
     obejmujących okres pełnienia przez niego funkcji członka zarządu oraz do
     udziału w walnym zgromadzeniu, zatwierdzającym sprawozdania, o których
     mowa w art. 395 § 2 pkt 1, chyba że akt odwołania stanowi inaczej.
 
                                    Art. 371.
 §1. Jeżeli zarząd jest wieloosobowy wszyscy jego członkowie są obowiązani i
     uprawnieni do wspólnego prowadzenia spraw spółki, chyba że statut stanowi
     inaczej.
 §2. Uchwały zarządu zapadają bezwzględną większością głosów, chyba że statut
     stanowi inaczej. Statut może przewidywać, że w przypadku równości głosów
     decyduje głos prezesa zarządu, jak również przyznawać mu określone
     uprawnienia w zakresie kierowania pracami zarządu.
 §3.Uchwały zarządu mogą być powzięte, jeżeli wszyscy członkowie zostali
     prawidłowo zawiadomieni o posiedzeniu zarządu.
 §4. Powołanie prokurenta wymaga zgody wszystkich członków zarządu.
 §5. Odwołać prokurę może każdy członek zarządu.
 §6. Jeżeli statut nie przyznaje radzie nadzorczej lub walnemu zgromadzeniu
     prawa do uchwalenia lub zatwierdzenia regulaminu zarządu, zarząd może
     uchwalić swój regulamin.
 
                                    Art. 372.
 §1. Prawo członka zarządu do reprezentowania spółki dotyczy wszystkich
     czynności sądowych i pozasądowych spółki.
 §2. Prawa członka zarządu do reprezentowania spółki nie można ograniczyć ze
     skutkiem prawnym wobec osób trzecich.
 
                                    Art. 373.
 §1. Jeżeli zarząd jest wieloosobowy, sposób reprezentowania spółki określa jej
     statut. Jeżeli statut nie zawiera żadnych postanowień w tym przedmiocie,
     do składania oświadczeń w imieniu spółki wymagane jest współdziałanie
     dwóch członków zarządu albo jednego członka zarządu łącznie z prokurentem.
 §2. Oświadczenia składane spółce oraz doręczenia pism spółce mogą być
     dokonywane wobec jednego członka zarządu lub prokurenta.
 §3. Przepisy § 1 i § 2 nie wyłączają ustanowienia prokury jednoosobowej lub
     łącznej i nie ograniczają praw prokurentów wynikających z przepisów o
     prokurze.
 
                                    Art. 374.
 §1. Pisma i zamówienia handlowe spółki kierowane do oznaczonej osoby, powinny
     zawierać:
   1) firmę spółki, jej siedzibę i adres,
   2) oznaczenie sądu rejestrowego i numeru, pod którym spółka wpisana jest do
     rejestru.
 §2. Obowiązek określony w § 1 nie dotyczy pism oraz zamówień handlowych spółki
     skierowanych do osób pozostających ze spółką w stałych stosunkach
     gospodarczych.
 §3. Jeżeli spółka ujawnia w pismach dane o kapitale spółki, należy podać
     wysokość kapitału zakładowego oraz łączną kwotę uiszczonych wkładów.
 §4. Przepisy § 1-3 stosuje się odpowiednio do oddziału spółki akcyjnej mającej
     siedzibę za granicą.
 
                                    Art. 375.
Wobec spółki członkowie zarządu podlegają ograniczeniom ustanowionym w
niniejszym dziale, w statucie, regulaminie zarządu oraz w uchwałach rady
nadzorczej i walnego zgromadzenia.
                                    Art. 376.
Uchwały zarządu są protokołowane. Protokoły powinny zawierać porządek obrad,
nazwiska i imiona obecnych członków zarządu, liczbę głosów oddanych na
poszczególne uchwały oraz zdania odrębne. Protokoły podpisują obecni członkowie
zarządu.
                                    Art. 377.
W przypadku sprzeczności interesów spółki z interesami członka zarządu, jego
współmałżonka, krewnych i powinowatych do drugiego stopnia oraz osób, z którymi
jest powiązany osobiście, członek zarządu powinien wstrzymać się od udziału w
rozstrzyganiu takich spraw i może żądać zaznaczenia tego w protokole.
                                    Art. 378.
 §1. Rada nadzorcza ustala wynagrodzenie członków zarządu zatrudnionych na
     podstawie umowy o pracę lub innej umowy, chyba że statut stanowi inaczej.
 §2. Walne zgromadzenie może upoważnić radę nadzorczą do ustalenia, że
     wynagrodzenie członków zarządu obejmuje również prawo do określonego
     udziału w zysku rocznym spółki, który jest przeznaczony do podziału między
     akcjonariuszy zgodnie z art. 347 § 1.
 
                                    Art. 379.
W umowie między spółką a członkiem zarządu, jak również w sporze z nim spółkę
reprezentuje rada nadzorcza albo pełnomocnik powołany uchwałą walnego
zgromadzenia.
                                    Art. 380.
 §1. Członek zarządu nie może bez zgody spółki zajmować się interesami
     konkurencyjnymi ani też uczestniczyć w spółce konkurencyjnej jako wspólnik
     spółki cywilnej, spółki osobowej lub jako członek organu spółki
     kapitałowej bądź uczestniczyć w innej konkurencyjnej osobie prawnej jako
     członek organu. Zakaz ten obejmuje także udział w konkurencyjnej spółce
     kapitałowej, w przypadku posiadania w niej przez członka zarządu co
     najmniej 10% udziałów albo akcji bądź prawa do powołania co najmniej
     jednego członka zarządu.
 §2. Jeżeli statut nie stanowi inaczej, zgody udziela organ uprawniony do
     powoływania zarządu.
                                        
                                    Oddział 2
                                     Nadzór
                                        
                                    Art. 381.
W spółce akcyjnej ustanawia się radę nadzorczą.
 
                                    Art. 382.
 §1. Rada nadzorcza sprawuje stały nadzór nad działalnością spółki we
     wszystkich dziedzinach jej działalności.
 §2. Rada nadzorcza nie ma prawa do wydawania zarządowi wiążących poleceń
     dotyczących prowadzenia spraw spółki.
 §3. Do szczególnych obowiązków rady nadzorczej należy ocena sprawozdań, o
     których mowa w art. 395 § 2 pkt 1, w zakresie ich zgodności z księgami i
     dokumentami, jak i ze stanem faktycznym oraz wniosków zarządu dotyczących
     podziału zysku albo pokrycia straty, a także składanie walnemu
     zgromadzeniu corocznego pisemnego sprawozdania z wyników tej oceny.
 §4. W celu wykonania swoich obowiązków rada nadzorcza może badać wszystkie
     dokumenty spółki, żądać od zarządu i pracowników sprawozdań i wyjaśnień
     oraz dokonywać rewizji stanu majątku spółki.
 
                                    Art. 383.
 §1. Do kompetencji rady nadzorczej należy również zawieszanie, z ważnych
     powodów, w czynnościach poszczególnych lub wszystkich członków zarządu
     oraz delegowanie członków rady nadzorczej do czasowego wykonywania
     czynności członków zarządu niemogących sprawować swoich czynności.
 §2. W przypadku niemożności sprawowania czynności przez członka zarządu rada
     nadzorcza powinna niezwłocznie podjąć odpowiednie działania w celu
     dokonania zmiany w składzie zarządu.
 
                                    Art. 384.
 §1. Statut może rozszerzyć uprawnienia rady nadzorczej, a w szczególności
     przewidywać, że zarząd jest obowiązany uzyskać zgodę rady nadzorczej przed
     dokonaniem określonych w statucie czynności.
 §2. Jeżeli rada nadzorcza nie wyrazi zgody na dokonanie określonej czynności,
     zarząd może zwrócić się do walnego zgromadzenia, aby powzięło uchwałę
     udzielającą zgodę na dokonanie tej czynności.
                                        
                                    Art. 385.
 §1. Rada nadzorcza składa się co najmniej z trzech członków powoływanych i
     odwoływanych przez walne zgromadzenie.
 §2. Statut może przewidywać inny sposób powoływania lub odwoływania członków
     rady nadzorczej.
 §3. Na wniosek akcjonariuszy, reprezentujących co najmniej jedną piątą
     kapitału zakładowego, wybór rady nadzorczej powinien być dokonany przez
     najbliższe walne zgromadzenie w drodze głosowania oddzielnymi grupami,
     nawet gdy statut przewiduje inny sposób powołania rady nadzorczej.
 §4. Jeżeli w skład rady nadzorczej wchodzi osoba, powołana przez podmiot
     określony w odrębnej ustawie, wyborowi podlegają jedynie pozostali
     członkowie rady nadzorczej.
 §5. Osoby reprezentujące na walnym zgromadzeniu tę część akcji, która przypada
     z podziału ogólnej liczby reprezentowanych akcji przez liczbę członków
     rady, mogą utworzyć oddzielną grupę celem wyboru jednego członka rady, nie
     biorą jednak udziału w wyborze pozostałych członków.
 §6. Mandaty w radzie nadzorczej nieobsadzone przez odpowiednią grupę
     akcjonariuszy, utworzoną zgodnie z § 5, obsadza się w drodze głosowania, w
     którym uczestniczą wszyscy akcjonariusze, których głosy nie zostały oddane
     przy wyborze członków rady nadzorczej, wybieranych w drodze głosowania
     oddzielnymi grupami.
 §7. Jeżeli na walnym zgromadzeniu, o którym mowa w § 3, nie dojdzie do
     utworzenia co najmniej jednej grupy zdolnej do wyboru członka rady
     nadzorczej, nie dokonuje się wyborów.
 §8. Z chwilą dokonania wyboru co najmniej jednego członka rady nadzorczej
     zgodnie z przepisami § 3-7, wygasają przedterminowo mandaty wszystkich
     dotychczasowych członków rady nadzorczej z wyjątkiem osób, o których mowa
     w § 4.
 §9. W głosowaniu określonym w § 3 i § 6 każdej akcji przysługuje tylko jeden
     głos bez przywilejów lub ograniczeń, z uwzględnieniem art. 353 § 3.
 
                                    Art. 386.
 §1. Kadencja członka rady nadzorczej nie może być dłuższa niż pięć lat.
 §2. Przepisy art. 369 i art. 370 stosuje się odpowiednio.
 
                                    Art. 387.
 §1. Członek zarządu, prokurent, likwidator, kierownik oddziału lub zakładu
     oraz zatrudniony w spółce główny księgowy, radca prawny lub adwokat, nie
     może być jednocześnie członkiem rady nadzorczej.
 §2. Przepis § 1 stosuje się również do innych osób, które podlegają
     bezpośrednio członkowi zarządu albo likwidatorowi.
 §3. Przepis § 1 stosuje się odpowiednio do członków zarządu, rady nadzorczej,
     komisji rewizyjnej i likwidatorów spółki lub spółdzielni zależnej.
                                        
                                    Art. 388.
 §1. Rada nadzorcza podejmuje uchwały, jeżeli na posiedzeniu jest obecna co
     najmniej połowa jej członków a wszyscy jej członkowie zostali zaproszeni.
     Statut może przewidywać surowsze wymagania dotyczące kworum rady
     nadzorczej.
 §2. Statut może przewidywać, że członkowie rady nadzorczej mogą brać udział w
     podejmowaniu uchwał rady, oddając swój głos na piśmie za pośrednictwem
     innego członka rady nadzorczej. Oddanie głosu na piśmie nie może dotyczyć
     spraw wprowadzonych do porządku obrad na posiedzeniu rady nadzorczej.
 §3. Podejmowanie uchwał przez radę nadzorczą w trybie pisemnym lub przy
     wykorzystaniu środków bezpośredniego porozumiewania się na odległość jest
     dopuszczalne tylko w przypadku gdy statut tak stanowi. Uchwała jest ważna,
     gdy wszyscy członkowie rady zostali powiadomieni o treści projektu
     uchwały.
 §4. Podejmowanie uchwał w trybie określonym w § 2 i § 3 nie dotyczy wyborów
     przewodniczącego i wiceprzewodniczącego rady nadzorczej, powołania członka
     zarządu oraz odwołania i zawieszania w czynnościach tych osób.
 
                                    Art. 389.
 §1. Zarząd lub członek rady nadzorczej mogą żądać zwołania rady nadzorczej
     podając proponowany porządek obrad. Przewodniczący rady nadzorczej zwołuje
     posiedzenie w terminie dwóch tygodni od dnia otrzymania wniosku.
 §2. Jeżeli przewodniczący rady nadzorczej nie zwoła posiedzenia zgodnie z § 1,
     wnioskodawca może je zwołać samodzielnie, podając datę, miejsce i
     proponowany porządek obrad.
 §3. Rada nadzorcza powinna być zwoływana w miarę potrzeb, nie rzadziej jednak
     niż trzy razy w roku obrotowym.
 
                                    Art. 390.
 §1. Rada nadzorcza wykonuje swoje obowiązki kolegialnie, może jednak delegować
     swoich członków do samodzielnego pełnienia określonych czynności
     nadzorczych.
 §2. Jeżeli rada nadzorcza została wybrana w drodze głosowania oddzielnymi
     grupami, każda grupa ma prawo delegować jednego spośród wybranych przez
     siebie członków rady nadzorczej do stałego indywidualnego wykonywania
     czynności nadzorczych. Członkowie ci mają prawo uczestniczenia w
     posiedzeniach zarządu z głosem doradczym. Zarząd obowiązany jest
     zawiadomić ich uprzednio o każdym swoim posiedzeniu.
 §3. Członkowie rady nadzorczej, delegowani do stałego indywidualnego
     wykonywania nadzoru, otrzymują osobne wynagrodzenie, którego wysokość
     ustala walne zgromadzenie. Walne zgromadzenie może powierzyć to
     uprawnienie radzie nadzorczej. Do członków takich stosuje się zakaz
     konkurencji, o którym mowa w art. 380.
 
                                    Art. 391.
 §1. Uchwały rady nadzorczej zapadają bezwzględną większością głosów, chyba że
     statut stanowi inaczej. Statut może przewidywać, że w przypadku równości
     głosów rozstrzyga głos przewodniczącego rady nadzorczej.
 §2. Do protokołów rady nadzorczej stosuje się odpowiednio przepisy dotyczące
     protokołów zarządu.
 §3. Walne zgromadzenie może uchwalić regulamin rady nadzorczej, określający
     jej organizację i sposób wykonywania czynności. Statut może upoważnić radę
     nadzorczą do uchwalenia jej regulaminu.
 
                                    Art. 392.
 §1. Członkom rady nadzorczej może zostać przyznane wynagrodzenie.
     Wynagrodzenie określa statut lub uchwała walnego zgromadzenia.
 §2. Wynagrodzenie członków rady w formie prawa udziału w zysku spółki za dany
     rok obrotowy, przeznaczonym do podziału między akcjonariuszy zgodnie z
     art. 347 § 1, może uchwalić tylko walne zgromadzenie.
 §3. Członkom rady nadzorczej przysługuje zwrot kosztów związanych z udziałem w
     pracach rady.
 
                                    Oddział 3
                               Walne zgromadzenie
                                        
                                    Art. 393.
Uchwały walnego zgromadzenia poza innymi sprawami, wymienionymi w niniejszym
dziale lub w statucie, wymaga:
   1) rozpatrzenie i zatwierdzenie sprawozdania zarządu z działalności spółki
     oraz sprawozdania finansowego za ubiegły rok obrotowy oraz udzielenie
     absolutorium członkom organów spółki z wykonania przez nich obowiązków,
   2) postanowienia, dotyczące roszczeń o naprawienie szkody wyrządzonej przy
     zawiązaniu spółki lub sprawowaniu zarządu albo nadzoru,
   3) zbycie i wydzierżawienie przedsiębiorstwa lub jego zorganizowanej części
     oraz ustanowienie na nich ograniczonego prawa rzeczowego,
   4) nabycie i zbycie nieruchomości lub udziału w nieruchomości, chyba że
     statut stanowi inaczej,
   5) emisja obligacji zamiennych lub z prawem pierwszeństwa,
   6) nabycie własnych akcji w przypadku określonym w art. 362 § 1 pkt 2.
   
                                    Art. 394.
 §1. Umowy o nabycie dla spółki jakiegokolwiek mienia, za cenę przewyższającą
     jedną dziesiątą wpłaconego kapitału zakładowego, od założyciela lub
     akcjonariusza albo dla spółki lub spółdzielni zależnej od założyciela lub
     akcjonariusza spółki, zawarte przed upływem dwóch lat od dnia
     zarejestrowania spółki, wymagają uchwały walnego zgromadzenia, powziętej
     większością dwóch trzecich głosów.
 §2. Przepis § 1 stosuje się również do nabycia mienia od spółki dominującej
     albo spółki lub spółdzielni zależnej.
 §3. Walnemu zgromadzeniu należy przedłożyć sprawozdanie zarządu spełniające
     warunki określone w art. 311. Sprawozdanie powinno być poddane badaniu i
     ogłoszone przed walnym zgromadzeniem w sposób określony w art. 312 § 7.
 §4. Przepisów § 1-3 nie stosuje się do nabycia mienia na podstawie przepisów o
     zamówieniach publicznych, postępowaniu likwidacyjnym, upadłościowym i
     egzekucyjnym oraz do nabycia papierów wartościowych i towarów na rynku
     regulowanym.
 
                                    Art. 395.
 §1. Zwyczajne walne zgromadzenie powinno się odbyć w terminie sześciu miesięcy
     po upływie każdego roku obrotowego.
 §2. Przedmiotem obrad zwyczajnego walnego zgromadzenia powinno być:
   1) rozpatrzenie i zatwierdzenie sprawozdania zarządu z działalności spółki
     oraz sprawozdania finansowego za ubiegły rok obrotowy,
   2) powzięcie uchwały o podziale zysku albo o pokryciu straty,
   3) udzielenie członkom organów spółki absolutorium z wykonania przez nich
     obowiązków.
 §3. Przepis § 2 pkt 3 dotyczy wszystkich osób, które pełniły funkcję członków
     organów spółki w ostatnim roku obrotowym. Członkowie organów spółki,
     których mandaty wygasły przed dniem walnego zgromadzenia, mają prawo
     uczestniczyć w zgromadzeniu, przeglądać dokumenty, o których mowa w § 4,
     oraz przedkładać do nich uwagi na piśmie. Żądanie dotyczące skorzystania z
     tych uprawnień powinno być złożone zarządowi na piśmie najpóźniej na
     tydzień przed walnym zgromadzeniem.
 §4. Odpisy sprawozdania zarządu z działalności spółki i sprawozdania
     finansowego wraz z odpisem sprawozdania rady nadzorczej oraz opinii
     biegłego rewidenta są wydawane akcjonariuszom na ich żądanie, najpóźniej
     na piętnaście dni przed walnym zgromadzeniem.
 §5. Przedmiotem zwyczajnego walnego zgromadzenia może być również rozpatrzenie
     i zatwierdzenie sprawozdania finansowego grupy kapitałowej w rozumieniu
     przepisów o rachunkowości oraz inne sprawy niż wymienione w § 2.
 
                                    Art. 396.
 §1. Na pokrycie straty należy utworzyć kapitał zapasowy, do którego przelewa
     się co najmniej 8% zysku za dany rok obrotowy, dopóki kapitał ten nie
     osiągnie co najmniej jednej trzeciej kapitału zakładowego.
 §2. Do kapitału zapasowego należy przelewać nadwyżki, osiągnięte przy emisji
     akcji powyżej ich wartości nominalnej a pozostałe po pokryciu kosztów
     emisji akcji.
 §3. Do kapitału zapasowego wpływają również dopłaty, które uiszczają
     akcjonariusze w zamian za przyznanie szczególnych uprawnień ich
     dotychczasowym akcjom, o ile te dopłaty nie będą użyte na wyrównanie
     nadzwyczajnych odpisów lub strat.
 §4. Statut może przewidywać tworzenie innych kapitałów na pokrycie
     szczególnych strat lub wydatków (kapitały rezerwowe).
 §5. O użyciu kapitału zapasowego i rezerwowego rozstrzyga walne zgromadzenie;
     jednakże części kapitału zapasowego w wysokości jednej trzeciej kapitału
     zakładowego można użyć jedynie na pokrycie straty wykazanej w sprawozdaniu
     finansowym.
 
                                    Art. 397.
Jeżeli bilans sporządzony przez zarząd wykaże stratę przewyższającą sumę
kapitałów zapasowego i rezerwowych oraz jedną trzecią kapitału zakładowego,
zarząd obowiązany jest niezwłocznie zwołać walne zgromadzenie celem powzięcia
uchwały dotyczącej dalszego istnienia spółki.
                                    Art. 398.
Nadzwyczajne walne zgromadzenie zwołuje się w przypadkach określonych w
niniejszym dziale lub w statucie, a także, gdy organy lub osoby uprawnione do
zwoływania walnych zgromadzeń uznają to za wskazane.
                                    Art. 399.
 §1. Walne zgromadzenie zwołuje zarząd.
 §2. Rada nadzorcza ma prawo zwołania zwyczajnego walnego zgromadzenia, jeżeli
     zarząd nie zwoła go w terminie określonym w niniejszym dziale lub w
     statucie, oraz nadzwyczajnego walnego zgromadzenia, jeżeli zwołanie go
     uzna za wskazane, a zarząd nie zwoła walnego zgromadzenia w terminie dwóch
     tygodni od dnia zgłoszenia odpowiedniego żądania przez radę nadzorczą.
 §3. Statut może również przyznać uprawnienie, o którym mowa w § 2, także innym
     osobom.
 
                                    Art. 400.
 §1. Akcjonariusz lub akcjonariusze reprezentujący co najmniej jedną dziesiątą
     kapitału zakładowego, mogą żądać zwołania nadzwyczajnego walnego
     zgromadzenia, jak również umieszczenia określonych spraw w porządku obrad
     najbliższego walnego zgromadzenia. Żądanie takie należy złożyć na piśmie
     do zarządu najpóźniej na miesiąc przed proponowanym terminem walnego
     zgromadzenia.
 §2. Statut może przyznać uprawnienia, o których mowa w § 1, akcjonariuszom
     reprezentującym mniej niż jedną dziesiątą kapitału zakładowego.
                                    Art. 401.
 §1. Jeżeli w terminie dwóch tygodni od dnia przedstawienia żądania zarządowi
     nadzwyczajne walne zgromadzenie nie zostanie zwołane, sąd rejestrowy może,
     po wezwaniu zarządu do złożenia oświadczenia, upoważnić do zwołania
     nadzwyczajnego walnego zgromadzenia akcjonariuszy występujących z tym
     żądaniem. Sąd wyznacza przewodniczącego tego zgromadzenia.
 §2. Zgromadzenie, o którym mowa w § 1, podejmuje uchwałę rozstrzygającą, czy
     koszty zwołania i odbycia zgromadzenia ma ponieść spółka.
 §3. W zawiadomieniach o zwołaniu nadzwyczajnego walnego zgromadzenia, o którym
     mowa w § 1, należy powołać się na postanowienie sądu rejestrowego.
 
                                    Art. 402.
 §1. Walne zgromadzenie zwołuje się przez ogłoszenie, które powinno być
     dokonane co najmniej na trzy tygodnie przed terminem walnego zgromadzenia.
 §2. W ogłoszeniu należy oznaczyć datę, godzinę i miejsce walnego zgromadzenia
     oraz szczegółowy porządek obrad. W przypadku zamierzonej zmiany statutu
     powołać należy dotychczas obowiązujące postanowienia, jak również treść
     projektowanych zmian. Jeżeli jest to uzasadnione znacznym zakresem
     zamierzonych zmian, ogłoszenie może zawierać projekt nowego tekstu
     jednolitego statutu wraz z wyliczeniem nowych lub zmienionych postanowień
     statutu.
 §3. Jeżeli wszystkie akcje wyemitowane przez spółkę są imienne, walne
     zgromadzenie może być zwołane za pomocą listów poleconych lub pocztą
     kurierską, za pisemnym potwierdzeniem odbioru, wysłanymi co najmniej dwa
     tygodnie przed terminem walnego zgromadzenia. Dzień wysłania listów uważa
     się za dzień ogłoszenia.
 
                                    Art. 403.
Walne zgromadzenie odbywa się w siedzibie spółki. Walne zgromadzenie spółki
publicznej może odbyć się także w miejscowości będącej siedzibą giełdy, na
której są dopuszczone do obrotu giełdowego akcje spółki. Statut może zawierać
odmienne postanowienia dotyczące miejsca zwołania walnego zgromadzenia, jednakże
zgromadzenia mogą odbywać się wyłącznie na terytorium Rzeczypospolitej Polskiej.
                                    Art. 404.
 §1. W sprawach nieobjętych porządkiem obrad nie można powziąć uchwały, chyba
     że cały kapitał zakładowy jest reprezentowany na walnym zgromadzeniu, a
     nikt z obecnych nie zgłosił sprzeciwu dotyczącego powzięcia uchwały.
 §2. Wniosek o zwołanie nadzwyczajnego walnego zgromadzenia oraz wnioski o
     charakterze porządkowym mogą być uchwalone, mimo że nie były umieszczone w
     porządku obrad.
                                        
                                    Art. 405.
 §1. Uchwały można powziąć, mimo braku formalnego zwołania walnego
     zgromadzenia, jeżeli cały kapitał zakładowy jest reprezentowany, a nikt z
     obecnych nie zgłosił sprzeciwu dotyczącego odbycia walnego zgromadzenia
     lub wniesienia poszczególnych spraw do porządku obrad.
 §2. Uchwały, powzięte w sposób, o którym mowa w § 1, z wyjątkiem uchwał
     podlegających wpisowi do rejestru, powinny być ogłoszone w terminie
     miesiąca.
 
                                    Art. 406.
 §1. Uprawnieni z akcji imiennych i świadectw tymczasowych oraz zastawnicy i
     użytkownicy, którym przysługuje prawo głosu, mają prawo uczestniczenia w
     walnym zgromadzeniu, jeżeli zostali wpisani do księgi akcyjnej co najmniej
     na tydzień przed odbyciem walnego zgromadzenia.
 §2. Akcje na okaziciela dają prawo uczestniczenia w walnym zgromadzeniu,
     jeżeli dokumenty akcji zostaną złożone w spółce co najmniej na tydzień
     przed terminem tego zgromadzenia i nie będą odebrane przed jego
     ukończeniem. Zamiast akcji mogą być złożone zaświadczenia wydane na dowód
     złożenia akcji u notariusza, w banku lub domu maklerskim mającym siedzibę
     lub oddział w Rzeczypospolitej Polskiej, wskazanym w ogłoszeniu o zwołaniu
     walnego zgromadzenia. W zaświadczeniu należy wymienić numery dokumentów
     akcji i stwierdzić, że akcje nie będą wydane przed zakończeniem walnego
     zgromadzenia.
 §3. Akcjonariusze spółek publicznych powinni złożyć w spółce imienne
     świadectwa depozytowe wystawione przez podmiot prowadzący rachunek
     papierów wartościowych zgodnie z przepisami o publicznym obrocie papierami
     wartościowymi.
 §4. Członkowie zarządu i rady nadzorczej mają prawo uczestniczenia w walnym
     zgromadzeniu.
 
                                    Art. 407.
 §1. Lista akcjonariuszy uprawnionych do uczestnictwa w walnym zgromadzeniu,
     podpisana przez zarząd, zawierająca nazwiska i imiona albo firmy (nazwy)
     uprawnionych, ich miejsce zamieszkania (siedzibę), liczbę, rodzaj i numery
     akcji oraz liczbę przysługujących im głosów, powinna być wyłożona w lokalu
     zarządu przez trzy dni powszednie przed odbyciem walnego zgromadzenia.
     Osoba fizyczna może podać adres do doręczeń zamiast miejsca zamieszkania.
     Akcjonariusz może przeglądać listę akcjonariuszy w lokalu zarządu oraz
     żądać odpisu listy za zwrotem kosztów jego sporządzenia.
 §2. Akcjonariusz ma prawo żądać wydania odpisu wniosków w sprawach objętych
     porządkiem obrad w terminie tygodnia przed walnym zgromadzeniem.
 §3. Jeżeli prawo głosu z akcji przysługuje zastawnikowi lub użytkownikowi,
     okoliczność tę zaznacza się na liście akcjonariuszy na wniosek
     uprawnionego.
 
                                    Art. 408.
 §1. Jeżeli przepisy niniejszego działu lub statutu nie stanowią inaczej, walne
     zgromadzenie jest ważne bez względu na liczbę reprezentowanych na nim
     akcji.
 §2. Walne zgromadzenie może zarządzać przerwy w obradach większością dwóch
     trzecich głosów. Łącznie przerwy nie mogą trwać dłużej niż trzydzieści
     dni.
 
                                    Art. 409.
 §1. Jeżeli przepisy niniejszego działu lub statutu nie stanowią inaczej, walne
     zgromadzenie otwiera przewodniczący rady nadzorczej albo jego zastępca, a
     następnie spośród osób uprawnionych do uczestnictwa w walnym zgromadzeniu
     wybiera się przewodniczącego. W razie nieobecności tych osób walne
     zgromadzenie otwiera prezes zarządu albo osoba wyznaczona przez zarząd.
 §2. Przewodniczący walnego zgromadzenia nie ma prawa, bez zgody walnego
     zgromadzenia, usuwać lub zmieniać kolejności spraw zamieszczonych w
     porządku obrad.
 
                                    Art. 410.
 §1. Lista obecności zawierająca spis uczestników walnego zgromadzenia z
     wymienieniem liczby akcji, które każdy z nich przedstawia i służących im
     głosów, podpisana przez przewodniczącego walnego zgromadzenia, powinna być
     sporządzona niezwłocznie po wyborze przewodniczącego i wyłożona podczas
     obrad tego zgromadzenia.
 §2. Na wniosek akcjonariuszy, posiadających jedną dziesiątą kapitału
     zakładowego reprezentowanego na tym walnym zgromadzeniu, lista obecności
     powinna być sprawdzona przez wybraną w tym celu komisję, złożoną co
     najmniej z trzech osób. Wnioskodawcy mają prawo wyboru jednego członka
     komisji.
 
                                    Art. 411.
 §1. Akcja daje prawo do jednego głosu na walnym zgromadzeniu. Statut może
     ograniczyć prawo głosu akcjonariusza, mającego ponad jedną piątą ogółu
     głosów w spółce z uwzględnieniem art. 351 § 2, art. 353 § 3 i art. 354.
 §2. Prawo głosu przysługuje od dnia pełnego pokrycia akcji, chyba że statut
     stanowi inaczej.
 
                                    Art. 412.
 §1. Akcjonariusze mogą uczestniczyć w walnym zgromadzeniu oraz wykonywać prawo
     głosu osobiście lub przez pełnomocników.
 §2. Pełnomocnictwo powinno być udzielone na piśmie pod rygorem nieważności i
     dołączone do protokołu walnego zgromadzenia.
 §3. Członek zarządu i pracownik spółki nie mogą być pełnomocnikami na walnym
     zgromadzeniu.
 §4. Przepisy o wykonywaniu prawa głosu przez pełnomocnika stosuje się do
     wykonywania prawa głosu przez innego przedstawiciela.
 
                                    Art. 413.
Akcjonariusz nie może ani osobiście, ani przez pełnomocnika, ani jako
pełnomocnik innej osoby, głosować przy powzięciu uchwał dotyczących jego
odpowiedzialności wobec spółki z jakiegokolwiek tytułu, w tym udzielenia
absolutorium, zwolnienia z zobowiązania wobec spółki oraz sporu pomiędzy nim a
spółką.
 
                                    Art. 414.
Uchwały zapadają bezwzględną większością głosów, jeżeli przepisy niniejszego
działu lub statut nie stanowią inaczej.
                                    Art. 415.
 §1. Uchwała dotycząca emisji obligacji zamiennych i obligacji z prawem
     pierwszeństwa objęcia akcji, zmiany statutu, umorzenia akcji, obniżenia
     kapitału zakładowego, zbycia przedsiębiorstwa albo jego zorganizowanej
     części i rozwiązania spółki zapada większością trzech czwartych głosów.
 §2. W przypadku, o którym mowa w art. 397, do powzięcia uchwały o rozwiązaniu
     spółki wystarczy bezwzględna większość głosów, jeżeli statut nie stanowi
     inaczej.
 §3. Uchwała dotycząca zmiany statutu, zwiększająca świadczenia akcjonariuszy
     lub uszczuplająca prawa przyznane osobiście poszczególnym akcjonariuszom
     zgodnie z art. 354, wymaga zgody wszystkich akcjonariuszy, których
     dotyczy.
 §4. Jeżeli na walnym zgromadzeniu jest reprezentowana co najmniej połowa
     kapitału zakładowego, do powzięcia uchwały o umorzeniu akcji wystarczy
     zwykła większość głosów.
 §5. Statut może ustanowić surowsze warunki powzięcia uchwał, o których mowa w
     § 1-4.
 
                                    Art. 416.
 §1. Do powzięcia uchwały o istotnej zmianie przedmiotu działalności spółki
     wymagana jest większość dwóch trzecich głosów.
 §2. W przypadku, o którym mowa w § 1, każda akcja ma jeden głos bez
     przywilejów lub ograniczeń.
 §3. Uchwała powinna być powzięta w drodze jawnego i imiennego głosowania oraz
     ogłoszona.
 §4. Skuteczność uchwały zależy od wykupienia akcji tych akcjonariuszy, którzy
     nie zgadzają się na zmianę. Akcjonariusze obecni na walnym zgromadzeniu,
     którzy głosowali przeciw uchwale, powinni w terminie dwóch dni od dnia
     walnego zgromadzenia, natomiast nieobecni w terminie miesiąca od dnia
     ogłoszenia uchwały, złożyć w spółce swoje akcje lub dowody ich złożenia do
     rozporządzenia spółki; w przeciwnym przypadku akcjonariusze ci będą
     uważani za zgadzających się na zmianę.
 §5. Jeżeli akcjonariusz nie złożył akcji w terminie określonym w § 4, zarząd
     unieważnia ją w trybie art. 358, a następnie wydaje nabywcy nowy dokument
     akcji pod tym samym numerem emisyjnym.
 
                                    Art. 417.
 §1. Wykupu akcji dokonuje się po cenie notowanej na rynku regulowanym, według
     przeciętnego kursu z ostatnich trzech miesięcy przed powzięciem uchwały
     albo też, gdy akcje nie są notowane na rynku regulowanym, po cenie
     ustalonej przez biegłego wybranego przez walne zgromadzenie. Jeżeli
     akcjonariusze nie wybiorą biegłego na tym samym walnym zgromadzeniu,
     zarząd zwróci się w terminie tygodnia od dnia walnego zgromadzenia do sądu
     rejestrowego o wyznaczenie biegłego celem wyceny akcji będących
     przedmiotem wykupu. Przepisy art. 312 § 5, 6 i § 8 stosuje się
     odpowiednio. Wykupu akcji dokonuje się za pośrednictwem zarządu.
 §2. Osoby, które zamierzają wykupić akcje powinny wpłacić należność równą
     cenie wszystkich nabywanych akcji (cena wykupu) na rachunek bankowy spółki
     w terminie trzech tygodni od dnia ogłoszenia ceny wykupu przez zarząd.
     Cena wykupu może zostać ogłoszona również na walnym zgromadzeniu.
 §3. Zarząd powinien dokonać wykupu akcji na rachunek akcjonariuszy
     pozostających w spółce w terminie miesiąca od upływu terminu złożenia
     akcji, o którym mowa w art. 416 § 4, jednakże nie wcześniej niż po
     wpłaceniu ceny wykupu.
 §4. Statut może przewidywać zmianę przedmiotu działalności spółki bez wykupu,
     jeżeli uchwała powzięta będzie większością dwóch trzecich głosów w
     obecności osób reprezentujących co najmniej połowę kapitału zakładowego.
 
                                    Art. 418.
 §1. Walne zgromadzenie może powziąć uchwałę o przymusowym wykupie akcji
     akcjonariuszy reprezentujących mniej niż 5% kapitału zakładowego przez nie
     więcej niż pięciu akcjonariuszy, posiadających łącznie nie mniej niż 90%
     kapitału zakładowego. Uchwała wymaga większości dziewięciu dziesiątych
     głosów oddanych. Statut może przewidywać surowsze warunki powzięcia
     uchwały. Przepisy art. 416 § 2-5 stosuje się odpowiednio.
 §2. Uchwała, o której mowa w § 1, powinna określać akcje podlegające wykupowi
     oraz akcjonariuszy, którzy zobowiązują się wykupić akcje, jak również
     określać akcje przypadające każdemu z nabywców. Akcjonariusze, którzy mają
     nabyć akcje i głosowali za uchwałą odpowiadają solidarnie wobec spółki za
     spłacenie całej sumy wykupu.
 §3. Zarząd powinien wydać nabyte akcje po uiszczeniu całej sumy wykupu zgodnie
     z planem ich podziału, określonym w uchwale, o której mowa w § 2. Przepisy
     art. 417 § 1-3 stosuje się odpowiednio.
 §4. Przepisów o przymusowym wykupie akcji nie stosuje się do spółek
     publicznych.
 
                                    Art. 419.
 §1. Jeżeli w spółce istnieją akcje o różnych uprawnieniach, uchwały o zmianie
     statutu, obniżeniu kapitału zakładowego i umorzeniu akcji, mogące naruszyć
     prawa akcjonariuszy danego rodzaju akcji, powinny być powzięte w drodze
     oddzielnego głosowania w każdej grupie (rodzaju) akcji. W każdej grupie
     akcjonariuszy uchwała powinna być powzięta większością głosów, jaka jest
     wymagana do powzięcia tego rodzaju uchwały na walnym zgromadzeniu.
 §2. Przepisy § 1 stosuje się również do emisji nowych akcji uprzywilejowanych,
     które przyznają uprawnienia tego samego rodzaju, jakie służą
     dotychczasowym akcjom uprzywilejowanym, albo przyznają inne uprawnienia,
     mogące naruszyć prawa dotychczasowych akcjonariuszy uprzywilejowanych. Nie
     dotyczy to przypadku, gdy statut przewiduje emisję nowych akcji
     uprzywilejowanych.
 §3. Zniesienie przywileju akcji niemej powoduje uzyskanie przez akcjonariusza
     prawa głosu z takiej akcji.
 §4. Statut może przewidywać, że zniesienie lub ograniczenie przywilejów
     związanych z akcjami poszczególnych rodzajów oraz uprawnień osobistych
     przyznanych indywidualnie oznaczonemu akcjonariuszowi następuje za
     odszkodowaniem.
 
                                    Art. 420.
 §1. Głosowanie jest jawne.
 §2. Tajne głosowanie zarządza się przy wyborach oraz nad wnioskami o odwołanie
     członków organów spółki lub likwidatorów, o pociągnięcie ich do
     odpowiedzialności, jak również w sprawach osobowych. Poza tym należy
     zarządzić tajne głosowanie na żądanie choćby jednego z akcjonariuszy
     obecnych lub reprezentowanych na walnym zgromadzeniu.
 §3. Walne zgromadzenie może powziąć uchwałę o uchyleniu tajności głosowania w
     sprawach dotyczących wyboru komisji powoływanej przez walne zgromadzenie.
 §4. Przepisów § 1 i § 2 nie stosuje się w przypadku, gdy w walnym zgromadzeniu
     uczestniczy tylko jeden akcjonariusz.
 
                                    Art. 421.
 §1. Uchwały walnego zgromadzenia powinny być umieszczone w protokole
     sporządzonym przez notariusza.
 §2. W protokole należy stwierdzić prawidłowość zwołania walnego zgromadzenia i
     jego zdolność do powzięcia uchwał, wymienić powzięte uchwały, liczbę
     głosów oddanych za każdą uchwałą i zgłoszone sprzeciwy. Do protokołu
     należy dołączyć listę obecności z podpisami uczestników walnego
     zgromadzenia. Dowody zwołania walnego zgromadzenia zarząd powinien
     dołączyć do księgi protokołów.
 §3. Wypis z protokołu wraz z dowodami zwołania walnego zgromadzenia oraz z
     pełnomocnictwami udzielonymi przez akcjonariuszy zarząd dołącza do księgi
     protokołów. Akcjonariusze mogą przeglądać księgę protokołów, a także żądać
     wydania poświadczonych przez zarząd odpisów uchwał.
 
                                    Art. 422.
 §1. Uchwała walnego zgromadzenia sprzeczna ze statutem bądź dobrymi obyczajami
     i godząca w interes spółki lub mająca na celu pokrzywdzenie akcjonariusza,
     może być zaskarżona w drodze wytoczonego przeciwko spółce powództwa o
     uchylenie uchwały.
 §2. Prawo do wytoczenia powództwa o uchylenie uchwały walnego zgromadzenia
     przysługuje:
   1) zarządowi, radzie nadzorczej oraz poszczególnym członkom tych organów,
   2) akcjonariuszowi, który głosował przeciwko uchwale, a po jej powzięciu
     zażądał zaprotokołowania sprzeciwu; wymóg głosowania nie dotyczy
     akcjonariusza akcji niemej,
   3) akcjonariuszowi bezzasadnie niedopuszczonemu do udziału w walnym
     zgromadzeniu,
   4) akcjonariuszom, którzy nie byli obecni na walnym zgromadzeniu, jedynie w
     przypadku wadliwego zwołania walnego zgromadzenia lub też powzięcia
     uchwały w sprawie nieobjętej porządkiem obrad.
 
                                    Art. 423.
 §1. Zaskarżenie uchwały walnego zgromadzenia nie wstrzymuje postępowania
     rejestrowego. Sąd rejestrowy może jednakże zawiesić postępowanie
     rejestrowe po przeprowadzeniu rozprawy.
 §2. W przypadku wniesienia oczywiście bezzasadnego powództwa o uchylenie
     uchwały walnego zgromadzenia sąd, na wniosek pozwanej spółki, może
     zasądzić od powoda kwotę do dziesięciokrotnej wysokości kosztów sądowych
     oraz wynagrodzenia jednego adwokata lub radcy prawnego. Nie wyłącza to
     możliwości dochodzenia odszkodowania na zasadach ogólnych.
 
                                    Art. 424.
 §1. Powództwo o uchylenie uchwały walnego zgromadzenia należy wnieść w
     terminie miesiąca od dnia otrzymania wiadomości o uchwale, nie później
     jednak niż w terminie sześciu miesięcy od dnia powzięcia uchwały.
 §2. W przypadku spółki publicznej termin do wniesienia powództwa wynosi
     miesiąc od dnia otrzymania wiadomości o uchwale, nie później jednak niż
     trzy miesiące od dnia powzięcia uchwały.
 
                                    Art. 425.
 §1. Osobom lub organom spółki wymienionym w art. 422 § 2 przysługuje prawo do
     wytoczenia przeciwko spółce powództwa o stwierdzenie nieważności uchwały
     walnego zgromadzenia sprzecznej z ustawą. Przepisu art. 189 Kodeksu
     postępowania cywilnego nie stosuje się.
 §2. Prawo do wniesienia powództwa wygasa z upływem sześciu miesięcy od dnia, w
     którym uprawniony powziął wiadomość o uchwale, nie później jednak niż z
     upływem dwóch lat od dnia powzięcia uchwały.
 §3. Powództwo o stwierdzenie nieważności uchwały walnego zgromadzenia spółki
     publicznej powinno być wniesione w terminie trzydziestu dni od dnia jej
     ogłoszenia, nie później jednak niż w terminie roku od dnia powzięcia
     uchwały.
 §4. Upływ terminów określonych w § 2 i § 3 nie wyłącza możliwości podniesienia
     zarzutu nieważności uchwały.
 §5. Przepisy art. 423 § 1 i § 2 stosuje się odpowiednio.
 
                                    Art. 426.
 §1. W sporze dotyczącym uchylenia lub stwierdzenia nieważności uchwały walnego
     zgromadzenia pozwaną spółkę reprezentuje zarząd, jeżeli na mocy uchwały
     walnego zgromadzenia nie został ustanowiony w tym celu pełnomocnik.
 §2. Jeżeli zarząd nie może działać za spółkę, a brak jest uchwały walnego
     zgromadzenia o ustanowieniu pełnomocnika, sąd właściwy do rozstrzygnięcia
     powództwa wyznacza kuratora spółki.
                                    Art. 427.
 §1. Prawomocny wyrok uchylający uchwałę ma moc obowiązującą w stosunkach
     między spółką a wszystkimi akcjonariuszami oraz między spółką a członkami
     organów spółki.
 §2. W przypadkach, w których ważność czynności dokonanej przez spółkę jest
     zależna od uchwały walnego zgromadzenia, uchylenie takiej uchwały nie ma
     skutku wobec osób trzecich działających w dobrej wierze.
 §3. Prawomocny wyrok uchylający uchwałę zarząd powinien zgłosić w terminie
     tygodnia sądowi rejestrowemu.
 §4. Przepisy § 1-3 stosuje się odpowiednio do wyroku, który zapadł w wyniku
     powództwa o stwierdzenie nieważności uchwały, wniesionego na podstawie
     art. 425 § 1.
 
                                    Art. 428.
 §1. Podczas obrad walnego zgromadzenia zarząd jest obowiązany do udzielenia
     akcjonariuszowi na jego żądanie informacji dotyczących spółki, jeżeli jest
     to uzasadnione dla oceny sprawy objętej porządkiem obrad.
 §2. Zarząd powinien odmówić udzielenia informacji w przypadku, gdy:
   1) mogłoby to wyrządzić szkodę spółce albo spółce z nią powiązanej albo
     spółce lub spółdzielni zależnej, w szczególności przez ujawnienie tajemnic
     technicznych, handlowych lub organizacyjnych przedsiębiorstwa,
   2) mogłoby narazić członka zarządu na poniesienie odpowiedzialności karnej,
     cywilnoprawnej lub administracyjnej.
 §3. W uzasadnionych przypadkach zarząd może udzielić informacji na piśmie nie
     później niż w terminie dwu tygodni od dnia zakończenia walnego
     zgromadzenia.
 §4. Zarząd może udzielić akcjonariuszowi informacji dotyczących spółki poza
     walnym zgromadzeniem przy uwzględnieniu ograniczeń wynikających z
     przepisów § 2. Informacje takie wraz z podaniem daty ich przekazania i
     osoby, której udzielono informacji, powinny zostać ujawnione przez zarząd
     na piśmie w materiałach przedkładanych najbliższemu walnemu zgromadzeniu.
     Materiały mogą nie obejmować informacji podanych do wiadomości publicznej
     oraz udzielonych podczas walnego zgromadzenia.
 
                                    Art. 429.
 §1. Akcjonariusz, któremu odmówiono ujawnienia żądanej informacji podczas
     obrad walnego zgromadzenia i który zgłosił sprzeciw do protokołu, może
     złożyć wniosek do sądu rejestrowego o zobowiązanie zarządu do udzielenia
     informacji.
 §2. Wniosek należy złożyć w terminie tygodnia od zakończenia walnego
     zgromadzenia, na którym odmówiono udzielenia informacji. Akcjonariusz może
     również złożyć wniosek do sądu rejestrowego o zobowiązanie spółki do
     ogłoszenia informacji udzielonych innemu akcjonariuszowi poza walnym
     zgromadzeniem.
 
                                   Rozdział 4
            Zmiana statutu i zwykłe podwyższenie kapitału zakładowego
                                        
                                    Oddział 1
                                 Przepisy ogólne
                                        
                                    Art. 430.
 §1. Zmiana statutu wymaga uchwały walnego zgromadzenia i wpisu do rejestru.
 §2. Zmianę statutu zarząd zgłasza do sądu rejestrowego. Zgłoszenie zmiany
     statutu nie może nastąpić po upływie trzech miesięcy od dnia powzięcia
     uchwały przez walne zgromadzenie, z uwzględnieniem art. 431 § 4.
 §3. Równocześnie z wpisem o zmianie statutu należy wpisać do rejestru zmiany
     danych wymienionych w art. 318 i art. 319.
 §4. Do zarejestrowania zmian statutu stosuje się odpowiednio przepisy art. 324
     i art. 327.
 §5. Walne zgromadzenie może upoważnić radę nadzorczą do ustalenia jednolitego
     tekstu zmienionego statutu lub wprowadzenia innych zmian o charakterze
     redakcyjnym określonych w uchwale zgromadzenia.
 
                                    Art. 431.
 §1. Podwyższenie kapitału zakładowego wymaga zmiany statutu i następuje w
     drodze emisji nowych akcji lub podwyższenia wartości nominalnej
     dotychczasowych akcji.
 §2. Objęcie nowych akcji może nastąpić w drodze:
   1) złożenia oferty przez spółkę i jej przyjęcia przez oznaczonego adresata;
     przyjęcie oferty następuje na piśmie pod rygorem nieważności (subskrypcja
     prywatna),
   2) zaoferowania akcji wyłącznie akcjonariuszom, którym służy prawo poboru
     (subskrypcja zamknięta),
   3) zaoferowania akcji w drodze ogłoszenia zgodnie z art. 440 § 1,
     skierowanego do osób, którym nie służy prawo poboru (subskrypcja otwarta).
 §3. Podwyższenie kapitału zakładowego może być dokonane dopiero po całkowitym
     wpłaceniu co najmniej dziewięciu dziesiątych dotychczasowego kapitału
     zakładowego. Przepisu nie stosuje się w przypadku łączenia się spółek.
 §4. Uchwała o podwyższeniu kapitału zakładowego nie może być zgłoszona do sądu
     rejestrowego po upływie sześciu miesięcy od dnia jej powzięcia.
 §5. Zarząd dokona zwrotu wkładów pieniężnych lub niepieniężnych osobom, które
     objęły akcje najpóźniej z upływem miesiąca od bezskutecznego upływu
     sześciomiesięcznego terminu, o którym mowa w § 4, a w przypadku zgłoszenia
     podwyższenia kapitału zakładowego do sądu rejestrowego, przed upływem
     miesiąca, licząc od dnia uprawomocnienia się postanowienia sądu o odmowie
     rejestracji. Przepis ten nie narusza art. 438 § 3 i § 4 oraz art. 439 § 3.
 §6. Objęcie akcji zgodnie z § 2 pkt 1 nie może być uzależnione od warunku lub
     terminu.
 §7. Do podwyższenia kapitału zakładowego stosuje się odpowiednio przepisy art.
     308-312, art. 315 § 2, art. 316 § 2, art. 317, art. 321 § 2, art. 322 i
     art. 328 § 5.
 
                                    Art. 432.
 §1. Uchwała o podwyższeniu kapitału zakładowego powinna zawierać:
   1) sumę, o jaką kapitał zakładowy ma być podwyższony,
   2) oznaczenie, czy akcje nowej emisji są na okaziciela, czy imienne,
   3) szczególne uprawnienia, jeżeli uchwała przewiduje przyznanie takich
     uprawnień akcjom nowej emisji,
   4) cenę emisyjną nowych akcji lub upoważnienie zarządu albo rady nadzorczej
     do oznaczenia ceny emisyjnej,
   5) datę, od której nowe akcje mają uczestniczyć w dywidendzie,
   6) terminy otwarcia i zamknięcia subskrypcji albo upoważnienie udzielone
     zarządowi lub radzie nadzorczej do określenia tych terminów albo termin
     zawarcia przez spółkę umowy o objęciu akcji w trybie art. 431 § 2 pkt 1,
   7) przedmiot wkładów niepieniężnych i ich wycenę oraz osoby, które mają
     objąć akcje za takie wkłady, łącznie z podaniem liczby akcji, które mają
     przypaść każdej z nich jeżeli akcje mają być objęte za wkłady
     niepieniężne.
 §2. Uchwała o podwyższeniu kapitału zakładowego powinna wskazywać także dzień,
     według którego określa się akcjonariuszy, którym przysługuje prawo poboru
     nowych akcji (dzień prawa poboru), jeżeli nie zostali oni od tego prawa
     wyłączeni. Dzień prawa poboru nie może być ustalony później niż z upływem
     trzech miesięcy licząc od dnia powzięcia uchwały.
 §3. Ogłoszony porządek obrad walnego zgromadzenia powinien wskazywać
     proponowany dzień prawa poboru.
 
                                    Art. 433.
 §1. Akcjonariusze mają prawo pierwszeństwa objęcia nowych akcji w stosunku do
     liczby posiadanych akcji (prawo poboru).
 §2. W interesie spółki walne zgromadzenie może pozbawić akcjonariuszy prawa
     poboru akcji w części lub w całości. Uchwała walnego zgromadzenia wymaga
     większości co najmniej czterech piątych głosów. Wyłączenie akcjonariuszy
     od poboru nowych akcji może nastąpić w przypadku, gdy zostało to
     zapowiedziane w porządku obrad walnego zgromadzenia. Zarząd przedstawia
     walnemu zgromadzeniu opinię uzasadniającą powody wyłączenia albo
     ograniczenia prawa poboru oraz proponowaną cenę emisyjną akcji bądź sposób
     jej ustalenia.
 §3. Przepisów § 2 nie stosuje się, gdy:
   1) uchwała o podwyższeniu kapitału stanowi, że nowe akcje mają być objęte w
     całości przez instytucję finansową (subemitenta), z obowiązkiem oferowania
     ich następnie akcjonariuszom celem umożliwienia im wykonania prawa poboru
     na warunkach określonych w uchwale,
   2) uchwała stanowi, że nowe akcje mają być objęte przez subemitenta w
     przypadku, gdy akcjonariusze, którym służy prawo poboru, nie obejmą części
     lub wszystkich oferowanych im akcji.
 §4. Objęcie akcji przez subemitenta może nastąpić tylko za wkłady pieniężne.
 §5. Zawarcie z subemitentem umowy, o której mowa w § 3, wymaga zgody walnego
     zgromadzenia. Walne zgromadzenie podejmuje uchwałę na wniosek zarządu
     zaopiniowany przez radę nadzorczą. Statut lub uchwała walnego zgromadzenia
     może przewidywać przekazanie tej kompetencji radzie nadzorczej.
 §6. Przepisy § 1-5 stosuje się do emisji papierów wartościowych zamiennych na
     akcje lub inkorporujących prawo zapisu na akcje.
 
                                    Oddział 2
                                Subskrypcja akcji
                                        
                                    Art. 434.
 §1. Akcje, co do których akcjonariuszom służy prawo poboru, zarząd powinien
     zaoferować w drodze ogłoszenia.
 §2. Ogłoszenie powinno zawierać:
   1) datę powzięcia uchwały o podwyższeniu kapitału zakładowego,
   2) sumę, o jaką kapitał zakładowy ma być podwyższony,
   3) liczbę, rodzaj i wartość nominalną akcji, podlegających prawu poboru,
   4) cenę emisyjną akcji,
   5) zasady przydziału akcji dotychczasowym akcjonariuszom,
   6) miejsce i termin oraz wysokość wpłat na akcje, a także skutki
     niewykonania prawa poboru oraz nie uiszczenia należnych wpłat,
   7) termin, z którego upływem zapisujący się na akcje przestaje być zapisem
     związany, jeżeli w tym czasie nowa emisja nie będzie zgłoszona do
     zarejestrowania,
   8) termin, do którego akcjonariusze mogą wykonywać prawo poboru akcji;
     termin ten nie może być krótszy niż trzy tygodnie od dnia ogłoszenia,
   9) termin ogłoszenia przydziału akcji.
 §3. Jeżeli wszystkie dotychczasowe akcje w spółce są akcjami imiennymi, zarząd
     może zrezygnować z dokonywania ogłoszeń. W takim przypadku wszyscy
     akcjonariusze powinni być poinformowani o treści ogłoszenia, o którym mowa
     w § 1, listami poleconymi. Termin do wykonania prawa poboru nie może być
     krótszy niż dwa tygodnie od dnia wysłania listu poleconego do
     akcjonariusza.
 
                                    Art. 435.
 §1. Jeżeli w pierwszym terminie dotychczasowi akcjonariusze nie wykonali prawa
     poboru akcji, zarząd ogłasza drugi, co najmniej dwutygodniowy termin
     poboru pozostałych akcji przez wszystkich dotychczasowych akcjonariuszy.
     Przepis art. 434 § 3 zdanie pierwsze i drugie stosuje się odpowiednio.
 §2. Drugi przydział akcji nastąpi według następujących zasad:
   1) jeżeli liczba zamówień przewyższa liczbę pozostałych do objęcia akcji,
     każdemu subskrybentowi należy przyznać taki procent nie objętych
     dotychczas akcji, jaki przysługuje mu w dotychczasowym kapitale
     zakładowym; pozostałe akcje dzieli się równo w stosunku do liczby
     zgłoszeń, z tym że ułamkowe części akcji przypadające poszczególnym
     akcjonariuszom uważa się za nieobjęte,
   2) liczba akcji przydzielonych akcjonariuszowi zgodnie z pkt 1 nie może być
     wyższa niż liczba akcji, na które złożył on zamówienie,
   3) pozostałe akcje, nieobjęte zgodnie z pkt 1 i 2, zarząd przydziela według
     swego uznania, jednak po cenie nie niższej niż cena emisyjna.
 §3. Walne zgromadzenie może uchwalić inne zasady przydziału akcji w drugim
     terminie.
 
                                    Art. 436.
 §1. Wykonanie prawa poboru akcji spółki publicznej następuje w jednym
     terminie, wskazanym w prospekcie. Jednakże termin, do którego
     akcjonariusze mogą wykonywać prawo poboru akcji, nie może być krótszy niż
     dwa tygodnie od dnia ogłoszenia prospektu.
 §2. Akcjonariusze spółki publicznej, którym służy prawo poboru, mogą w
     terminie jego wykonania dokonać jednocześnie dodatkowego zapisu na akcje w
     liczbie nie większej niż wielkość emisji, w razie niewykonania prawa
     poboru przez pozostałych akcjonariuszy.
 §3. Akcje objęte dodatkowym zapisem, o którym mowa w § 2, zarząd przydziela
     proporcjonalnie do zgłoszeń.
 §4. Akcje nieobjęte w trybie określonym w § 2 i § 3 zarząd przydziela według
     swojego uznania, jednak po cenie nie niższej niż cena emisyjna.
 
                                    Art. 437.
 §1. Zapis na akcje sporządza się w formie pisemnej na formularzu przygotowanym
     przez spółkę co najmniej w dwóch egzemplarzach na każdego subskrybenta;
     jeden egzemplarz przeznaczony jest dla subskrybenta, drugi dla spółki.
     Zapis subskrypcji powinien być złożony spółce albo osobie przez nią
     upoważnionej w terminie podanym w ogłoszeniu, prospekcie albo w liście
     poleconym, o którym mowa w art. 434 § 3.
 §2. Zapisy powinny zawierać:
   1) oznaczenie liczby i rodzajów subskrybowanych akcji,
   2) wysokość wpłaty dokonanej na akcje,
   3) zgodę subskrybenta na brzmienie statutu, jeżeli subskrybent nie jest
     akcjonariuszem spółki,
   4) podpisy subskrybenta oraz spółki, albo innego podmiotu, upoważnionego do
     przyjmowania zapisów i wpłat na akcje,
   5) adres podmiotu upoważnionego do przyjmowania zapisów i wpłat na akcje.
 §3. Przyjęcie zapisu może być poświadczone pieczęcią lub mechanicznie
     odtwarzanym podpisem.
 §4. Zapis na akcje dokonany pod warunkiem lub z zastrzeżeniem terminu jest
     nieważny.
 §5. Nieważne jest oświadczenie subskrybenta, które nie zawiera wszystkich
     danych, o których mowa w § 2. Dodatkowe postanowienia nie przewidziane w
     formularzu nie wywołują skutków prawnych.
 
                                    Art. 438.
 §1. Termin do zapisywania się na akcje nie może być dłuższy niż trzy miesiące
     od dnia otwarcia subskrypcji.
 §2. Jeżeli w terminie, o którym mowa w  1, całość lub co najmniej minimalna
     liczba oferowanych akcji nie zostanie subskrybowana i należycie opłacona,
     podwyższenie kapitału zakładowego uważa się za niedoszłe do skutku.
 §3. W terminie dwóch tygodni po upływie terminu zamknięcia subskrypcji zarząd
     powinien ogłosić o niedojściu podwyższenia kapitału zakładowego do skutku
     w pismach, w których były opublikowane ogłoszenia o subskrypcji i
     równocześnie wezwać subskrybentów do odbioru wpłaconych kwot. Przepis art.
     434  3 zdanie drugie stosuje się odpowiednio.
 §4. Termin odbioru wpłaconych kwot nie może być dłuższy niż dwa tygodnie od
     dnia
     ogłoszenia wezwania, o którym mowa w § 3, lub od dnia otrzymania listu
     poleconego przez akcjonariusza.
 
                                    Art. 439.
 §1. Jeżeli co najmniej minimalna liczba akcji przeznaczonych do objęcia
     została subskrybowana i należycie opłacona, zarząd powinien dokonać, w
     terminie dwóch tygodni od upływu terminu zamknięcia subskrypcji,
     przydziału akcji subskrybentom zgodnie z ogłoszonymi zasadami przydziału
     akcji.
 §2. Wykazy subskrybentów ze wskazaniem liczby i rodzaju przyznanych każdemu z
     nich akcji należy wyłożyć najpóźniej w terminie tygodnia od dnia
     przydziału akcji i pozostawić do wglądu w ciągu następnych dwóch tygodni w
     miejscach, gdzie zapisy były przyjmowane.
 §3. Osoby, którym akcji nie przydzielono, należy wezwać do odbioru wpłaconych
     kwot najpóźniej z upływem dwóch tygodni od dnia zakończenia przydziału
     akcji. Do terminu odbioru tych kwot stosuje się odpowiednio przepis art.
     438 § 4.
 
                                    Art. 440.
 §1. Jeżeli objęcie akcji nowej emisji ma nastąpić w trybie subskrypcji
     otwartej, ogłoszenie wzywające do zapisywania się na akcje powinno
     zawierać dane określone w art. 434 § 2 pkt 1-7 i 9, a także:
   1) numer i datę Monitora Sądowego i Gospodarczego, w którym ogłoszono
     statut,
   2) firmę i adres spółki,
   3) firmę (nazwę) i adres subemitenta oraz oferowaną mu cenę objęcia akcji,
     jeżeli spółka zawarła umowę z subemitentem,
   4) firmę (nazwę) i adres podmiotu, przyjmującego zapisy i wpłaty na akcje,
     jeżeli spółka udzieliła takiego upoważnienia,
   5) termin, do którego subskrybenci mogą dokonywać zapisów na akcje; termin
     ten nie może być krótszy niż dwa tygodnie od dnia ogłoszenia.
 §2. Do subskrypcji otwartej stosuje się ponadto przepisy art. 437-439.
 §3. Przepisów § 1 oraz art. 434 nie stosuje się do subskrypcji akcji w ramach
     publicznego obrotu.
 
                                    Art. 441.
 §1. Podwyższenie kapitału zakładowego zarząd zgłasza do sądu rejestrowego.
 §2. Do zgłoszenia należy dołączyć:
   1) uchwałę walnego zgromadzenia o podwyższeniu kapitału zakładowego, bądź
     uchwałę zarządu, o której mowa w art. 446 § 1,
   2) ogłoszenie i wzór zapisu, jeżeli podwyższenie kapitału nastąpiło w drodze
     subskrypcji zamkniętej albo otwartej,
   3) spis nabywców akcji z uwidocznieniem liczby akcji, przypadających na
     każdego z nich oraz wysokości uiszczonych wpłat,
   4) dowód zatwierdzenia zmiany statutu przez właściwy organ władzy
     publicznej, jeżeli do zmiany statutu takie zatwierdzenie jest wymagane,
   5) oświadczenie wszystkich członków zarządu, że wkłady na akcje zostały
     wniesione, a w przypadku, gdy wniesienie wkładów niepieniężnych ma
     nastąpić po zarejestrowaniu podwyższenia kapitału, że przejście tych
     wkładów na spółkę jest zapewnione w terminie określonym w uchwale o
     podwyższeniu kapitału zakładowego,
   6) umowę objęcia akcji, jeżeli objęcie akcji nastąpiło w trybie subskrypcji
     prywatnej,
   7) oświadczenie zarządu, o którym mowa w art. 310 § 2 w związku z art. 431 §
     7, jeśli zarząd złożył takie oświadczenie.
 §3. W przypadku objęcia akcji dopuszczonych do publicznego obrotu należy
     dołączyć prospekt, o którym mowa w przepisach o publicznym obrocie
     papierami wartościowymi.
 §4. Podwyższenie kapitału zakładowego następuje z chwilą wpisania do rejestru.
 
                                    Oddział 3
               Podwyższenie kapitału zakładowego ze środków spółki
                                        
                                    Art. 442.
 §1. Walne zgromadzenie może podwyższyć kapitał zakładowy przeznaczając na to
     środki z kapitału zapasowego lub z innych kapitałów rezerwowych
     utworzonych z zysku, jeżeli mogą być one użyte na ten cel (podwyższenie
     kapitału zakładowego ze środków spółki). Przepis art. 348 § 1 stosuje się
     odpowiednio.
 §2. Uchwała o podwyższeniu kapitału zakładowego ze środków spółki może zostać
     powzięta, jeżeli zatwierdzone sprawozdanie finansowe za ostatni rok
     obrotowy wykazuje zysk i opinia biegłego rewidenta nie zawiera istotnych
     zastrzeżeń dotyczących sytuacji finansowej spółki. Jeżeli ostatnie
     sprawozdanie finansowe zostało sporządzone na dzień bilansowy przypadający
     co najmniej na sześć miesięcy od dnia walnego zgromadzenia, na którym
     przewiduje się powzięcie takiej uchwały, biegły rewident spółki wybrany do
     badania sprawozdania finansowego spółki albo inny biegły rewident wybrany
     przez radę nadzorczą bada nowy bilans oraz rachunek zysków i strat, które
     powinny być przedstawione na tym zgromadzeniu.
 §3. Nowe akcje, które mają być przydzielone akcjonariuszom na mocy uchwały
     walnego zgromadzenia, nie wymagają objęcia, z uwzględnieniem przepisów
     art. 443 § 2.
 
                                    Art. 443.
 §1. Akcje przydzielone w trybie art. 442 przysługują akcjonariuszom w stosunku
     do ich udziałów w dotychczasowym kapitale zakładowym. Odmienne
     postanowienia statutu lub uchwały są nieważne.
 §2. Jeżeli akcjonariuszom miałyby przypaść części ułamkowe akcji, wówczas
     walne zgromadzenie może powziąć uchwałę o:
   1) emisji i wydaniu akcjonariuszom akcji, które nie są pokryte w pełni ze
     środków spółki, pod warunkiem uiszczenia przez nich dopłat do pełnej ceny
     emisyjnej, albo
   2) wypłacie akcjonariuszom stosownych kwot, stanowiących różnicę między ceną
     emisyjną a wartością nominalną przysługujących im, lecz nie objętych,
     części ułamkowych akcji.
 §3. Jeżeli akcje, o których mowa w § 2 pkt 1, nie zostaną objęte w całości,
     zarząd dokona stosownych wypłat na rzecz uprawnionych akcjonariuszy,
     zgodnie z § 2 pkt 2. Wypłaty nie mogą przewyższać jednej dziesiątej
     łącznej wartości nominalnej akcji przydzielonych akcjonariuszom zgodnie z
     art. 442.
 §4. Zarząd powinien wezwać akcjonariuszy do złożenia dokumentów akcji celem
     ich aktualizacji lub wymiany nie później niż w terminie miesiąca od dnia
     zarejestrowania podwyższenia kapitału zakładowego.
 
                                   Rozdział 5
                                Kapitał docelowy
                   Warunkowe podwyższenie kapitału zakładowego
                                        
                                    Art. 444.
 §1. Statut może upoważnić zarząd na okres nie dłuższy niż trzy lata do
     podwyższenia kapitału zakładowego na zasadach określonych w niniejszym
     rozdziale. Zarząd może wykonać przyznane mu upoważnienie przez dokonanie
     jednego albo kilku kolejnych podwyższeń kapitału zakładowego w granicach
     określonych w § 3 (kapitał docelowy).
 §2. Upoważnienie zarządu do podwyższenia kapitału zakładowego może zostać
     udzielone na kolejne okresy, nie dłuższe jednak niż trzy lata. Udzielenie
     upoważnienia wymaga zmiany statutu.
 §3. Wysokość kapitału docelowego nie może przekraczać trzech czwartych
     kapitału zakładowego na dzień udzielenia upoważnienia zarządowi.
 §4. Zarząd może wydać akcje tylko w zamian za wkłady pieniężne, chyba że
     upoważnienie do podwyższenia kapitału zakładowego przewiduje możliwość
     objęcia akcji za wkłady niepieniężne.
 §5. Upoważnienie zarządu do podwyższenia kapitału nie może obejmować
     uprawnienia do podwyższenia kapitału ze środków własnych spółki.
 §6. Zarząd nie może wydawać akcji uprzywilejowanych lub przyznawać uprawnień,
     o których mowa w art. 354.
 
                                    Art. 445.
 §1. Uchwała walnego zgromadzenia w sprawie zmiany statutu przewidująca
     upoważnienie zarządu do podwyższenia kapitału zakładowego w granicach
     kapitału docelowego wymaga większości trzech czwartych głosów. Powzięcie
     uchwały wymaga obecności akcjonariuszy reprezentujących co najmniej połowę
     kapitału zakładowego, a w odniesieniu do spółki publicznej, co najmniej
     jedną trzecią kapitału zakładowego. Uchwała powinna być umotywowana.
 §2. Jeżeli walne zgromadzenie, zwołane w celu powzięcia uchwały w sprawie
     kapitału docelowego, nie odbyło się z powodu braku kworum określonego w §
     1, można zwołać kolejne walne zgromadzenie, podczas którego do powzięcia
     uchwały wymagana jest obecność akcjonariuszy reprezentujących co najmniej
     jedną trzecią kapitału zakładowego spółki.
 §3. Uchwała walnego zgromadzenia spółki publicznej, o której mowa w § 2, może
     być powzięta bez względu na liczbę akcjonariuszy obecnych na zgromadzeniu,
     chyba że statut stanowi inaczej.
 
                                    Art. 446.
 §1. Uchwała zarządu podjęta w granicach statutowego upoważnienia zastępuje
     uchwałę walnego zgromadzenia o podwyższeniu kapitału zakładowego. Zarząd
     decyduje o wszystkich sprawach związanych z podwyższeniem kapitału
     zakładowego, chyba że przepisy niniejszego rozdziału lub upoważnienie
     udzielone zarządowi zawierają odmienne postanowienia.
 §2. Uchwały zarządu w sprawach ustalenia ceny emisyjnej oraz wydania akcji w
     zamian za wkłady niepieniężne wymagają zgody rady nadzorczej, chyba że
     statut stanowi inaczej.
 3. Uchwała, o której mowa w  1, wymaga formy aktu notarialnego.
 
                                    Art. 447.
 §1.Wyłączenie lub ograniczenie prawa poboru dotyczące każdego podwyższenia
     kapitału zakładowego w granicach kapitału docelowego wymaga uchwały
     walnego zgromadzenia powziętej zgodnie z art. 433 § 2. Statut może
     upoważniać zarząd do wyłączenia lub ograniczenia prawa poboru za zgodą
     rady nadzorczej.
 §2. Powzięcie przez walne zgromadzenie uchwały zmieniającej statut, która
     przewiduje przyznanie zarządowi kompetencji do wyłączenia lub ograniczenia
     prawa poboru akcji za zgodą rady nadzorczej wymaga spełnienia warunków
     określonych w art. 433 § 2.
 
                                    Art. 448.
 §1. Walne zgromadzenie może uchwalić podwyższenie kapitału zakładowego z
     zastrzeżeniem, że osoby, którym przyznano prawo do objęcia akcji, wykonają
     je na warunkach określonych w uchwale w trybie określonym w art. 448-452
     (warunkowe podwyższenie kapitału zakładowego).
 §2. Uchwała o warunkowym podwyższeniu kapitału zakładowego może zostać
     powzięta w celu:
   1) przyznania praw do objęcia akcji przez obligatariuszy obligacji
     zamiennych lub obligacji z prawem pierwszeństwa, albo
   2) przyznania praw do objęcia akcji pracownikom, członkom zarządu lub rady
     nadzorczej w zamian za wkłady niepieniężne, stanowiące wierzytelności,
     jakie przysługują im z tytułu nabytych uprawnień do udziału w zysku spółki
     lub spółki zależnej.
 §3. Wartość nominalna warunkowego podwyższenia kapitału zakładowego nie może
     przekraczać trzech czwartych kapitału zakładowego z chwili podejmowania
     uchwały, o której mowa w § 1.
 §4. Podwyższenie kapitału zakładowego w celu przyznania praw do objęcia akcji,
     o których mowa w § 2, może nastąpić wyłącznie w trybie warunkowego
     podwyższenia kapitału zakładowego, z uwzględnieniem przepisów o
     obligacjach.
 
                                    Art. 449.
 §1. Do uchwały walnego zgromadzenia w sprawie warunkowego podwyższenia
     kapitału zakładowego stosuje się przepisy art. 445. Uchwała powinna
     określać w szczególności:
   1) wartość nominalną warunkowego podwyższenia kapitału zakładowego,
   2) cel warunkowego podwyższenia kapitału zakładowego,
   3) termin wykonania prawa objęcia akcji,
   4) określenie grona osób uprawnionych do objęcia akcji.
 §2. Do wkładów wnoszonych przez obligatariuszy obligacji zamiennych nie
     stosuje się przepisów dotyczących wkładów niepieniężnych.
 §3. Jeżeli uchwała o warunkowym podwyższeniu kapitału zakładowego przewiduje
     obejmowanie akcji w zamian za wkłady niepieniężne, powinny być one poddane
     badaniu przez biegłego rewidenta. Sąd rejestrowy oddala wniosek o
     rejestrację podwyższenia kapitału zakładowego, jeżeli wartość wkładu jest
     niższa co najmniej o jedną piątą od ceny emisyjnej akcji, które mają być
     obejmowane za wkłady niepieniężne. Przepisy art. 311 § 1 oraz art. 312
     stosuje się odpowiednio.
 §4. W przypadku warunkowego podwyższenia kapitału zakładowego w celu
     oferowania akcji obligatariuszom obligacji zamiennych nie stosuje się
     przepisu art. 431 § 3.
 
                                    Art. 450.
 §1. Warunkowe podwyższenie kapitału zakładowego zarząd zgłasza do sądu
     rejestrowego. Do zgłoszenia należy dołączyć:
   1) dokumenty określone w art. 441 § 2 pkt 1, 2 i pkt 4,
   2) uchwałę w sprawie warunkowego podwyższenia kapitału zakładowego,
   3) sprawozdanie zarządu i opinię biegłego rewidenta, jeżeli objęcie akcji
     następuje w zamian za wkłady niepieniężne.
 §2. Uchwała o warunkowym podwyższeniu kapitału zakładowego powinna zostać
     ogłoszona przez zarząd najpóźniej w terminie sześciu tygodni od dnia wpisu
     do rejestru warunkowego podwyższenia kapitału zakładowego.
 
                                    Art. 451.
 §1. Osoby uprawnione do objęcia akcji, określone w uchwale walnego
     zgromadzenia, obejmują akcje w warunkowo podwyższonym kapitale zakładowym
     w drodze pisemnego oświadczenia na formularzach przygotowanych przez
     spółkę. Do oświadczeń tych stosuje się odpowiednio przepisy art. 437.
 §2. Po zarejestrowaniu warunkowego podwyższenia kapitału zakładowego zarząd
     wyda dokumenty akcji zgodnie z uchwałą, o której mowa w art. 449 § 1.
 §3. Dokumenty akcji mogą być wydane tylko tym akcjonariuszom, którzy wnieśli w
     pełni wkłady. Przepisów art. 309 § 3 i § 4 nie stosuje się.
 §4. Dokumenty akcji wydane z naruszeniem przepisów § 1-3 są nieważne.
 
                                    Art. 452.
 §1. Wraz z wydaniem dokumentów akcji zgodnie z art. 451 § 2 i § 3 następuje
     nabycie praw z akcji i podwyższenie kapitału zakładowego spółki o sumę
     równą wartości nominalnej akcji objętych na podstawie uchwały o warunkowym
     podwyższeniu kapitału zakładowego.
 §2. W terminie trzydziestu dni po upływie każdego roku kalendarzowego zarząd
     zgłasza do sądu rejestrowego wykaz akcji objętych w danym roku celem
     uaktualnienia wpisu kapitału zakładowego.
 §3. Do zgłoszenia należy dołączyć wykaz osób, które wykonały prawo objęcia
     akcji. Wykaz powinien zawierać nazwiska i imiona albo firmy (nazwy)
     akcjonariuszy, liczbę objętych przez nich akcji oraz wartość wniesionych
     przez każdego akcjonariusza wkładów. Ponadto do zgłoszenia należy dołączyć
     oświadczenie zarządu, że akcje zostały wydane akcjonariuszom, którzy
     wnieśli pełne wkłady.
 §4. Zarząd spółki publicznej dokonuje zgłoszenia, o którym mowa w § 2 i § 3, w
     terminie tygodnia po upływie każdego kolejnego miesiąca, licząc od dnia
     wydania pierwszego dokumentu akcji, zgodnie z § 1. Jeżeli w danym miesiącu
     nie wydano akcji w trybie warunkowego podwyższenia kapitału zakładowego,
     zarząd zawiadamia o tym sąd rejestrowy.
 
                                    Art. 453.
Do docelowego i warunkowego podwyższenia kapitału zakładowego stosuje się
odpowiednio przepisy rozdziału 4, chyba że przepisy niniejszego rozdziału
stanowią inaczej.
                                    Art. 454.
Przepisy o kapitale docelowym i warunkowym nie naruszają kompetencji walnego
zgromadzenia do zwykłego podwyższenia kapitału zakładowego w trybie określonym w
art. 431 w okresie korzystania przez zarząd z uprawnień określonych w niniejszym
rozdziale.
                                   Rozdział 6
                         Obniżenie kapitału zakładowego
                                        
                                    Art. 455.
 §1. Kapitał zakładowy obniża się, w drodze zmiany statutu, przez zmniejszenie
     wartości nominalnej akcji, połączenie akcji lub przez umorzenie części
     akcji.
 §2. Uchwała o obniżeniu kapitału zakładowego oraz ogłoszenie o zwołaniu
     walnego zgromadzenia powinny określać cel obniżenia, kwotę, o którą
     kapitał zakładowy ma być obniżony, jak również sposób obniżenia.
 3. W przypadku umorzenia akcji w trybie art. 359 § 6 lub art. 363  5 uchwałę
     walnego zgromadzenia zastępuje  uchwała zarządu powzięta w formie aktu
     notarialnego.
 §4. Przepisy niniejszego działu dotyczące najniższej wysokości kapitału
     zakładowego oraz akcji stosuje się do obniżeniu kapitału zakładowego.
 
                                    Art. 456.
 §1. O uchwalonym obniżeniu kapitału zakładowego zarząd niezwłocznie ogłasza,
     wzywając wierzycieli spółki, do wniesienia sprzeciwów w terminie trzech
     miesięcy licząc od dnia ogłoszenia, jeżeli nie zgadzają się na obniżenie.
     Wierzyciele, którzy w tym terminie zgłosili sprzeciw, powinni być przez
     spółkę zaspokojeni lub zabezpieczeni. Wierzycieli, którzy sprzeciwu nie
     zgłosili, uważa się za zgadzających się na obniżenie kapitału zakładowego.
 §2. Roszczenia przysługujące akcjonariuszom z tytułu obniżenia kapitału
     zakładowego mogą być zaspokojone przez spółkę najwcześniej po upływie
     sześciu miesięcy od dnia ogłoszenia wpisu obniżenia kapitału zakładowego
     do rejestru.
                                        
                                    Art. 457.
 §1. Przepisów art. 456 nie stosuje się, jeżeli:
   1) pomimo obniżenia kapitału zakładowego nie zwraca się akcjonariuszom
     dokonanych przez nich wkładów ani wypłat za umorzone akcje, ani też nie
     zostają oni zwolnieni od wniesienia wkładów na kapitał zakładowy, a
     równocześnie z jego obniżeniem następuje podwyższenie kapitału zakładowego
     co najmniej do pierwotnej wysokości w drodze nowej emisji, której akcje
     zostaną w całości opłacone, albo
   2) obniżenie kapitału zakładowego ma na celu wyrównanie poniesionych strat
     lub przeniesienie określonych kwot do kapitału rezerwowego, albo
   3) zarząd dokonał, w trybie art. 363  5, umorzenia akcji, których łączna
     wartość nominalna nie przekracza 10% kapitału zakładowego spółki.
 §2. W przypadku obniżenia kapitału zakładowego zgodnie z § 1 pkt 2 i 3, kwoty
     uzyskane z obniżenia kapitału zakładowego nie mogą być przeznaczone na
     zwolnienie akcjonariuszy z wniesienia wkładów ani na wypłaty na rzecz
     akcjonariuszy, chyba że dokonano obniżenia kapitału zakładowego zgodnie z
     art. 455 i art. 456. Wysokość kapitału rezerwowego po wniesieniu do niego
     kwot pochodzących z obniżenia kapitału zakładowego nie może przekraczać
     10% obniżonego kapitału zakładowego.
 §3. Umorzenie akcji nabytych zgodnie z art. 362 § 1 pkt 5 nie może być
     dokonane częściej niż raz w roku obrotowym.
 
                                    Art. 458.
 §1. Obniżenie kapitału zakładowego zarząd zgłasza do sądu rejestrowego.
 §2. Do zgłoszenia należy dołączyć:
   1) uchwałę walnego zgromadzenia albo zarządu o obniżeniu kapitału
     zakładowego,
   2) dowód zatwierdzenia zmiany statutu przez właściwy organ władzy
     publicznej, jeżeli do zmiany statutu takie zatwierdzenie jest wymagane,
   3) dowody należytego wezwania wierzycieli,
   4) oświadczenie wszystkich członków zarządu, stwierdzające, że wierzyciele,
     którzy zgłosili sprzeciw w terminie określonym w art. 456 § 1, zostali
     zaspokojeni lub zabezpieczeni.
 §3. Przepisów § 2 pkt 3 i 4 nie stosuje się w przypadkach określonych w art.
     360 § 2 i art. 457 § 1. W tych przypadkach do zgłoszenia należy dołączyć
     oświadczenie wszystkich członków zarządu, w formie aktu notarialnego, o
     spełnieniu wszystkich warunków obniżenia kapitału zakładowego
     przewidzianych w ustawie i statucie oraz uchwale o obniżeniu kapitału
     zakładowego.
 
                                   Rozdział 7
                         Rozwiązanie i likwidacja spółki
                                        
                                    Art. 459.
Rozwiązanie spółki powodują:
   1) przyczyny przewidziane w statucie,
   2) uchwała walnego zgromadzenia o rozwiązaniu spółki albo o przeniesieniu
     siedziby spółki za granicę,
   3) ogłoszenie upadłości spółki,
   4) inne przyczyny przewidziane prawem.
   
                                    Art. 460.
 §1. Do dnia złożenia wniosku o wykreślenie spółki z rejestru rozwiązaniu może
     zapobiec uchwała walnego zgromadzenia powzięta wymaganą dla zmiany statutu
     większością głosów, oddanych w obecności akcjonariuszy reprezentujących co
     najmniej połowę kapitału zakładowego.
 §2. Przepisu § 1 nie stosuje się w przypadku, gdy rozwiązanie następuje z mocy
     prawomocnego orzeczenia sądowego.
 
                                    Art. 461.
 §1. Otwarcie likwidacji następuje z dniem uprawomocnienia się orzeczenia o
     rozwiązaniu spółki przez sąd, powzięcia przez walne zgromadzenie uchwały o
     rozwiązaniu spółki lub zaistnienia innej przyczyny jej rozwiązania.
 §2. Likwidację prowadzi się pod firmą spółki z dodaniem oznaczenia ,,w
     likwidacji".
 §3. W czasie prowadzenia likwidacji spółka zachowuje osobowość prawną.
 
                                    Art. 462.
 §1. Do spółki w okresie likwidacji stosuje się przepisy dotyczące organów
     spółki, praw i obowiązków akcjonariuszy oraz inne przepisy niniejszego
     działu, jeżeli przepisy niniejszego rozdziału nie stanowią inaczej lub z
     celu likwidacji nie wynika co innego.
 §2. W okresie likwidacji nie można, nawet częściowo, wypłacać akcjonariuszom
     zysków, ani dokonywać podziału majątku spółki przed spłaceniem wszystkich
     zobowiązań.
 
                                    Art. 463.
 §1. Likwidatorami są członkowie zarządu, chyba że statut lub uchwała walnego
     zgromadzenia  stanowi inaczej.
 §2. Na wniosek akcjonariuszy reprezentujących co najmniej jedną dziesiątą
     kapitału zakładowego sąd rejestrowy może uzupełnić liczbę likwidatorów,
     ustanawiając jednego lub dwóch likwidatorów.
 §3. Jeżeli o likwidacji orzeka sąd, może on jednocześnie ustanowić
     likwidatorów.
 §4. Na wniosek osób mających w tym interes prawny sąd rejestrowy może, z
     ważnych powodów, odwołać likwidatorów i ustanowić innych. Likwidatorów,
     ustanowionych przez sąd, tylko sąd może odwołać.
 §5. Sąd, który ustanowił likwidatorów, określa wysokość ich wynagrodzenia.
 
                                    Art. 464.
 §1. Otwarcie likwidacji, nazwiska i imiona likwidatorów oraz ich adresy albo
     adresy do doręczeń, sposób reprezentacji spółki przez likwidatorów i
     wszelkie w tym względzie zmiany należy zgłosić, nawet gdyby nie nastąpiła
     żadna zmiana w dotychczasowej reprezentacji spółki. Każdy likwidator ma
     prawo i obowiązek dokonania tego zgłoszenia.
 §2. Do zgłoszenia, o którym mowa w § 1, należy dołączyć złożone wobec sądu
     albo poświadczone notarialnie wzory podpisów likwidatorów.
 §3. Wpis likwidatorów, ustanowionych przez sąd, i wykreślenie likwidatorów,
     odwołanych przez sąd, następuje z urzędu.
 §4. W przypadku uchylenia likwidacji likwidatorzy powinni tę okoliczność
     zgłosić do sądu rejestrowego w celu wpisania do rejestru.
 
                                    Art. 465.
 §1. Likwidatorzy powinni ogłosić dwukrotnie o rozwiązaniu spółki i otwarciu
     likwidacji,  wzywając wierzycieli do zgłoszenia ich wierzytelności w
     terminie sześciu miesięcy od dnia ostatniego ogłoszenia.
 §2. Ogłoszenia, o których mowa w § 1, nie mogą być dokonywane w odstępie czasu
     dłuższym niż miesiąc, ani krótszym niż dwa tygodnie.
 
                                    Art. 466.
Do likwidatorów stosuje się przepisy dotyczące członków zarządu, chyba że
przepisy niniejszego rozdziału stanowią inaczej.
                                    Art. 467.
 §1. Likwidatorzy powinni sporządzić bilans otwarcia likwidacji. Bilans ten
     likwidatorzy składają walnemu zgromadzeniu do zatwierdzenia.
 §2. Likwidatorzy powinni po upływie każdego roku obrotowego składać walnemu
     zgromadzeniu sprawozdanie ze swej działalności oraz sprawozdanie
     finansowe.
 §3. Do bilansu likwidacyjnego należy przyjąć wszystkie składniki aktywów
     według ich wartości zbywczej.
 
                                    Art. 468.
 §1. Likwidatorzy powinni zakończyć interesy bieżące spółki, ściągnąć
     wierzytelności, wypełnić zobowiązania i upłynnić majątek spółki (czynności
     likwidacyjne). Nowe interesy mogą podejmować tylko wówczas, gdy to jest
     potrzebne do ukończenia spraw w toku. Nieruchomości mogą być zbywane w
     drodze publicznej licytacji, a z wolnej ręki, jedynie na mocy uchwały
     walnego zgromadzenia i po cenie nie niższej od uchwalonej przez
     zgromadzenie.
 §2. W stosunku wewnętrznym likwidatorzy są zobowiązani stosować się do uchwał
     walnego zgromadzenia. Zasady tej nie stosuje się do likwidatorów
     ustanowionych przez sąd.
 
                                    Art. 469.
 §1. W granicach swoich kompetencji określonych w art. 468 likwidatorzy mają
     prawo prowadzenia spraw oraz reprezentowania spółki.
 §2. Ograniczenia kompetencji likwidatorów nie mają skutku prawnego wobec osób
     trzecich.
 §3. Wobec osób trzecich, działających w dobrej wierze, uważa się czynności
     podjęte przez likwidatorów za czynności likwidacyjne.
 
                                    Art. 470.
1. Otwarcie likwidacji powoduje wygaśnięcie prokury.
2. W okresie likwidacji nie może być ustanowiona prokura.
                                        
                                    Art. 471.
Jeżeli kapitału zakładowego nie wpłacono całkowicie, a majątek spółki nie
wystarcza na pokrycie jej zobowiązań, likwidatorzy powinni ściągnąć od każdego
akcjonariusza, poczynając od akcji nieuprzywilejowanych co do podziału majątku,
wpłaty należności w takiej wysokości, jakiej potrzeba do pokrycia zobowiązań.
                                    Art. 472.
Jeżeli majątek spółki nie wystarcza na zwrot sum wpłaconych na akcje
uprzywilejowane co do podziału majątku, a pozostałe akcje nie zostały w pełni
pokryte, należy ściągnąć od akcjonariuszy zwykłych dalsze wpłaty należności.
                                    Art. 473.
Sumy potrzebne do zaspokojenia lub zabezpieczenia znanych spółce wierzycieli,
którzy się nie zgłosili lub których wierzytelności nie są wymagalne albo są
sporne, należy złożyć do depozytu sądowego.
                                    Art. 474.
 §1. Podział między akcjonariuszy majątku pozostałego po zaspokojeniu lub
     zabezpieczeniu wierzycieli nie może nastąpić przed upływem roku od dnia
     ostatniego ogłoszenia o otwarciu likwidacji i wezwaniu wierzycieli.
 §2. Majątek, o którym mowa w  1, dzieli się między akcjonariuszy w stosunku do
     dokonanych przez każdego z nich wpłat na kapitał zakładowy.
 §3. Jeżeli akcje uprzywilejowane korzystają z prawa pierwszeństwa przy
     podziale majątku, należy przede wszystkim spłacić akcje uprzywilejowane w
     granicach sum wpłaconych na każdą z nich, a następnie spłacić w ten sam
     sposób akcje zwykłe; nadwyżka majątku zostanie podzielona na ogólnych
     zasadach między wszystkie akcje.
 §4. Statut może określać inne zasady podziału majątku.
                                        
                                    Art. 475.
 §1. Wierzyciele spółki, którzy nie zgłosili swoich roszczeń we właściwym
     terminie ani nie byli spółce znani, mogą żądać zaspokojenia swoich
     należności z majątku spółki jeszcze niepodzielonego.
 §2. Akcjonariusze, którzy po upływie terminu, określonego w art. 474 § 1
     otrzymali w dobrej wierze przypadającą na nich część majątku spółki, nie
     są obowiązani do jej zwrotu celem pokrycia należności wierzycieli.
 
                                    Art. 476.
 §1. Po zakończeniu likwidacji i po zatwierdzeniu przez walne zgromadzenie
     sprawozdania finansowego na dzień zakończenia likwidacji (sprawozdanie
     likwidacyjne), likwidatorzy powinni ogłosić to sprawozdanie i złożyć je
     sądowi rejestrowemu z jednoczesnym zgłoszeniem wniosku o wykreślenie
     spółki z rejestru.
 §2. Jeżeli po zakończeniu likwidacji walne zgromadzenie zwołane w celu
     zatwierdzenia sprawozdania nie odbyło się z powodu braku kworum,
     likwidatorzy mogą wykonać czynności, o których mowa w § 1, bez
     zatwierdzenia sprawozdania likwidacyjnego.
 §3. Księgi i dokumenty spółki rozwiązanej powinny być oddane na przechowanie
     osobie wskazanej w statucie lub uchwale walnego zgromadzenia. W braku
     takiego wskazania, przechowawcę wyznacza sąd rejestrowy.
 §4. Z upoważnienia sądu rejestrowego akcjonariusze i osoby mające w tym
     interes prawny mogą przeglądać księgi i dokumenty.
 
                                    Art. 477.
 §1. W przypadku upadłości spółki jej rozwiązanie następuje po zakończeniu
     postępowania upadłościowego, z chwilą wykreślenia z rejestru. Wniosek o
     wykreślenie z rejestru składa syndyk.
 §2. Spółka nie ulega rozwiązaniu w przypadku, gdy postępowanie kończy się
     układem lub zostaje z innych przyczyn uchylone lub umorzone.
 §3. O rozwiązaniu spółki likwidatorzy lub syndyk powinni zawiadomić właściwy
     urząd skarbowy, przekazując odpis sprawozdania likwidacyjnego; powinni
     również zawiadomić inne organy i instytucje określone w odrębnych
     przepisach, przekazując im, w przypadku zgłoszenia takiego żądania, odpis
     sprawozdania likwidacyjnego.
 
                                    Art. 478.
Rozwiązanie spółki następuje po przeprowadzeniu likwidacji z chwilą wykreślenia
spółki z rejestru.
                                   Rozdział 8
                         Odpowiedzialność cywilnoprawna
                                        
                                    Art. 479.
Jeżeli członkowie zarządu umyślnie lub przez niedbalstwo podali fałszywe dane w
oświadczeniu, o którym mowa w art. 320 § 1 pkt 3 i 4 lub w art. 441 § 2 pkt 5,
odpowiadają wobec wierzycieli spółki solidarnie ze spółką przez trzy lata od
dnia zarejestrowania spółki lub zarejestrowania podwyższenia kapitału
zakładowego.
                                    Art. 480.
 §1. Kto, biorąc udział w tworzeniu spółki, wbrew przepisom prawa z winy swojej
     wyrządził spółce szkodę, obowiązany jest do jej naprawienia.
 §2. W szczególności odpowiada ten, kto:
   1) zamieścił lub współdziałał w zamieszczeniu w statucie, sprawozdaniach,
     opiniach, ogłoszeniach i zapisach fałszywych danych lub dane te w inny
     sposób rozpowszechniał, bądź też pominął lub współdziałał w pominięciu w
     tych dokumentach danych istotnych dla powstania spółki, w szczególności
     dotyczących wkładów niepieniężnych, nabycia mienia oraz przyznania
     akcjonariuszom lub innym osobom wynagrodzenia lub szczególnych korzyści,
     albo
   2) współdziałał w czynnościach prowadzących do zarejestrowania spółki na
     podstawie dokumentu zawierającego fałszywe dane.
   
                                    Art. 481.
Kto w związku z powstaniem spółki akcyjnej lub podwyższeniem jej kapitału
zakładowego, z winy swojej zapewnia sobie albo osobie trzeciej zapłatę
nadmiernie wygórowaną ponad wartość zbywczą wkładów niepieniężnych albo
nabywanego mienia lub też wynagrodzenie albo korzyści szczególne, niewspółmierne
z oddanymi usługami, obowiązany jest do naprawienia szkody wyrządzonej spółce.
                                    Art. 482.
Kto przy badaniu sprawozdania finansowego spółki z winy swojej dopuścił do
wyrządzenia spółce szkody, obowiązany jest do jej naprawienia.
                                    Art. 483.
 §1. Członek zarządu, rady nadzorczej oraz likwidator odpowiada wobec spółki za
     szkodę wyrządzoną działaniem lub zaniechaniem sprzecznym z prawem lub
     postanowieniami statutu spółki, chyba że nie ponosi winy.
 §2. Członek zarządu, rady nadzorczej oraz likwidator powinien przy wykonywaniu
     swoich obowiązków dołożyć staranności wynikającej z zawodowego charakteru
     swojej działalności.
 
                                    Art. 484.
Kto współdziałał w wydaniu przez spółkę bezpośrednio lub za pośrednictwem osób
trzecich akcji, obligacji lub innych tytułów uczestnictwa w zyskach albo
podziale majątku, obowiązany jest do naprawienia wyrządzonej szkody, jeżeli
zamieścił w ogłoszeniach lub zapisach fałszywe dane lub w inny sposób dane te
rozpowszechniał albo, podając dane o stanie majątkowym spółki, zataił
okoliczności, które powinny być ujawnione zgodnie z obowiązującymi przepisami.
                                    Art. 485.
Jeżeli szkodę, o której mowa w art. 480-484, wyrządziło kilka osób wspólnie,
odpowiadają za szkodę solidarnie.
                                    Art. 486.
 §1. Jeżeli spółka nie wytoczy powództwa o naprawienie wyrządzonej jej szkody w
     terminie roku od dnia ujawnienia czynu wyrządzającego szkodę, każdy
     akcjonariusz lub osoba, której służy inny tytuł uczestnictwa w zyskach lub
     podziale majątku, może wnieść pozew o naprawienie szkody wyrządzonej
     spółce.
 §2. Na żądanie pozwanego zgłoszone przy pierwszej czynności procesowej, sąd
     może nakazać złożenie kaucji na zabezpieczenie pokrycia szkody grożącej
     pozwanemu. Wysokość i rodzaj kaucji sąd określa według swojego uznania. W
     przypadku niezłożenia kaucji w wyznaczonym przez sąd terminie pozew
     zostaje odrzucony.
 §3. Na kaucji służy pozwanemu pierwszeństwo przed wszystkimi wierzycielami
     powoda.
 §4. Jeżeli powództwo okaże się nieuzasadnione, a powód wnosząc je, działał w
     złej wierze lub dopuścił się rażącego niedbalstwa, obowiązany jest
     naprawić szkodę wyrządzoną pozwanemu.
 
                                    Art. 487.
W przypadku wytoczenia powództwa na podstawie art. 486 § 1 oraz w razie
upadłości spółki, osoby obowiązane do naprawienia szkody nie mogą powoływać się
na uchwałę walnego zgromadzenia udzielającą im absolutorium ani na dokonane
przez spółkę zrzeczenie się roszczeń o odszkodowanie.
                                    Art. 488.
Roszczenie o naprawienie szkody przedawnia się z upływem trzech lat od dnia, w
którym spółka dowiedziała się o szkodzie i o osobie obowiązanej do jej
naprawienia. Jednakże w każdym przypadku roszczenie przedawnia się z upływem
pięciu lat od dnia, w którym nastąpiło zdarzenie wyrządzające szkodę.
                                    Art. 489.
Powództwo o odszkodowanie przeciwko członkom organów spółki oraz likwidatorom
wytacza się według miejsca siedziby spółki.
                                    Art. 490.
Przepisy art. 479-489 nie naruszają praw akcjonariuszy oraz innych osób do
dochodzenia naprawienia szkody na zasadach ogólnych.
                                        
                                    Tytuł IV
                   Łączenie, podział i przekształcanie spółek
                                        
                                     Dział I
                               Łączenie się spółek
                                        
                                   Rozdział 1
                                 Przepisy ogólne
                                        
                                    Art. 491.
 §1. Spółki kapitałowe mogą się łączyć między sobą oraz ze spółkami osobowymi;
     spółka osobowa nie może jednakże być spółką przejmującą albo spółką nowo
     zawiązaną.
 §2. Spółki osobowe mogą się łączyć między sobą tylko przez zawiązanie spółki
     kapitałowej.
 §3. Nie może się łączyć spółka w likwidacji, która rozpoczęła podział majątku
     ani spółka w upadłości.
 
                                    Art. 492.
 §1. Połączenie może być dokonane:
   1) przez przeniesienie całego majątku spółki (przejmowanej) na inną spółkę
     (przejmującą) za udziały lub akcje, które spółka przejmująca wydaje
     wspólnikom spółki przejmowanej (łączenie się przez przejęcie),
   2) przez zawiązanie spółki kapitałowej, na którą przechodzi majątek
     wszystkich łączących się spółek za udziały lub akcje nowej spółki
     (łączenie się przez zawiązanie nowej spółki).
 §2. Wspólnicy spółki przejmowanej lub spółek łączących się przez zawiązanie
     nowej spółki mogą otrzymać obok udziałów lub akcji spółki przejmującej
     bądź spółki nowo zawiązanej dopłaty w gotówce, nie przekraczające łącznie
     10% wartości bilansowej przyznanych udziałów albo akcji spółki
     przejmującej, określonej według oświadczenia, o którym mowa w art. 499 § 2
     pkt 4, bądź 10% wartości nominalnej przyznanych udziałów albo akcji spółki
     nowo zawiązanej. Dopłaty spółki przejmującej są dokonywane z zysku bądź z
     kapitału zapasowego tej spółki.
 §3. Spółka przejmująca lub spółka nowo zawiązana może wydanie swoich udziałów
     lub akcji wspólnikom spółki przejmowanej lub spółek łączących się przez
     zawiązanie nowej spółki uzależnić od wniesienia dopłat w gotówce nie
     przekraczających wartości, o której mowa w § 2.
 
                                    Art. 493.
 §1. Spółka przejmowana albo spółki łączące się przez zawiązanie nowej spółki
     zostają rozwiązane, bez przeprowadzenia postępowania likwidacyjnego, w
     dniu wykreślenia z rejestru.
 §2. Połączenie następuje z dniem wpisania połączenia do rejestru właściwego
     według siedziby, odpowiednio spółki przejmującej albo spółki nowo
     zawiązanej (dzień połączenia). Wpis ten wywołuje skutek wykreślenia spółki
     przejmowanej albo spółek łączących się przez zawiązanie nowej spółki, z
     uwzględnieniem art. 507.
 3. Wykreślenie z rejestru spółki przejmowanej nie może nastąpić przed dniem
     zarejestrowania podwyższenia kapitału zakładowego spółki przejmującej,
     jeżeli takie podwyższenie ma nastąpić, i przed dniem wpisania połączenia
     do rejestru właściwego według siedziby spółki przejmowanej.
 4. Wykreślenie spółek łączących się przez zawiązanie nowej spółki nie może
     nastąpić przed dniem wpisania do rejestru nowej spółki.
 §5. Wykreślenie z rejestru, o którym mowa w § 3 i § 4 następuje z urzędu.
                                        
                                    Art. 494.
 §1. Spółka przejmująca albo spółka nowo zawiązana wstępuje z dniem połączenia
     we wszystkie prawa i obowiązki spółki przejmowanej albo spółek łączących
     się przez zawiązanie nowej spółki.
 §2. Na spółkę przejmującą albo spółkę nowo zawiązaną przechodzą z dniem
     połączenia, w szczególności zezwolenia, koncesje oraz ulgi, które zostały
     przyznane spółce przejmowanej albo którejkolwiek ze spółek łączących się
     przez zawiązanie nowej spółki, chyba że ustawa lub decyzja o udzieleniu
     zezwolenia, koncesji lub ulgi stanowi inaczej.
 §3. Ujawnienie w księgach wieczystych lub rejestrach przejścia na spółkę
     przejmującą albo na spółkę nowo zawiązaną praw ujawnionych w tych księgach
     lub rejestrach następuje na wniosek tej spółki.
 §4. Z dniem połączenia wspólnicy spółki przejmowanej lub spółek łączących się
     przez zawiązanie nowej spółki stają się wspólnikami spółki przejmującej
     bądź spółki nowo zawiązanej.
 §5. Przepisu § 2 nie stosuje się do zezwoleń i koncesji udzielonych spółce
     będącej instytucją finansową, jeżeli organ, który udzielił zezwolenia lub
     wydał koncesję złożył sprzeciw w terminie trzech tygodni od zawiadomienia
     go o planie połączenia. Zawiadomienie organu powinno nastąpić nie później
     niż w ciągu dwóch tygodni od ogłoszenia planu połączenia, przez jedną z
     łączących się spółek.
 
                                    Art. 495.
 §1. Majątek każdej z połączonych spółek powinien być zarządzany przez spółkę
     przejmującą bądź spółkę nowo zawiązaną oddzielnie, aż do dnia zaspokojenia
     lub zabezpieczenia wierzycieli, których wierzytelności powstały przed
     dniem połączenia, a którzy przed upływem sześciu miesięcy od dnia
     ogłoszenia o połączeniu zażądali na piśmie zapłaty.
 §2. Za prowadzenie oddzielnego zarządu członkowie organów spółki przejmującej
     lub spółki nowo zawiązanej odpowiadają solidarnie.
 
                                    Art. 496.
 §1. W okresie odrębnego zarządzania majątkami spółek wierzycielom każdej
     spółki służy pierwszeństwo zaspokojenia z majątku swojej pierwotnej
     dłużniczki przed wierzycielami pozostałych łączących się spółek.
 §2. Wierzyciele łączącej się spółki, którzy zgłosili swoje roszczenia w
     terminie sześciu miesięcy od dnia ogłoszenia o połączeniu i
     uprawdopodobnili, że ich zaspokojenie jest zagrożone przez połączenie,
     mogą żądać zabezpieczenia swoich roszczeń.
 
                                    Art. 497.
 §1. Do łączenia się spółek stosuje się odpowiednio przepisy dotyczące
     powstania spółki przejmującej albo spółki nowo zawiązanej utworzonej w
     wyniku połączenia, jeżeli przepisy niniejszego działu nie stanowią
     inaczej.
 §2. Z powodu braków, o których mowa w art. 21, połączenie nie może być
     uchylone w przypadku, gdy od dnia połączenia upłynęło sześć miesięcy.
 
                                   Rozdział 2
                        Łączenie się spółek kapitałowych
                                        
                                    Art. 498.
Plan połączenia spółek wymaga pisemnego uzgodnienia między łączącymi się
spółkami.
                                    Art. 499.
 §1. Plan połączenia powinien zawierać co najmniej:
   1) typ, firmę i siedzibę każdej z łączących się spółek, sposób łączenia, a w
     przypadku połączenia przez zawiązanie nowej spółki również typ, firmę i
     siedzibę tej spółki,
   2) stosunek wymiany udziałów lub akcji spółki przejmowanej bądź spółek
     łączących się przez zawiązanie nowej spółki na udziały lub akcje spółki
     przejmującej bądź spółki nowo zawiązanej i wysokość ewentualnych dopłat,
   3)  zasady dotyczące przyznania udziałów albo akcji w spółce przejmującej
     bądź w spółce nowo zawiązanej,
   4)  dzień, od którego udziały albo akcje, o których mowa w pkt 3, uprawniają
     do uczestnictwa w zysku spółki przejmującej bądź spółki nowo zawiązanej,
   5) prawa przyznane przez spółkę przejmującą bądź spółkę nowo zawiązaną
     wspólnikom oraz osobom szczególnie uprawnionym w spółce przejmowanej bądź
     w spółkach łączących się przez zawiązane nowej spółki,
   6) szczególne korzyści dla członków organów łączących się spółek a także
     innych osób uczestniczących w połączeniu, jeżeli takie zostały przyznane.
 §2. Do planu połączenia należy dołączyć:
   1)  projekt uchwał o połączeniu spółek,
   2)  projekt zmian umowy albo statutu spółki przejmującej bądź projekt umowy
     albo statutu spółki nowo zawiązanej,
   3)  ustalenie wartości majątku spółki przejmowanej bądź spółek łączących się
     przez zawiązanie nowej spółki, na określony dzień w miesiącu
     poprzedzającym złożenie wniosku o ogłoszenie planu połączenia,
   4)  oświadczenie zawierające informację o stanie księgowym spółki
     sporządzoną dla celów połączenia na dzień, o którym mowa w pkt 3, przy
     wykorzystaniu tych samych metod i w takim samym układzie jak ostatni
     bilans roczny.
   3. W informacji, o której mowa w  2 pkt 4:
    1) nie jest konieczne przedstawienie nowej inwentaryzacji,
    2) wartości wykazane w ostatnim bilansie powinny być zmienione tylko w
     przypadku, gdy jest to konieczne dla odzwierciedlenia zmian w zapisach
     księgowych; należy wówczas uwzględnić tymczasowe odpisy amortyzacyjne i
     zapasy oraz istotne zmiany w aktualnej wartości nie wykazane w księgach.
   
                                    Art. 500.
 §1. Plan połączenia powinien być zgłoszony do sądu rejestrowego łączących się
     spółek z wnioskiem, o którym mowa w art. 502 § 2.
 §2. Plan połączenia należy ogłosić nie później niż na sześć tygodni przed
     dniem powzięcia pierwszej uchwały w sprawie połączenia, o której mowa w
     art. 506.
 
                                    Art. 501.
Zarząd każdej z łączących się spółek sporządza pisemne sprawozdanie
uzasadniające połączenie, jego podstawy prawne i uzasadnienie ekonomiczne, a
zwłaszcza stosunek wymiany udziałów lub akcji, o którym mowa w art. 499 § 1 pkt
2. W przypadku szczególnych trudności związanych z wyceną udziałów lub akcji
łączących się spółek, sprawozdanie powinno wskazywać na te trudności.
                                    Art. 502.
 §1. Plan połączenia należy poddać badaniu przez biegłego w zakresie
     poprawności i rzetelności.
 §2. Sąd rejestrowy właściwy według siedziby spółki przejmującej albo spółki,
     która ma być zawiązana w miejsce łączących się spółek, wyznacza biegłego
     na wspólny wniosek spółek podlegających łączeniu. W uzasadnionych
     przypadkach sąd może wyznaczyć dwóch albo większą liczbę biegłych.
 §3. Sąd rejestrowy określa wynagrodzenie za pracę biegłego i zatwierdza
     rachunki jego wydatków. Jeżeli łączące się spółki dobrowolnie tych
     należności nie uiszczą w terminie dwóch tygodni, sąd rejestrowy ściągnie
     je w trybie przewidzianym dla egzekucji opłat sądowych.
 
                                    Art. 503.
 §1. Biegły w terminie, określonym przez sąd, nie dłuższym jednak niż dwa
     miesiące od dnia jego wyznaczenia, sporządzi na piśmie szczegółową opinię
     i złoży ją wraz z planem połączenia sądowi rejestrowemu oraz zarządom
     łączących się spółek. Opinia ta powinna zawierać co najmniej:
   1)  stwierdzenie, czy stosunek wymiany udziałów lub akcji, o którym mowa w
     art. 499 § 1 pkt 2, został ustalony należycie,
   2)  wskazanie metody albo metod użytych dla określenia proponowanego w
     planie połączenia stosunku wymiany udziałów lub akcji wraz z oceną
     zasadności ich zastosowania,
   3)  wskazanie szczególnych trudności związanych z wyceną udziałów lub akcji
     łączących się spółek.
 §2. Na pisemne żądanie biegłego, zarządy łączących się spółek przedłożą mu
     dodatkowe wyjaśnienia lub dokumenty.
 
                                    Art. 504.
 §1. Zarządy łączących się spółek powinny zawiadomić wspólników dwukrotnie, w
     odstępie nie krótszym niż dwa tygodnie, w sposób przewidziany dla
     zwoływania zgromadzeń wspólników lub walnych zgromadzeń, o zamiarze
     połączenia się z inną spółką, nie później niż na sześć tygodni przed
     planowanym dniem powzięcia uchwały o połączeniu.
  § 2. Zawiadomienie, o którym mowa w § 1, powinno zawierać co najmniej:
   1)  numer Monitora Sądowego i Gospodarczego, w którym dokonano ogłoszenia, o
     którym mowa w art. 500 § 2, chyba że zawiadomienie to jest przedmiotem
     ogłoszenia,
   2)  miejsce oraz termin, w którym wspólnicy mogą się zapoznać z dokumentami
     wymienionymi w art. 505 § 1; termin ten nie może być krótszy niż miesiąc
     przed planowanym dniem powzięcia uchwały o połączeniu.
   
                                    Art. 505.
 §1. Wspólnicy łączących się spółek mają prawo przeglądać następujące
     dokumenty:
   1)  plan połączenia,
   2)  sprawozdania finansowe oraz sprawozdania zarządów z działalności
     łączących się spółek za trzy ostatnie lata obrotowe wraz z opinią i
     raportem biegłego rewidenta, jeśli opinia lub raport były sporządzane,
   3)  dokumenty, o których mowa w art. 499 § 2,
   4)  sprawozdania zarządów łączących się spółek sporządzone dla celów
     połączenia, o których mowa w art. 501,
   5)  opinię biegłego, o której mowa w art. 503 § 1.
 §2. Jeżeli łącząca się spółka prowadziła działalność w okresie krótszym niż
     trzy lata, sprawozdania, o których mowa w § 1 pkt 2, powinny obejmować
     cały okres działalności spółki.
 §3. Wspólnicy mogą żądać udostępnienia im bezpłatnie w lokalu spółki odpisów
     dokumentów, o których mowa w § 1.
 §4. Bezpośrednio przed powzięciem uchwały o połączeniu spółek wspólnikom
     należy ustnie przedstawić istotne elementy treści planu połączenia,
     sprawozdania zarządu i opinii biegłego.
 
                                    Art. 506.
 §1. Łączenie się spółek wymaga uchwały zgromadzenia wspólników lub walnego
     zgromadzenia każdej z łączących się spółek, powziętej większością trzech
     czwartych głosów, reprezentujących co najmniej połowę kapitału
     zakładowego, chyba że umowa lub statut spółki przewidują surowsze warunki.
 §2. Łączenie się spółek publicznych wymaga uchwały walnego zgromadzenia każdej
     z łączących się spółek, powziętej większością dwóch trzecich głosów, chyba
     że statut spółki przewiduje surowsze warunki.
 §3. W przypadku, gdy w łączącej się spółce akcyjnej występują akcje różnego
     rodzaju, uchwała powinna być powzięta w drodze głosowania oddzielnymi
     grupami.
 §4. Uchwała, o której mowa w § 1-3, powinna zawierać zgodę na plan połączenia
     a także na proponowane zmiany umowy albo statutu spółki przejmującej bądź
     na treść umowy albo statutu nowej spółki.
 §5. Uchwała, o której mowa w § 1-3, powinna być umieszczona w protokole
     sporządzonym przez notariusza.
 
                                    Art. 507.
 §1. Zarząd każdej z łączących się spółek powinien zgłosić do sądu rejestrowego
     uchwałę o łączeniu się spółki w celu wpisania do rejestru wzmianki o
     takiej uchwale ze wskazaniem, czy łącząca się spółka jest spółką
     przejmującą, czy spółką przejmowaną.
 §2. W przypadku, gdy siedziby właściwych sądów rejestrowych znajdują się w
     różnych miejscowościach, sąd rejestrowy właściwy według siedziby spółki
     przejmującej bądź spółki nowo zawiązanej, zawiadamia z urzędu niezwłocznie
     sąd rejestrowy właściwy według siedziby spółki przejmowanej bądź spółek
     łączących się przez zawiązanie nowej spółki, o swoim postanowieniu, o
     którym mowa w art. 493 § 2.
 §3. W przypadku, o którym mowa w § 2 sąd rejestrowy właściwy według siedziby
     spółki przejmowanej bądź każdej ze spółek łączących się przez zawiązanie
     nowej spółki, przekazuje z urzędu dokumenty spółki wykreślonej z rejestru,
     celem ich przechowania, sądowi rejestrowemu właściwemu według siedziby
     spółki przejmującej bądź spółki nowo zawiązanej.
 
                                    Art. 508.
Ogłoszenie o połączeniu spółek jest dokonywane na wniosek spółki przejmującej
albo spółki nowo zawiązanej.
                                    Art. 509.
 §1. Po dniu połączenia spółek powództwo o uchylenie albo o stwierdzenie
     nieważności uchwały, o której mowa w art. 506, może być wytoczone jedynie
     przeciwko spółce przejmującej albo spółce nowo zawiązanej.
 §2. Powództwo, o którym mowa w § 1, może być wytoczone nie później niż w
     terminie miesiąca od dnia powzięcia uchwały. Przepisy art. 249, art. 250,
     art. 252 § 1, art. 253, art. 254 lub art. 422, art. 423, art. 425 § 1 i
     art. 426-429 stosuje się odpowiednio.
 §3. Uchwała nie podlega zaskarżeniu ze względu na zastrzeżenia dotyczące
     wyłącznie stosunku wymiany udziałów lub akcji, o którym mowa w art. 499 §
     1 pkt 2. Nie ogranicza to prawa do dochodzenia odszkodowania na zasadach
     ogólnych.
 §4. Po uprawomocnieniu się orzeczenia o uchyleniu albo stwierdzeniu
     nieważności
     uchwały, o której mowa w art. 506, sąd zawiadamia z urzędu właściwe sądy
     rejestrowe.
 
                                    Art. 510.
 §1. W przypadku uchylenia uchwały albo stwierdzenia nieważności uchwały, o
     której mowa w art. 506, sąd rejestrowy z urzędu wykreśla z rejestru wpisy
     dokonane w związku z połączeniem.
 §2. Wykreślenie z rejestru, o którym mowa w § 1, nie wpływa na ważność
     czynności prawnych spółki przejmującej albo spółki nowo zawiązanej,
     dokonanych w okresie między dniem połączenia a dniem ogłoszenia o
     wykreśleniu. Za zobowiązania wynikające z takich czynności łączące się
     spółki odpowiadają solidarnie.
 
                                    Art. 511.
 1. Osoby o szczególnych uprawnieniach w spółce przejmowanej, bądź w spółkach
     łączących się przez zawiązanie nowej spółki, o których mowa w art. 174 §
     2, art. 304 § 2 pkt 1, art. 351-355, art. 361 oraz w art. 474 § 3, mają
     prawa co najmniej równoważne z tymi, które im przysługiwały dotychczas.
 2. Posiadacze papierów wartościowych innych niż akcje, emitowanych przez
     spółkę przejmowaną bądź przez spółki łączące się przez zawiązanie nowej
     spółki, mają w spółce przejmującej albo spółce nowo zawiązanej prawa co
     najmniej równoważne z tymi, które im przysługiwały dotychczas.
 3. Uprawnienia, o których mowa w  1 i § 2 mogą być zmienione lub zniesione w
     drodze umowy między uprawnionym a spółką przejmującą, bądź spółką nowo
     zawiązaną.
                                    Art. 512.
 §1. Członkowie zarządu, rady nadzorczej lub komisji rewizyjnej oraz
     likwidatorzy łączących się spółek odpowiadają wobec wspólników tych spółek
     solidarnie za szkody wyrządzone działaniem lub zaniechaniem, sprzecznym z
     prawem lub postanowieniami umowy albo statutu spółki, chyba że nie ponoszą
     winy.
 §2. Roszczenia z tytułu naprawienia szkody przedawniają się z upływem trzech
     lat od dnia ogłoszenia o połączeniu. Przepisy art. 293 § 2, art. 295 § 24,
art. 296, art. 298, art. 300 lub art. 483 § 2, art. 484, art. 486 § 24,
art. 489 i art. 490 stosuje się odpowiednio.
 
                                    Art. 513.
 §1. Biegły odpowiada wobec łączących się spółek oraz ich wspólników lub
     akcjonariuszy za szkody wyrządzone z jego winy. W przypadku, gdy biegłych
     jest kilku ich odpowiedzialność jest solidarna.
 §2. Do odpowiedzialności, o której mowa w § 1, stosuje się odpowiednio przepis
     art. 512 § 2.
 
                                    Art. 514.
 §1. Spółka przejmująca nie może objąć udziałów albo akcji własnych za udziały
     lub akcje, które posiada w spółce przejmowanej oraz za własne udziały lub
     akcje spółki przejmowanej.
 §2. Zakaz, o którym mowa w § 1, dotyczy również objęcia udziałów lub akcji
     własnych przez osoby działające we własnym imieniu, lecz na rachunek
     spółki przejmującej bądź spółki przejmowanej.
 
                                    Art. 515.
 §1. Połączenie może być przeprowadzone bez podwyższenia kapitału zakładowego,
     jeżeli spółka przejmująca ma udziały lub akcje spółki przejmowanej albo
     udziały lub akcje nabyte lub objęte, zgodnie z przepisami art. 200 lub
     art. 362 oraz w przypadkach, o których mowa w art. 366.
 §2. Dla umożliwienia objęcia udziałów lub akcji wspólnikom spółki przejmowanej
     spółka przejmująca może nabyć własne udziały albo akcje o łącznej wartości
     nominalnej nie przekraczającej 10% kapitału zakładowego.
 
                                    Art. 516.
 §1. W odniesieniu do spółki przejmującej połączenie może być przeprowadzone
     bez powzięcia uchwały, o której mowa w art. 506, jeżeli spółka ta posiada
     udziały albo akcje o łącznej wartości nominalnej nie niższej niż 90%
     kapitału zakładowego spółki przejmowanej, lecz nie obejmującej całego jej
     kapitału. Nie dotyczy to przypadku, gdy spółką przejmującą jest spółka
     publiczna.
 §2. Wspólnik spółki przejmującej, reprezentujący co najmniej jedną dwudziestą
     kapitału zakładowego, może  domagać się zwołania nadzwyczajnego
     zgromadzenia wspólników albo nadzwyczajnego walnego zgromadzenia w celu
     powzięcia uchwały, o której mowa w § 1.
 3. Wspólnik spółki przejmowanej może żądać wykupienia jego udziałów albo akcji
     przez spółkę przejmującą na zasadach określonych w art. 417.
 4. Uprawnienia, o których mowa w  2 i § 3 mogą być wykonane w terminie
     miesiąca od dnia ogłoszenia planu połączenia.
 §5. Do łączenia przez przejęcie, o którym mowa w § 1, nie stosuje się
     przepisów art. 494 § 4, art. 499 § 1 pkt 2-4, art. 501-503, art. 505 § 1
     pkt 4-5, art. 512 i art. 513.
 6. Przepisy  1, 2, 4 i  5 stosuje się odpowiednio w przypadku przejęcia przez
     spółkę przejmującą swej spółki jednoosobowej.
 §7. Do łączenia się spółek z ograniczoną odpowiedzialnością, których
     wspólnikami są wyłącznie osoby fizyczne w liczbie nieprzekraczającej we
     wszystkich łączących się spółkach dziesięciu osób, nie stosuje się
     przepisów art. 500 § 1 i art. 502-504, chyba że przynajmniej jeden
     wspólnik zgłosi sprzeciw spółce, nie później niż w terminie miesiąca od
     dnia zgłoszenia planu połączenia do sądu rejestrowego.
 
                                   Rozdział 3
                     Łączenie się z udziałem spółek osobowych
                                        
                                    Art. 517.
 §1. Plan połączenia spółek wymaga pisemnego uzgodnienia między łączącymi się
     spółkami.
 §2. Przygotowanie planu połączenia spółek osobowych przez zawiązanie nowej
     spółki kapitałowej nie jest obowiązkowe.
 
                                    Art. 518.
 §1. Plan połączenia powinien zawierać co najmniej:
   1)  typ, firmę i siedzibę każdej z łączących się spółek, sposób łączenia, a
     w przypadku połączenia przez zawiązanie nowej spółki, również typ, firmę i
     siedzibę tej spółki,
   2)  liczbę i wartość udziałów albo akcji spółki przejmującej bądź spółki
     nowo zawiązanej, przyznanych wspólnikom łączącej się spółki osobowej, oraz
     wysokość ewentualnych dopłat,
   3)  dzień, od którego udziały albo akcje przyznane wspólnikom łączącej się
     spółki osobowej uprawniają do uczestnictwa w zysku spółki przejmującej
     bądź spółki nowo zawiązanej,
   4)  szczególne korzyści dla wspólników łączącej się spółki osobowej a także
     innych osób uczestniczących w połączeniu, jeżeli takie zostały przyznane.
 §2. Przepis art. 499 § 2 i § 3 stosuje się odpowiednio.
 
                                    Art. 519.
Plan połączenia powinien być zgłoszony do sądu rejestrowego łączących się spółek
z wnioskiem, o którym mowa w art. 520 § 2.
                                    Art. 520.
 §1. Gdy spółką przejmującą albo spółką nowo zawiązaną jest spółka akcyjna lub
     gdy jedną z łączących się spółek jest spółka komandytowo-akcyjna, plan
     połączenia należy poddać badaniu przez biegłego w zakresie poprawności i
     rzetelności.
 §2. W przypadku innym niż określony w § 1 plan połączenia należy poddać
     badaniu biegłego, gdy zażąda tego co najmniej jeden ze wspólników
     łączących się spółek, składając w tej sprawie w spółce, której jest
     wspólnikiem, pisemny wniosek, nie później niż w terminie siedmiu dni od
     dnia powiadomienia go przez spółkę o zamiarze połączenia.
 §3. Przepisy art. 502 § 2 i § 3 oraz art. 503 stosuje się odpowiednio.
 
                                    Art. 521.
 §1. Łącząca się spółka zawiadamia wspólników, którzy nie prowadzą spraw
     spółki, dwukrotnie, w odstępie nie krótszym niż dwa tygodnie, w sposób
     przewidziany dla zawiadamiania wspólników, o zamiarze połączenia się z
     inną spółką, nie później niż na sześć tygodni przed planowanym dniem
     powzięcia uchwały o połączeniu. Zgłoszenie wniosku, o którym mowa w art.
     520 § 2, wymaga dodatkowego zawiadomienia, wskazującego nowy termin
     planowanego powzięcia uchwały.
 §2. Zawiadomienie to powinno określać co najmniej miejsce oraz termin, w
     którym wspólnicy mogą się zapoznać z dokumentami połączenia. Termin ten
     nie może być krótszy niż miesiąc przed planowanym dniem powzięcia uchwały
     o połączeniu.
 §3. Przepis art. 505 stosuje się odpowiednio.
 
                                    Art. 522.
 §1. Łączenie się spółek wymaga uchwały zgromadzenia wspólników lub walnego
     zgromadzenia łączącej się spółki kapitałowej i uchwały wszystkich
     wspólników łączącej się spółki osobowej.
 §2. Uchwała zgromadzenia wspólników lub walnego zgromadzenia łączącej się
     spółki kapitałowej wymaga większości trzech czwartych głosów,
     reprezentujących co najmniej połowę kapitału zakładowego, chyba że umowa
     lub statut spółki przewidują surowsze warunki.
 §3. W przypadku łączenia się spółki komandytowej lub spółki komandytowoakcyjnej
wymagana jest jednomyślność komplementariuszy oraz uchwała
     komandytariuszy bądź akcjonariuszy, za którą wypowiedzą się osoby
     reprezentujące co najmniej trzy czwarte sumy komandytowej bądź kapitału
     zakładowego, chyba że umowa lub statut przewidują warunki surowsze.
 §4. W przypadku, gdy w łączącej się spółce akcyjnej lub w spółce komandytowoakcyjnej
występują akcje różnego rodzaju, uchwała o łączeniu jest
     podejmowana w drodze głosowania oddzielnymi grupami.
 §5. Uchwały, o których mowa w § 1 - 3, powinny zawierać zgodę na plan
     połączenia a także na proponowane zmiany umowy lub statutu spółki
     przejmującej bądź na treść umowy lub statutu nowej spółki.
 §6. Uchwały, o których mowa w § 1 - 3, powinny być umieszczone w protokole
     sporządzonym przez notariusza.
 
                                    Art. 523.
 §1. Zarząd łączącej się spółki kapitałowej i wspólnicy prowadzący sprawy
     łączącej się spółki osobowej zgłoszą do sądu rejestrowego połączenie
     spółek w celu wpisania do rejestru.
 §2. Wykreślenie przejmowanej spółki osobowej z rejestru może nastąpić nie
     wcześniej niż z dniem zarejestrowania podwyższenia kapitału zakładowego
     spółki przejmującej lub wpisu do rejestru nowej spółki.
 §3. Przepisy art. 507 § 2 i § 3 stosuje się odpowiednio.
 
                                    Art. 524.
Ogłoszenie o połączeniu spółek jest dokonywane na wniosek spółki przejmującej
lub spółki nowo zawiązanej.
                                    Art. 525.
 §1. Wspólnicy łączącej się spółki osobowej odpowiadają subsydiarnie wobec
     wierzycieli spółki, solidarnie ze spółką przejmującą albo spółką nowo
     zawiązaną, za zobowiązania spółki osobowej powstałe przed dniem
     połączenia, przez okres trzech lat licząc od tego dnia.
 §2. Przepis art. 31 stosuje się odpowiednio.
 
                                    Art. 526.
 §1. Członkowie zarządu, rady nadzorczej lub komisji rewizyjnej oraz
     likwidatorzy łączącej się spółki kapitałowej odpowiadają wobec wspólników
     tej spółki solidarnie za szkody wyrządzone działaniem lub zaniechaniem
     sprzecznym z prawem lub postanowieniami umowy albo statutu spółki, chyba
     że nie ponoszą winy.
 §2. Wspólnicy prowadzący sprawy łączącej się spółki osobowej odpowiadają wobec
     wspólników tej spółki na zasadach określonych w § 1.
 §3. Roszczenia z tytułu naprawienia szkody przedawniają się z upływem trzech
     lat od dnia ogłoszenia o połączeniu. Przepisy art. 293 § 2, art. 295 § 24,
art. 296, art. 298, art. 300 lub art. 483 § 2, art. 484, art. 486 § 24,
art. 489 i art. 490 stosuje się odpowiednio.
 
                                    Art. 527.
Biegły odpowiada na zasadach określonych w przepisach art. 513.
                                    Dział II
                                  Podział spółek
                                        
                                    Art. 528.
 §1. Spółkę kapitałową można podzielić na dwie albo więcej spółek kapitałowych.
     Nie jest dopuszczalny podział spółki akcyjnej, jeżeli kapitał zakładowy
     nie został pokryty w całości.
 §2. Spółka osobowa nie podlega podziałowi.
 §3. Nie może być dzielona spółka w likwidacji, która rozpoczęła podział
     majątku ani spółka w upadłości.
 
                                    Art. 529.
 §1. Podział może być dokonany:
   1) przez przeniesienie całego majątku spółki dzielonej na inne spółki za
     udziały lub akcje spółki przejmującej, które obejmują wspólnicy spółki
     dzielonej (podział przez przejęcie),
   2)  przez zawiązanie nowych spółek, na które przechodzi cały majątek spółki
     dzielonej za udziały lub akcje nowych spółek (podział przez zawiązanie
     nowych spółek),
   3)  przez przeniesienie całego majątku spółki dzielonej na istniejącą i na
     nowo zawiązaną spółkę lub spółki (podział przez przejęcie i zawiązanie
     nowej spółki),
   4)  przez przeniesienie części majątku spółki dzielonej na istniejącą spółkę
     lub na spółkę nowo zawiązaną (podział przez wydzielenie).
 §2. Do podziału przez wydzielenie stosuje się przepisy o podziale spółek
     dotyczące odpowiednio spółki przejmującej lub spółki nowo zawiązanej.
 §3. Wspólnicy spółki dzielonej mogą otrzymać obok udziałów lub akcji spółek
     przejmujących bądź spółek nowo zawiązanych dopłaty w gotówce nie
     przekraczające łącznie 10% wartości bilansowej przyznanych udziałów lub
     akcji właściwej spółki przejmującej, określonej według oświadczenia, o
     którym mowa w art. 534 § 2 pkt 4, bądź 10% wartości nominalnej przyznanych
     udziałów lub akcji właściwej spółki nowo zawiązanej. Dopłaty spółki
     przejmującej są dokonywane z zysku bądź z kapitału zapasowego tej spółki.
 §4. Każda ze spółek przejmujących lub spółek nowo zawiązanych może wydanie
     swoich udziałów albo akcji wspólnikom spółki dzielonej, uzależnić od
     wniesienia dopłat w gotówce nieprzekraczających wartości, o której mowa w
     § 3.
 
                                    Art. 530.
 §1. Spółka dzielona zostaje rozwiązana bez przeprowadzenia postępowania
     likwidacyjnego w dniu wykreślenia jej z rejestru (dzień podziału).
 §2. Przepis § 1 nie dotyczy podziału przez wydzielenie. Wydzielenie nowej
     spółki następuje w dniu jej wpisu do rejestru. W przypadku przeniesienia
     części majątku spółki dzielonej na istniejącą spółkę wydzielenie następuje
     w dniu wpisu do rejestru podwyższenia kapitału zakładowego spółki
     przejmującej (dzień wydzielenia).
 
                                    Art. 531.
 §1. Spółki przejmujące lub spółki nowo zawiązane powstałe w związku z
     podziałem, wstępują z dniem podziału bądź z dniem wydzielenia w prawa i
     obowiązki spółki dzielonej, określone w planie podziału.
 §2. Na spółkę przejmującą lub spółkę nowo zawiązaną powstałą w związku z
     podziałem, przechodzą z dniem podziału bądź z dniem wydzielenia, w
     szczególności zezwolenia, koncesje oraz ulgi, pozostające w związku z
     przydzielonymi jej w planie podziału składnikami majątku spółki dzielonej,
     a które zostały przyznane spółce dzielonej, chyba że ustawa lub decyzja o
     udzieleniu zezwolenia, koncesji lub ulgi stanowi inaczej.
 §3. Do składników majątku spółki dzielonej nieprzypisanych w planie podziału
     określonej spółce przejmującej lub spółce nowo zawiązanej stosuje się
     odpowiednio przepisy o współwłasności w częściach ułamkowych. Udział
     spółki przejmującej lub spółki nowo zawiązanej we wspólności jest
     proporcjonalny do wartości aktywów przypadających każdej z tych spółek w
     planie podziału. Za zobowiązania spółki dzielonej, nieprzypisane w planie
     podziału spółkom przejmującym lub spółkom nowo zawiązanym, spółki te
     odpowiadają solidarnie.
 §4. Ujawnienie w księgach wieczystych lub rejestrach przejścia na spółki
     przejmujące lub spółki nowo zawiązane praw ujawnionych w tych księgach lub
     rejestrach następuje na wniosek tych spółek.
 §5. Z dniem podziału bądź z dniem wydzielenia wspólnicy spółki dzielonej stają
     się wspólnikami spółki przejmującej wskazanej w planie podziału.
 §6. Przepisu § 2 nie stosuje się do zezwoleń i koncesji udzielonych spółce
     będącej instytucją finansową, jeżeli organ, który udzielił zezwolenia lub
     wydał koncesję zgłosił sprzeciw w terminie trzech tygodni od zawiadomienia
     go o planie podziału. Zawiadomienie organu powinno nastąpić nie później
     niż w ciągu dwóch tygodni od ogłoszenia planu podziału przez jedną ze
     spółek uczestniczących w podziale.
 
                                    Art. 532.
 §1. Do podziału spółki stosuje się odpowiednio przepisy dotyczące powstania
     właściwego typu spółki przejmującej albo nowo zawiązanej, jeżeli przepisy
     niniejszego działu nie stanowią inaczej.
 §2. Do podziału przez wydzielenie następującego przez obniżenie kapitału
     zakładowego nie stosuje się przepisów art. 264 § 1 i art. 265 § 2 pkt 2 i
     3 - w razie podziału spółki z ograniczoną odpowiedzialnością albo
     przepisów art. 456 i art. 458 § 2 pkt 3 i 4 - w razie podziału spółki
     akcyjnej.
 §3. Z powodu braków, o których mowa w art. 21, podział nie może być uchylony w
     przypadku, gdy od dnia podziału bądź wydzielenia upłynęło sześć miesięcy.
 
                                    Art. 533.
 §1. Plan podziału spółki wymaga pisemnego uzgodnienia między spółką dzieloną a
     spółką przejmującą.
 §2. W przypadku podziału przez zawiązanie nowej spółki plan podziału sporządza
     w formie pisemnej spółka dzielona.
 §3. Spółka dzielona, spółka przejmująca oraz spółka nowo zawiązana, o których
     mowa w § 1 i § 2, są spółkami uczestniczącymi w podziale.
                                    Art. 534.
 §1. Plan podziału powinien zawierać co najmniej:
   1)  typ, firmę i siedzibę każdej ze spółek uczestniczących w podziale,
   2)  stosunek wymiany udziałów lub akcji spółki dzielonej na udziały lub
     akcje spółek przejmujących bądź spółek nowo zawiązanych i wysokość
     ewentualnych dopłat,
   3)  zasady dotyczące przyznania udziałów lub akcji w spółkach przejmujących
     lub w spółkach nowo zawiązanych,
   4)  dzień, od którego udziały lub akcje wymienione w pkt 3 uprawniają do
     uczestnictwa w zysku poszczególnych spółek przejmujących bądź spółek nowo
     zawiązanych,
   5)  prawa przyznane przez spółki przejmujące lub spółki nowo zawiązane
     wspólnikom oraz osobom szczególnie uprawnionym w spółce dzielonej,
   6)  szczególne korzyści dla członków organów spółek, a także innych osób
     uczestniczących w podziale, jeżeli takie zostały przyznane,
   7)  dokładny opis i podział składników majątku (aktywów i pasywów) oraz
     zezwoleń, koncesji lub ulg przypadających spółkom przejmującym lub spółkom
     nowo zawiązanym,
   8)  podział między wspólników dzielonej spółki udziałów lub akcji spółek
     przejmujących lub spółek nowo zawiązanych oraz zasady podziału.
 §2. Do planu podziału należy dołączyć:
   1)  projekt uchwały o podziale,
   2)  projekt zmian umowy lub statutu spółki przejmującej lub projekt umowy
     lub statutu spółki nowo zawiązanej,
   3) ustalenie wartości majątku spółki dzielonej na określony dzień w miesiącu
     poprzedzającym złożenie wniosku o ogłoszenie planu podziału,
   4)  oświadczenie zawierające informację o stanie księgowym spółki
     sporządzoną dla celów podziału na dzień, o którym mowa w pkt 3, przy
     wykorzystaniu tych samych metod i w takim samym układzie jak ostatni
     bilans roczny.
 3. W informacji, o której mowa w  2 pkt 4:
   1) nie jest konieczne przedstawienie nowej inwentaryzacji,
   2) wartości wykazane w ostatnim bilansie powinny być zmienione tylko w
     przypadku, gdy jest to konieczne dla odzwierciedlenia zmian w zapisach
     księgowych; należy wówczas uwzględnić tymczasowe odpisy amortyzacyjne i
     zapasy oraz istotne zmiany w aktualnej wartości nie wykazane w księgach.
   
                                    Art. 535.
 §1. Plan podziału powinien być zgłoszony do sądu rejestrowego spółki dzielonej
     lub spółki przejmującej, łącznie z wnioskiem, o którym mowa w art. 537 §
     2.
 §2. W przypadku podziału przez zawiązanie nowej spółki plan podziału wraz z
     wnioskiem, o którym mowa w art. 537 § 2, podlega zgłoszeniu do sądu
     rejestrowego spółki dzielonej.
 §3. Plan podziału należy ogłosić nie później niż na sześć tygodni przed dniem
     powzięcia pierwszej uchwały w sprawie podziału, o której mowa w art. 541.
 
                                    Art. 536.
 §1. Zarządy spółki dzielonej i każdej spółki przejmującej sporządzają pisemne
     sprawozdanie uzasadniające podział spółki, jego podstawy prawne i
     ekonomiczne, a zwłaszcza stosunek wymiany udziałów lub akcji, o którym
     mowa w art. 534 § 1 pkt 2, oraz kryteria ich podziału. W przypadku
     szczególnych trudności związanych z wyceną udziałów albo akcji spółki
     dzielonej, sprawozdanie powinno wskazywać na te trudności.
 §2. Zarząd spółki dzielonej wykonuje w odniesieniu do spółki nowo zawiązanej
     czynności zarządów spółek uczestniczących w podziale przewidziane w
     przepisach § 1 i § 3 oraz w art. 537-539.
 §3. W przypadku, gdy spółka przejmująca jest spółką akcyjną do sprawozdania, o
     którym mowa w § 1, należy dołączyć informację o sporządzeniu w trybie art.
     312 opinii biegłych rewidentów o zbadaniu wkładów niepieniężnych
     wnoszonych w związku z podziałem do tej spółki. Należy także określić
     rejestr, w którym ta opinia została złożona. Przepis stosuje się do nowo
     zawiązanej spółki akcyjnej w organizacji.
 §4. Zarząd spółki dzielonej zawiadamia zgromadzenie wspólników albo walne
     zgromadzenie tej spółki oraz zarządy każdej spółki przejmującej lub spółki
     nowo zawiązanej w organizacji o wszelkich istotnych zmianach w zakresie
     składników majątkowych (aktywów i pasywów), które nastąpiły pomiędzy dniem
     sporządzenia planu podziału a dniem powzięcia uchwały o podziale.
 
                                    Art. 537.
 §1. Plan podziału należy poddać badaniu biegłego w zakresie poprawności i
     rzetelności.
 §2. Sąd rejestrowy właściwy według siedziby spółki dzielonej wyznacza biegłego
     na wspólny wniosek spółek uczestniczących w podziale. W uzasadnionych
     przypadkach sąd może wyznaczyć dwóch albo większą liczbę biegłych.
 §3. Sąd rejestrowy określa wynagrodzenie za pracę biegłego i zatwierdza
     rachunki jego wydatków. Jeżeli spółki uczestniczące w podziale dobrowolnie
     tych należności nie uiszczą w terminie dwóch tygodni, sąd rejestrowy
     ściągnie je w trybie przewidzianym dla egzekucji opłat sądowych.
 
                                    Art. 538.
 §1. Biegły, w terminie określonym przez sąd, nie dłuższym jednak niż dwa
     miesiące od dnia jego wyznaczenia, sporządza na piśmie szczegółową opinię
     i składa ją wraz z planem podziału sądowi rejestrowemu oraz zarządom
     spółek uczestniczących w podziale. Opinia ta powinna zawierać co najmniej:
   1)  stwierdzenie, czy stosunek wymiany udziałów lub akcji, o którym mowa w
     art. 534 § 1 pkt 2, jest ustalony należycie,
   2)  wskazanie metody albo metod użytych dla określenia proponowanego w
     planie podziału stosunku wymiany udziałów lub akcji wraz z oceną
     zasadności ich zastosowania,
   3)  wskazanie szczególnych trudności związanych z wyceną udziałów lub akcji
     dzielonej spółki.
 §2. Na pisemne żądanie biegłego, zarządy spółek uczestniczących w podziale
     przedłożą mu dodatkowe wyjaśnienia lub dokumenty.
 
                                    Art. 539.
 §1. Zarządy uczestniczących w podziale spółek powinny zawiadomić wspólników
     dwukrotnie, w odstępie nie krótszym niż dwa tygodnie, w sposób
     przewidziany dla zwoływania zgromadzeń wspólników lub walnych zgromadzeń,
     o zamiarze dokonania podziału spółki dzielonej i przeniesienia jej majątku
     na spółki przejmujące bądź spółki nowo zawiązane, w terminie nie później
     niż na sześć tygodni przed planowanym dniem powzięcia uchwały o podziale.
 §2. Zawiadomienie, o którym mowa w § 1, powinno zawierać co najmniej:
   1)  numer Monitora Sądowego i Gospodarczego, w którym dokonano ogłoszenia, o
     którym mowa w art. 535 § 2, chyba że zawiadomienie to jest przedmiotem
     ogłoszenia.
   2)  miejsce oraz termin, w którym wspólnicy mogą się zapoznać z dokumentami
     wymienionymi w art. 540 § 1; termin ten nie może być krótszy niż miesiąc
     przed planowanym dniem powzięcia uchwały o podziale.
   
                                    Art. 540.
 §1. Wspólnicy spółki dzielonej i spółek przejmujących mają prawo przeglądać
     następujące dokumenty:
   1) plan podziału,
   2) sprawozdania finansowe oraz sprawozdania zarządów z działalności spółki
     dzielonej i spółek przejmujących, za trzy ostatnie lata obrotowe wraz z
     opinią i raportem biegłego rewidenta, jeżeli gdy opinia lub raport były
     sporządzone,
   3)  dokumenty, o których mowa w art. 534 § 2,
   4)  sprawozdania zarządów spółek uczestniczących w podziale sporządzone dla
     celów podziału, o których mowa w art. 536,
   5)  opinię biegłego, o której mowa w art. 538 § 1.
 §2. Jeżeli spółka dzielona lub spółka przejmująca prowadziła działalność w
     okresie krótszym niż trzy lata, sprawozdania, o których mowa w § 1 pkt 2,
     powinny obejmować cały okres działalności spółki.
 §3. Wspólnicy mogą żądać udostępnienia im bezpłatnie w lokalu zarządu spółki
     dokumentów, o których mowa w § 1.
 §4. Bezpośrednio przed powzięciem uchwały o podziale spółki wspólnikom należy
     ustnie przedstawić istotne elementy treści planu podziału, sprawozdania
     zarządu i opinii biegłego.
 
                                    Art. 541.
 §1. Podział spółki wymaga uchwały zgromadzenia wspólników albo walnego
     zgromadzenia spółki dzielonej oraz każdej spółki przejmującej, powziętej
     większością trzech czwartych głosów, przedstawiających co najmniej połowę
     kapitału zakładowego, chyba że umowa albo statut spółki przewidują
     surowsze warunki.
 §2. Podział spółki przez zawiązanie nowej spółki wymaga uchwały zgromadzenia
     wspólników albo walnego zgromadzenia spółki dzielonej oraz uchwały
     wspólników każdej spółki nowo zawiązanej w organizacji, powziętej w
     sposób, o którym mowa w § 1.
 §3. Podział spółki publicznej wymaga uchwały walnego zgromadzenia powziętej
     większością dwóch trzecich głosów, chyba że statut spółki przewiduje
     surowsze warunki.
 §4. W przypadku, gdy w spółce uczestniczącej w podziale występują akcje
     różnego rodzaju, uchwałę podejmuje się w drodze głosowania oddzielnymi
     grupami.
 §5. Jeżeli plan podziału przewiduje objęcie przez wspólników spółki dzielonej
     udziałów lub akcji w spółce przejmującej lub spółce nowo zawiązanej na
     warunkach mniej korzystnych niż w spółce dzielonej, wspólnicy ci mogą
     wnieść zastrzeżenia do planu podziału w terminie dwóch tygodni od dnia
     jego ogłoszenia i żądać od spółki przejmującej lub spółki nowo zawiązanej
     wykupienia ich udziałów lub akcji w terminie do trzech miesięcy od dnia
     podziału. W tym przypadku spółka przejmująca lub spółka nowo zawiązana
     może nabyć, po dokonaniu podziału, własne udziały lub akcje o łącznej
     wartości nieprzekraczającej 10% kapitału zakładowego, na zasadach
     określonych w art. 417.
 §6. Uchwała, o której mowa w § 1-3, powinna zawierać zgodę spółki przejmującej
     lub spółki nowo zawiązanej na plan podziału, a także na proponowane zmiany
     umowy lub statutu spółki przejmującej.
 §7. Uchwała, o której mowa w § 1-3, powinna być umieszczona w protokole
     sporządzonym przez notariusza.
 
                                    Art. 542.
 §1. Zarząd każdej ze spółek uczestniczących w podziale powinien zgłosić do
     sądu rejestrowego uchwałę o podziale spółki w celu wpisania do rejestru
     wzmianki o takiej uchwale ze wskazaniem, czy spółka uczestnicząca w
     podziale jest spółką dzieloną, spółką przejmującą, czy spółką nowo
     zawiązaną.
 §2. Wykreślenie spółki dzielonej z rejestru następuje z urzędu, niezwłocznie
     po zarejestrowaniu podwyższenia kapitału zakładowego spółek przejmujących
     albo po zarejestrowaniu nowych spółek uczestniczących w podziale.
 §3. Wpisu nowej spółki do rejestru dokonuje się na podstawie aktów
     organizacyjnych i uchwały wspólników tej spółki oraz uchwały zgromadzenia
     wspólników albo walnego zgromadzenia spółki dzielonej.
 §4. Wpisu do rejestru podziału spółki przez wydzielenie dokonuje się
     niezwłocznie po zarejestrowaniu obniżenia kapitału zakładowego spółki
     dzielonej, chyba że wydzielenie następuje z kapitałów własnych spółki
     innych niż zakładowy.
 §5. W przypadku, gdy siedziby właściwych sądów rejestrowych znajdują się w
     różnych miejscowościach, sąd rejestrowy właściwy według siedziby spółki
     przejmującej lub spółki nowo zawiązanej, zawiadamia z urzędu niezwłocznie
     sąd rejestrowy właściwy według siedziby spółki dzielonej o wpisach, o
     których mowa w § 2-4.
 §6. W przypadku, o którym mowa w § 5 sąd rejestrowy właściwy według siedziby
     spółki dzielonej po wykreśleniu tej spółki z rejestru, przekazuje z urzędu
     sądom rejestrowym właściwym według siedziby pozostałych spółek
     uczestniczących w podziale dokumenty spółki dzielonej w celu ich
     przechowania.
 
                                    Art. 543.
Ogłoszenie o podziale spółki jest dokonywane na wniosek spółki przejmującej lub
spółki nowo zawiązanej.
                                    Art. 544.
 §1. Po dniu podziału bądź dniu wydzielenia spółki, powództwo o uchylenie albo
     o stwierdzenie nieważności uchwały, o której mowa w art. 541, może być
     wytoczone jedynie przeciwko spółce przejmującej albo spółce nowo
     zawiązanej.
 §2. Powództwo, o którym mowa w § 1, może być wytoczone nie później niż w
     terminie miesiąca od dnia powzięcia uchwały. Przepisy art. 249, art. 250,
     art. 252 § 1, art. 253, art. 254 lub art. 422, art. 423, art. 425 § 1 i
     art. 426-429 stosuje się odpowiednio.
 §3. Uchwała nie podlega zaskarżeniu ze względu na zastrzeżenia dotyczące
     wyłącznie stosunku wymiany udziałów lub akcji, o którym mowa w art. 534 §
     1 pkt 2. Nie ogranicza to prawa do dochodzenia odszkodowania na zasadach
     ogólnych.
 §4. Po uprawomocnieniu się orzeczenia o uchyleniu albo stwierdzeniu
     nieważności
     uchwały, o której mowa w art. 541, sąd zawiadamia z urzędu właściwe sądy
     rejestrowe.
 
                                    Art. 545.
 §1. W przypadku uchylenia albo stwierdzenia nieważności uchwały, o której mowa
     w art. 541, sąd rejestrowy z urzędu wykreśla z rejestru wpisy dokonane w
     związku z podziałem.
 §2. Wykreślenie z rejestru, o którym mowa w § 1, nie wpływa na ważność
     czynności prawnych spółki przejmującej lub spółki nowo zawiązanej,
     dokonanych w okresie między dniem podziału a dniem ogłoszenia o
     wykreśleniu. Za zobowiązania wynikające z takich czynności spółki
     uczestniczące w podziale odpowiadają solidarnie.
 
                                    Art. 546.
 §1. Za zobowiązania przypisane w planie podziału spółce przejmującej lub
     spółce nowo zawiązanej pozostałe spółki, na które został przeniesiony
     majątek spółki dzielonej odpowiadają solidarnie przez trzy lata od dnia
     ogłoszenia o podziale. Odpowiedzialność ta jest ograniczona do wartości
     aktywów netto przyznanych każdej spółce w planie podziału.
 §2. Wierzyciele dzielonej spółki, którzy zgłosili swoje roszczenia w okresie
     między dniem ogłoszenia planu podziału a dniem ogłoszenia podziału i
     uprawdopodobnili, że ich zaspokojenie jest zagrożone przez podział, mogą
     żądać zabezpieczenia swoich roszczeń.
 
                                    Art. 547.
 1. Osoby o szczególnych uprawnieniach w spółce dzielonej, o których mowa w
     art. 174  2, art. 304  2 pkt 1, art. 351- 355, art. 361 oraz w art. 474
     3, mają prawa co najmniej równoważne z tymi, które im przysługiwały
     dotychczas.
 2. Posiadacze papierów wartościowych innych niż akcje, emitowanych przez
     spółkę dzieloną, mają w spółce przejmującej lub spółce nowo zawiązanej
     prawa co najmniej równoważne z tymi, które im przysługiwały dotychczas.
 3. Uprawnienia, o których mowa w  1 i § 2 mogą być zmienione lub zniesione w
     drodze umowy między uprawnionym a spółką przejmującą bądź spółką nowo
     zawiązaną.
                                    Art. 548.
 §1. Członkowie zarządu, rady nadzorczej lub komisji rewizyjnej oraz
     likwidatorzy spółek uczestniczących w podziale odpowiadają wobec
     wspólników tych spółek solidarnie za szkody wyrządzone działaniem lub
     zaniechaniem, sprzecznym z prawem lub postanowieniami umowy albo statutu
     spółki, chyba że nie ponoszą winy.
 §2. Roszczenia z tytułu naprawienia szkody przedawniają się z upływem trzech
     lat od dnia ogłoszenia o podziale. Przepisy art. 293 § 2, art. 295 § 2-4,
     art. 296, art. 298, art. 300 lub art. 483 § 2, art. 484, art. 486 § 2-4,
     art. 489 i art. 490 stosuje się odpowiednio.
 
                                    Art. 549.
 §1. Biegły odpowiada wobec wspólników spółek uczestniczących w podziale, za
     szkody wyrządzone z jego winy. W przypadku, gdy biegłych jest kilku, ich
     odpowiedzialność jest solidarna.
 §2. Do odpowiedzialności, o której mowa w § 1, stosuje się odpowiednio art.
     548 § 2.
 
                                    Art. 550.
 §1. Spółka przejmująca nie może objąć własnych udziałów albo akcji własnych za
     udziały lub akcje, które posiada w spółce dzielonej oraz za własne udziały
     lub akcje spółki dzielonej.
 §2. Zakaz, o którym mowa w § 1, dotyczy również objęcia udziałów lub akcji
     własnych przez osoby działające we własnym imieniu lecz na rachunek spółki
     przejmującej bądź spółki dzielonej.
                                        
                                    Dział III
                             Przekształcenia spółek
                                        
                                   Rozdział 1
                                 Przepisy ogólne
                                        
                                    Art. 551.
 §1. Spółka jawna, spółka partnerska, spółka komandytowa, spółka komandytowoakcyjna,
spółka z ograniczoną odpowiedzialnością, spółka akcyjna (spółka
     przekształcana) może być przekształcona w inną spółkę handlową (spółkę
     przekształconą).
 §2. Spółka cywilna może być przekształcona w spółkę handlową przez jej
     wspólników. Przepis ten nie narusza przepisów art. 26 § 1-3.
 §3. Do przekształcenia spółki cywilnej w spółkę handlową inną niż spółka
     jawna, stosuje się odpowiednio przepisy dotyczące przekształcenia spółki
     jawnej w inną spółkę handlową.
 §4. Nie może być przekształcana spółka w likwidacji, która rozpoczęła podział
     majątku ani spółka w upadłości.
 
                                    Art. 552.
Spółka przekształcana staje się spółką przekształconą z chwilą wpisu spółki
przekształconej do rejestru. Jednocześnie sąd rejestrowy z urzędu wykreśla z
rejestru spółkę przekształcaną (dzień przekształcenia).
                                    Art. 553.
 §1. Spółce przekształconej przysługują wszystkie prawa i obowiązki spółki
     przekształcanej.
 §2. Spółka przekształcona pozostaje podmiotem w szczególności zezwoleń,
     koncesji oraz ulg, które zostały przyznane spółce przed jej
     przekształceniem, chyba że ustawa lub decyzja o udzieleniu zezwolenia,
     koncesji albo ulgi stanowi inaczej.
 §3. Wspólnicy spółki przekształcanej uczestniczący w przekształceniu stają się
     z dniem przekształcenia wspólnikami spółki przekształconej.
                                        
                                    Art. 554.
W przypadku, gdy zmiana brzmienia firmy dokonywana w związku z przekształceniem
nie polega tylko na zmianie dodatkowego oznaczenia wskazującego na charakter
spółki, spółka przekształcona ma obowiązek podawania w nawiasie dawnej firmy
obok nowej firmy z dodaniem wyrazu "dawniej", przez okres co najmniej roku od
dnia przekształcenia.
                                    Art. 555.
Do przekształcenia spółki stosuje się odpowiednio przepisy dotyczące powstania
spółki przekształconej, jeżeli przepisy niniejszego działu nie stanowią inaczej.
                                    Art. 556.
Do przekształcenia spółki wymaga się:
   1) sporządzenia planu przekształcenia spółki wraz z załącznikami oraz opinią
     biegłego rewidenta,
   2)  powzięcia uchwały o przekształceniu spółki,
   3) powołania członków organów spółki przekształconej albo określenia
     wspólników prowadzących sprawy tej spółki i reprezentujących ją,
   4)  zawarcia umowy albo podpisania statutu spółki przekształconej,
   5)  dokonania w rejestrze wpisu spółki przekształconej i wykreślenia spółki
     przekształcanej.
   
                                    Art. 557.
 §1. Plan przekształcenia przygotowuje zarząd spółki przekształcanej albo
     wszyscy wspólnicy prowadzący sprawy spółki przekształcanej.
 §2. Plan przekształcenia sporządza się w formie pisemnej pod rygorem
     nieważności.
 §3. W spółce jednoosobowej plan przekształcenia sporządza się w formie aktu
     notarialnego.
 
                                    Art. 558.
 §1. Plan przekształcenia powinien zawierać co najmniej:
   1)  ustalenie wartości bilansowej majątku spółki przekształcanej na
     określony dzień w miesiącu poprzedzającym przedłożenie wspólnikom planu
     przekształcenia,
   2)  określenie wartości udziałów albo akcji wspólników zgodnie z
     sprawozdaniem finansowym, o którym mowa w § 2 pkt 4,
  §2. Do planu przekształcenia należy dołączyć:
   1)  projekt uchwały w sprawie przekształcenia spółki,
   2)  projekt umowy albo statutu spółki przekształconej,
   3)  wycenę składników majątku (aktywów i pasywów) spółki przekształcanej,
   4)  sprawozdanie finansowe sporządzone dla celów przekształcenia na dzień, o
     którym mowa w § 1 pkt 1, przy zastosowaniu takich samych metod i w takim
     samym układzie, jak ostatnie roczne sprawozdanie finansowe.
   
                                    Art. 559.
 §1. Plan przekształcenia należy poddać badaniu przez biegłego rewidenta w
     zakresie poprawności i rzetelności.
 §2. Sąd rejestrowy właściwy według siedziby spółki przekształcanej wyznacza na
     wniosek spółki biegłego rewidenta. W uzasadnionych przypadkach sąd może
     wyznaczyć dwóch albo większą liczbę biegłych.
 §3. Na pisemne żądanie biegłego rewidenta zarząd albo wspólnicy prowadzący
     sprawy spółki przedłożą mu dodatkowe wyjaśnienia lub dokumenty.
 §4. Biegły rewident, w terminie określonym przez sąd, nie dłuższym jednak niż
     dwa miesiące od dnia jego wyznaczenia, sporządzi na piśmie szczegółową
     opinię i złoży ją wraz z planem przekształcenia sądowi rejestrowemu oraz
     spółce przekształcanej.
 §5. Sąd rejestrowy określa wynagrodzenie za pracę biegłego rewidenta i
     zatwierdza rachunki jego wydatków. Jeżeli spółka przekształcana
     dobrowolnie tych należności nie uiści w terminie dwóch tygodni, sąd
     rejestrowy ściągnie je w trybie przewidzianym dla egzekucji opłat
     sądowych.
 
                                    Art. 560.
 §1. Spółka zawiadamia wspólników o zamiarze powzięcia uchwały o
     przekształceniu spółki dwukrotnie, w odstępie nie krótszym niż dwa
     tygodnie i nie później niż na miesiąc przed planowanym dniem powzięcia tej
     uchwały, czyniąc to w sposób przewidziany dla zawiadamiania wspólników
     spółki przekształcanej.
 §2. Zawiadomienie, o którym mowa w § 1, powinno zawierać istotne elementy
     planu przekształcenia oraz opinii biegłego rewidenta a także określać
     miejsce oraz termin, w którym wspólnicy spółki przekształcanej mogą się
     zapoznać z pełną treścią planu
     i załączników a także opinią biegłego rewidenta; termin ten nie może być
     krótszy niż dwa tygodnie przed planowanym dniem powzięcia uchwały o
     przekształceniu.
 §3. Do zawiadomienia, o którym mowa w § 1, dołącza się projekt uchwały o
     przekształceniu oraz projekt umowy albo statutu spółki przekształconej;
     nie dotyczy to przypadku, w którym zawiadomienie jest ogłaszane.
 
                                    Art. 561.
 §1. Wspólnicy mają prawo przeglądać w lokalu spółki dokumenty, o których mowa
     w art. 558 i art. 559 § 4, oraz żądać wydania im bezpłatnie odpisów tych
     dokumentów.
 §2. Bezpośrednio przed powzięciem uchwały o przekształceniu spółki, wspólnikom
     należy ustnie przedstawić istotne elementy treści planu przekształcenia i
     opinii biegłego rewidenta.
 
                                    Art. 562.
 §1. Przekształcenie spółki wymaga uchwały powziętej, w przypadku
     przekształcenia spółki osobowej, przez wspólników, a w przypadku
     przekształcenia spółki kapitałowej, przez zgromadzenie wspólników lub
     walne zgromadzenie, w sposób określony odpowiednio w przepisach art. 571,
     art. 575, art. 577 pkt 1 i w art. 581.
 §2. Uchwała, o której mowa w § 1, powinna być umieszczona w protokole
     sporządzonym przez notariusza.
                                        
                                    Art. 563.
Uchwała o przekształceniu spółki powinna zawierać co najmniej:
   1)  typ spółki, w jaki spółka zostaje przekształcona,
   2)  wysokość kapitału zakładowego, w przypadku przekształcenia w spółkę z
     ograniczoną odpowiedzialnością bądź w spółkę akcyjną, albo wysokość sumy
     komandytowej, w przypadku przekształcenia w spółkę komandytową albo
     wartość nominalną akcji w przypadku przekształcenia w spółkę komandytowoakcyjną,

   3)  wysokość kwoty przeznaczonej na wypłaty dla wspólników nie
     uczestniczących w spółce przekształconej, która nie może przekraczać 10%
     wartości bilansowej majątku spółki,
   4)  zakres praw przyznanych osobiście wspólnikom uczestniczącym w spółce
     przekształconej, jeżeli przyznanie takich praw jest przewidziane.
   5)  nazwiska i imiona członków zarządu spółki przekształconej, w przypadku
     przekształcenia w spółkę kapitałową, albo nazwiska i imiona wspólników
     prowadzących sprawy spółki i mających reprezentować spółkę przekształconą,
     w przypadku przekształcenia w spółkę osobową,
   6)  zgodę na brzmienie umowy albo statutu spółki przekształconej.
   
                                    Art. 564.
 §1. Spółka wezwie wspólników, w sposób przewidziany dla ich zawiadamiania, do
     złożenia w terminie miesiąca od dnia powzięcia uchwały o przekształceniu
     spółki, oświadczeń o uczestnictwie w spółce przekształconej. Nie dotyczy
     to wspólników, którzy złożyli takie oświadczenia w dniu powzięcia uchwały.
 §2. Oświadczenie, o którym mowa w § 1, wymaga formy pisemnej pod rygorem
     nieważności.
 
                                    Art. 565.
 §1. Wspólnikowi, który nie złożył oświadczenia o uczestnictwie w spółce
     przekształconej, przysługuje roszczenie o wypłatę kwoty odpowiadającej
     wartości jego udziałów albo akcji w spółce przekształcanej, zgodnie ze
     sprawozdaniem finansowym sporządzonym dla celów przekształcenia.
     Roszczenie to przedawnia się z upływem dwóch lat, licząc od dnia
     przekształcenia.
 §2. Spółka dokonuje wypłaty, o której mowa w § 1, nie później niż w terminie
     sześciu miesięcy od dnia przekształcenia. Jeżeli roszczenie zostało
     zgłoszone po dniu przekształcenia, termin ten biegnie od dnia zgłoszenia
     roszczenia.
 §3. Przepisy § 1 i § 2 stosuje się odpowiednio do zwrotu przedmiotu wkładu
     niepieniężnego.
 
                                    Art. 566.
 §1. W przypadku, gdy wspólnik, o którym mowa w art. 565 § 1, ma zastrzeżenia
     do rzetelności wyceny wartości udziałów albo akcji, przyjętej w planie
     przekształcenia, może zgłosić, najpóźniej w dniu powzięcia uchwały o
     przekształceniu, żądanie ponownej wyceny wartości bilansowej jego udziałów
     albo akcji.
 §2. Jeżeli spółka nie uwzględni żądania, o którym mowa w § 1, w terminie dwóch
     miesięcy od dnia jego wniesienia, wspólnik ten ma prawo wnieść powództwo o
     ustalenie wartości jego udziałów albo akcji. Powództwo to nie stanowi
     przeszkody w rejestracji przekształcenia.
 
                                    Art. 567.
 §1. Do uchylenia uchwały o przekształceniu spółki osobowej bądź spółki
     kapitałowej albo stwierdzenia nieważności tej uchwały stosuje się
     odpowiednio przepisy art. 422-429.
 §2. Nie można zaskarżyć uchwały jedynie na podstawie, o której mowa w art. 566
     § 1.
 §3. Powództwo o uchylenie uchwały albo stwierdzenie jej nieważności należy
     wnieść w terminie miesiąca od dnia otrzymania wiadomości o uchwale, nie
     później jednak niż w terminie trzech miesięcy od dnia powzięcia uchwały.
 
                                    Art. 568.
 §1. Osoby działające za spółkę przekształcaną odpowiadają solidarnie wobec
     spółki, wspólników, akcjonariuszy oraz osób trzecich za szkody spowodowane
     naruszeniem prawa lub umowy albo statutu spółki przekształcanej, w trakcie
     jej przekształcania, chyba że nie ponoszą winy.
 §2. Biegły rewident odpowiada wobec spółki i wspólników spółki przekształcanej
     za szkody wyrządzone z jego winy. W przypadku, gdy biegłych jest kilku ich
     odpowiedzialność jest solidarna.
  §3. Roszczenia, o których mowa w § 1 i § 2, przedawniają się w okresie trzech
     lat licząc od dnia przekształcenia.
 
                                    Art. 569.
Wniosek o wpis przekształcenia do rejestru wnoszą wszyscy członkowie zarządu
albo wspólnicy mający prawo reprezentacji spółki przekształconej.
                                    Art. 570.
Ogłoszenie o przekształceniu spółki jest dokonywane na wniosek zarządu spółki
przekształconej albo wszystkich wspólników prowadzących sprawy spółki
przekształconej.
                                   Rozdział 2
               Przekształcenie spółki osobowej w spółkę kapitałową
                                        
                                    Art. 571.
Przekształcenie spółki osobowej w spółkę kapitałową następuje, jeżeli oprócz
wymagań, o których mowa w rozdziale 1, za przekształceniem spółki osobowej w
kapitałową wypowiedzieli się wszyscy wspólnicy, z tym, że w przypadku spółki
komandytowej oraz spółki komandytowo-akcyjnej wystarczy, jeżeli oprócz
wszystkich komplementariuszy za przekształceniem wypowiedzą się komandytariusze
bądź akcjonariusze reprezentujący co najmniej dwie trzecie sumy komandytowej
bądź kapitału zakładowego, chyba że umowa albo statut przewiduje warunki
surowsze.
                                    Art. 572.
W przypadku przekształcenia spółki jawnej, w której wszyscy wspólnicy prowadzili
sprawy spółki, nie stosuje się przepisów art. 557-561. Nie dotyczy to obowiązku
przygotowania dokumentów, o których mowa w art. 558 § 2, oraz poddania wyceny
aktywów i pasywów spółki badaniu biegłego rewidenta.
                                    Art. 573.
 §1. W przypadku przekształcenia spółki komandytowo-akcyjnej w spółkę akcyjną
     przepisy art. 328-330 stosuje się odpowiednio.
 §2. Dokumenty akcji przekształconej spółki komandytowo-akcyjnej ulegają
     unieważnieniu z dniem przekształcenia.
 
                                    Art. 574.
Wspólnicy przekształcanej spółki osobowej odpowiadają na dotychczasowych
zasadach solidarnie ze spółką przekształconą za zobowiązania spółki powstałe
przed dniem przekształcenia przez okres trzech lat, licząc od tego dnia.
                                   Rozdział 3
              Przekształcenie spółki kapitałowej w spółkę osobową.
                                        
                                    Art. 575.
Przekształcenie spółki kapitałowej w spółkę osobową następuje, jeżeli oprócz
wymagań, o których mowa w rozdziale 1, za przekształceniem spółki kapitałowej w
spółkę osobową wypowiedzieli się wspólnicy reprezentujący co najmniej dwie
trzecie kapitału zakładowego, chyba że umowa albo statut przewiduje surowsze
warunki.
                                    Art. 576.
 §1. Uchwała o przekształceniu spółki kapitałowej w spółkę komandytową albo
     spółkę komandytowo-akcyjną wymaga, oprócz uzyskania wymaganej większości,
     zgody osób, które w spółce przekształconej mają być komplementariuszami,
     wyrażonej w formie pisemnej pod rygorem nieważności. Pozostali wspólnicy
     spółki przekształcanej stają się komandytariuszami albo akcjonariuszami
     spółki przekształconej.
 §2. W przypadku przekształcenia spółki akcyjnej w spółkę komandytowo-akcyjną
     przepis art. 573 stosuje się odpowiednio.
 
                                   Rozdział 4
          Przekształcenie spółki kapitałowej w inną spółkę kapitałową.
                                        
                                    Art. 577.
 §1. Przekształcenie spółki kapitałowej w inną spółkę kapitałową następuje,
     jeżeli oprócz wymagań, o których mowa w rozdziale 1:
   1)  za przekształceniem spółki wypowiedzieli się wspólnicy reprezentujący co
     najmniej połowę kapitału zakładowego, większością trzech czwartych głosów,
     chyba że umowa albo statut przewiduje warunki surowsze,
   2)  spółka przekształcana ma zatwierdzone sprawozdania finansowe co najmniej
     za dwa ostatnie lata obrotowe,
   3)  przekształcana spółka akcyjna ma całkowicie pokryty kapitał zakładowy,
   4)  kapitał zakładowy spółki przekształcanej będzie nie mniejszy od kapitału
     zakładowego spółki przekształconej,
 §2. Jeżeli spółka przekształcana prowadziła działalność przez okres krótszy
     niż dwa lata, sprawozdanie finansowe, o którym mowa w § 1 pkt 2, powinno
     obejmować cały okres działalności spółki nie objęty rocznym sprawozdaniem
     finansowym.
 
                                    Art. 578.
Dokumenty akcji przekształcanej spółki akcyjnej ulegają unieważnieniu z dniem
przekształcenia.
                                    Art. 579.
 §1. Prawa i obowiązki wspólnika spółki przekształcanej, które nie są zgodne z
     przepisami ustawy o spółce przekształconej, wygasają z mocy prawa z dniem
     przekształcenia.
 §2. Wspólnik, którego prawa wygasają zgodnie z § 1, ma wobec spółki
     przekształconej roszczenie o uzyskanie stosownego wynagrodzenia.
     Wynagrodzenie to powinno być wypłacone nie później niż w terminie roku od
     dnia przekształcenia, chyba że uprawniony i spółka postanowią inaczej.
 §3. Wspólnik, który był zobowiązany wobec spółki przekształcanej do
     powtarzających się świadczeń niepieniężnych, może się zwolnić od tego
     obowiązku wobec spółki przekształconej za zapłatą stosownego
     wynagrodzenia.
 §4. Przepisu art. 415 § 3 nie stosuje się.
 
                                    Art. 580.
Posiadacze obligacji zamiennych, obligacji z prawem pierwszeństwa lub innych
obligacji uprawniających do świadczeń niepieniężnych w przekształcanej spółce
akcyjnej, mają w spółce z ograniczoną odpowiedzialnością prawa co najmniej
równoważne z tymi, które im przysługiwały dotychczas. Nie wyklucza to zmiany
bądź wygaśnięcia tych uprawnień w drodze umowy między uprawnionym a spółką
przekształconą.
                                   Rozdział 5
             Przekształcenie spółki osobowej w inną spółkę osobową.
                                        
                                    Art. 581.
Przekształcenie spółki osobowej w inną spółkę osobową następuje, jeżeli oprócz
wymagań, o których mowa w rozdziale 1, za przekształceniem spółki wypowiedzieli
się wszyscy wspólnicy.
                                    Art. 582.
W przypadku przekształcenia spółki jawnej albo spółki partnerskiej, w której
wszyscy wspólnicy prowadzili sprawy spółki, nie stosuje się przepisów art. 557561.
Nie dotyczy to obowiązku przygotowania dokumentów wymienionych w art. 558 §
2 pkt 1 i 2.
                                    Art. 583.
 §1. W przypadku śmierci wspólnika spółki jawnej jego spadkobierca może żądać
     przekształcenia tej spółki w spółkę komandytową i przyznania statusu
     komandytariusza. Spółka powinna uwzględnić żądanie spadkobiercy zmarłego
     wspólnika, chyba że pozostali wspólnicy podejmą uchwałę o rozwiązaniu
     spółki.
 §2. Żądanie spadkobiercy zmarłego wspólnika uważa się również za uwzględnione,
     gdy pozostali wspólnicy powzięli uchwałę o przekształceniu spółki jawnej w
     spółkę komandytowo-akcyjną, przyznając temu spadkobiercy status
     akcjonariusza tej spółki.
 §3. Spółka uwzględniając żądanie spadkobiercy zmarłego wspólnika powinna
     wykonać obowiązki, o których mowa w art. 557-561.
 §4. Spadkobierca może zgłosić żądanie w terminie sześciu miesięcy, licząc od
     dnia stwierdzenia nabycia spadku.
 §5. Jeżeli w terminie, o którym mowa w § 4, spadkobierca uzyska status
     komandytariusza lub akcjonariusza spółki komandytowo-akcyjnej albo w tym
     czasie spółka zostanie rozwiązana, odpowiada on za zobowiązania spółki
     dotychczas powstałe jedynie według przepisów prawa spadkowego.
 
                                    Art. 584.
Wspólnicy spółki przekształcanej odpowiadają za zobowiązania spółki powstałe
przed dniem przekształcenia na dotychczasowych zasadach przez okres trzech lat,
licząc od tego dnia.
                                     Tytuł V
                                 Przepisy karne
                                        
                                    Art. 585.
 §1. Kto, biorąc udział w tworzeniu spółki handlowej lub będąc członkiem jej
     zarządu, rady nadzorczej lub komisji rewizyjnej albo likwidatorem, działa
     na jej szkodę
   - podlega karze pozbawienia wolności do lat 5 i grzywnie.
 §2. Tej samej karze podlega, kto osobę wymienioną w § 1, nakłania do działania
     na szkodę spółki lub udziela jej pomocy do popełnienia tego przestępstwa.
 
                                    Art. 586.
Kto, będąc członkiem zarządu spółki albo likwidatorem, nie zgłasza wniosku o
upadłość spółki handlowej pomimo powstania warunków, uzasadniających według
przepisów upadłość spółki
   - podlega grzywnie, karze ograniczenia wolności albo pozbawienia wolności do
     roku.
                                    Art. 587.
 §1. Kto przy wykonywaniu obowiązków wymienionych w tytule III ogłasza dane
     nieprawdziwe albo przedstawia je organom spółki, władzom państwowym lub
     osobie powołanej do rewizji
   - podlega grzywnie, karze ograniczenia wolności albo pozbawienia wolności do
     lat 2.
 §2. Jeżeli sprawca działa nieumyślnie - podlega grzywnie, karze ograniczenia
     wolności albo pozbawienia wolności do roku.
 
                                    Art. 588.
Kto, będąc członkiem zarządu albo likwidatorem, dopuszcza do nabycia przez
spółkę handlową własnych udziałów lub akcji albo do brania ich w zastaw
    - podlega grzywnie, karze ograniczenia wolności albo pozbawienia wolności
     do 6 miesięcy.
                                    Art. 589.
Kto, będąc członkiem zarządu albo likwidatorem spółki z ograniczoną
odpowiedzialnością, dopuszcza do wydania przez spółkę dokumentów imiennych, na
okaziciela lub dokumentów na zlecenie na udziały lub prawa do zysków w spółce
 - podlega grzywnie, karze ograniczenia wolności albo pozbawienia wolności do 6
  miesięcy.
                                    Art. 590.
Kto w celu umożliwienia bezprawnego głosowania na walnym zgromadzeniu lub
bezprawnego wykonywania praw mniejszości:
   1)  wystawia fałszywe zaświadczenie o złożeniu akcji, uprawniającej do
     głosowania,
   2) użycza innemu akcji, która nie uprawnia jej właściciela do głosowania
- podlega grzywnie, karze ograniczenia wolności albo pozbawienia wolności do
roku.
   
                                    Art. 591.
Kto przy głosowaniu na walnym zgromadzeniu lub wykonywaniu praw mniejszości
posługuje się:
   1)  fałszywym zaświadczeniem o złożeniu akcji, uprawniającej do głosowania,
   2)  cudzą akcją bez zgody właściciela,
   3) cudzą akcją, która nie uprawnia jej właściciela do głosowania
- podlega grzywnie, karze ograniczenia wolności albo pozbawienia wolności do
roku.
   
                                    Art. 592.
Członek zarządu, który dopuszcza do wydania akcji:
   1) niedostatecznie opłaconych,
   2) przed zarejestrowaniem spółki,
   3) w przypadku podwyższenia kapitału akcyjnego - przed zarejestrowaniem
     podwyższenia
- podlega grzywnie, karze ograniczenia wolności albo pozbawienia wolności do
  roku.
   
                                    Art. 593.
Sprawy o przestępstwa, wymienione w art. 585-592, należą do właściwości sądów
rejonowych.
                                    Art. 594.
 §1. Kto, będąc członkiem zarządu spółki handlowej, wbrew obowiązkowi dopuszcza
     do tego, że zarząd:
   1)  nie składa sądowi rejestrowemu listy wspólników,
   2)  nie prowadzi księgi udziałów zgodnie z przepisami art. 188 § 1 albo nie
     prowadzi księgi akcyjnej zgodnie z przepisami art. 341 § 1,
   3)  nie zwołuje zgromadzenia wspólników albo walnego zgromadzenia,
   4) odmawia wyjaśnień osobie powołanej do rewizji lub nie dopuszcza jej do
     pełnienia obowiązków,
   5) nie przedstawia sądowi rejestrowemu wniosku o wyznaczenie biegłych
     rewidentów,
   6) nie ogłasza wzmianki o złożeniu opinii przez biegłego rewidenta w sądzie
     rejestrowym zgodnie z przepisem art. 312 § 7
   - podlega grzywnie do 20 000 złotych.
 §2. Kto, będąc członkiem zarządu, dopuszcza do tego, że spółka przez czas
     dłuższy niż trzy miesiące wbrew prawu lub umowie pozostaje bez rady
     nadzorczej w należytym składzie
    - podlega grzywnie w tej samej wysokości.
 §3. Przepisy § 1 i § 2 stosuje się odpowiednio do likwidatorów.
 §4. Grzywnę nakłada sąd rejestrowy.
                                        
                                    Art. 595.
 §1. Kto, będąc członkiem zarządu spółki handlowej, dopuszcza do tego, że pisma
     i zamówienia handlowe, o których mowa w art. 206 § 1 i art. 374 § 1, nie
     zawierają danych określonych w tych przepisach
   - podlega grzywnie do 10 000 złotych.
 §2. Przepisy art. 594 § 3 i § 4 stosuje się odpowiednio.
                                        
                                    Tytuł VI
                               Zmiany w przepisach
             obowiązujących, przepisy przejściowe i przepisy końcowe
                                        
                                     Dział I
                       Zmiany w przepisach obowiązujących
                                        
                                    Art. 596.
W rozporządzeniu Prezydenta Rzeczypospolitej z dnia 24 października 1934 r. Prawo
upadłościowe (Dz.U. z 1991 r. Nr 118, poz. 512, z 1994 r. Nr 1, poz. 1, z
1995 r. Nr 85, poz. 426, z 1996 r. Nr 6, poz. 43, Nr 43, poz. 189, Nr 106, poz.
496, poz. 703, z 1997 r. Nr 28, poz. 153, Nr 54, poz. 349, Nr 117, poz. 751, Nr
121, poz. 770, Nr 140, poz. 940, z 1998 r. Nr 117, poz. 756 oraz z 2000 r. Nr
26, poz. 306) wprowadza się następujące zmiany:
1) w art. 1 w § 2 wyrazy "spółki jawnej i spółki komandytowej" zastępuje się
  wyrazami "spółki jawnej, partnerskiej, komandytowej oraz komandytowoakcyjnej";

2)  w art. 4 w § 2:
   a)  pkt 1 otrzymuje brzmienie:
     "1) w stosunku do spółki jawnej, partnerskiej, komandytowej oraz
       komandytowo-akcyjnej - każdy ze wspólników, partnerów lub
       akcjonariuszy,",
   b) w pkt 4 wyrazy "spółki jawnej oraz spółki komandytowej" zastępuje się
     wyrazami "spółki jawnej, partnerskiej, komandytowej oraz komandytowoakcyjnej".

                                    Art. 597.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157 i Nr 39, poz.
231, z 1975 r. Nr 45, poz. 234 z 1982 r. Nr 11, poz. 82 i Nr 30, poz. 210, z
1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, poz.
86, z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz.
21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53, poz.
306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22, poz. 92
i Nr 115, poz. 496, z 1993 r. Nr 12, poz. 53, z 1994 r. Nr 105, poz. 509, z 1995
r. Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz. 350
i Nr 149, poz. 703, z 1997 r. Nr 43, poz. 270, Nr 54, poz. 348, Nr 75, poz. 471,
Nr 102, poz. 643, Nr 117, poz. 752, Nr 121, poz. 769 i 770, Nr 133, poz. 882, Nr
139, poz. 934, Nr 140, poz. 940 i Nr 141, poz. 944, z 1998 r. Nr 106, poz. 668 i
Nr 117, poz. 757, z 1999 r. Nr 52, poz. 532 oraz z 2000 r. Nr 39, poz. 439)
wprowadza się następujące zmiany:
1) w art. 133 § 2a po wyrazie "przedsiębiorców" dodaje się wyrazy "i wspólników
  spółek handlowych";
2) dodaje się art. 7781 w brzmieniu:
      "Art. 7781. Tytułowi egzekucyjnemu wydanemu przeciwko spółce jawnej,
             spółce partnerskiej, spółce komandytowej lub spółce komandytowoakcyjnej
sąd nadaje klauzulę wykonalności przeciwko wspólnikowi
             ponoszącemu odpowiedzialność całym majątkiem za zobowiązania
             spółki, jeżeli egzekucja przeciwko spółce okazała się
             bezskuteczna.".
                                    Art. 598.
W ustawie z dnia 26 maja 1982 r. - Prawo o adwokaturze (Dz.U. Nr 16, poz. 124 i
Nr 25, poz. 187, z 1983 r. Nr 5, poz. 33, z 1986 r. Nr 42, poz. 202, z 1990 r.
Nr 36, poz. 206, z 1995 r. Nr 4, poz. 7, z 1996 r. Nr 77, poz. 367, z 1997 r. Nr
28, poz. 153 i Nr 75, poz. 471, z 1998 r. Nr 106, poz. 668 i Nr 141, poz. 943
oraz z 1999 r. Nr 75, poz. 853) wprowadza się następujące zmiany:
1) w art. 4a w ust. 1 wyrazy ,,w spółce jawnej lub cywilnej '' zastępuje się
  wyrazami ,,w spółce cywilnej, jawnej lub partnerskiej";
2) w art. 24 w ust. 3 wyrazy ,,spółki jawne i komandytowe,'' zastępuje się
  wyrazami ,,spółki jawne, partnerskie lub komandytowe,".
                                    Art. 599.
W ustawie z dnia 6 lipca 1982 r. o radcach prawnych (Dz.U. Nr 19, poz. 145, z
1989 r. Nr 33, poz. 175, z 1996 r. Nr 106, poz. 496, z 1997 r. Nr 75, poz. 471,
z 1998 r. Nr 106, poz. 668, z 1999 r. Nr 75, poz. 853 i Nr 83, poz. 931 oraz z
2000 r. Nr 48, poz. 545) w art. 8 w ust. 1 wyrazy ,,w spółce jawnej lub
cywilnej" zastępuje się wyrazami ,,w spółce cywilnej, jawnej lub partnerskiej".
                                    Art. 600.
W ustawie z dnia 14 lutego 1991 r. - Prawo o notariacie (Dz.U. Nr 22, poz. 91, z
1997 r. Nr 28, poz. 153, z 1999 r. Nr 101, poz. 1178 oraz z 2000 r. Nr 48, poz.
551) w art. 4 w § 3 wyrazy "spółki cywilnej" zastępuje się wyrazami "spółki
cywilnej lub partnerskiej".
                                    Art. 601.
W ustawie z dnia 29 września 1994 r. o rachunkowości (Dz.U. Nr 121, poz. 591, z
1997 r. Nr 32, poz. 183, Nr 43, poz. 272, Nr 88, poz. 554, Nr 118, poz. 754, Nr
139, poz. 933 i 934, Nr 140, poz. 939 i Nr 141, poz. 945, z 1998 r. Nr 60, poz.
382, Nr 106, poz. 668, Nr 107, poz. 669 i Nr 155, poz. 1014 oraz z 1999 r. Nr 9,
poz. 75 i Nr 83, poz. 931) w art. 36 dodaje się ust. 2a w brzmieniu:
"2a. W spółkach akcyjnych tworzy się kapitał (fundusz) rezerwowy w wysokości:
  1) kwoty odpowiadającej wartości nabytych przez spółkę akcyjną akcji własnych
     według ceny nabycia tych akcji,
   2) kwoty równej wysokości obniżenia kapitału zakładowego spółki akcyjnej, w
     przypadkach określonych w art. 360 § 2 ustawy - Kodeks spółek handlowych
     (Dz.U. Nr .... poz. ...); kwota ta powinna być równa łącznej wartości
     nominalnej umorzonych akcji.".
                                    Art. 602.
W ustawie z dnia 13 października 1994 r. o biegłych rewidentach i ich
samorządzie (Dz.U. Nr 121, poz. 592 oraz z 1996 r. Nr 102, poz. 475) wprowadza
się następujące zmiany:
1) w art. 10 w ust. 1 w pkt 2 po wyrazie "jawne" dodaje się wyrazy " , spółki
  partnerskie";
2) w art. 17 w ust. 1 w pkt 2 po wyrazie "jawnych" dodaje się wyrazy " ,
  spółkach partnerskich".
                                    Art. 603.
W ustawie z dnia 29 czerwca 1995 r. o obligacjach (Dz.U. Nr 83, poz. 420 i Nr
118, poz. 574, z 1997 r. Nr 88, poz. 554 i Nr 118, poz. 754 oraz z 1998 r. Nr
106, poz. 668) wprowadza się następujące zmiany:
1) w art. 2 w pkt 1 po wyrazie "prawną" dodaje się wyrazy "a także spółki
  komandytowo-akcyjne";
2) skreśla się art. 21.
                                    Art. 604.
W ustawie z dnia 5 lipca 1996 r. o zawodach pielęgniarki i położnej (Dz.U. z
1996 r. Nr 91, poz. 410, z 1998 r. Nr 106, poz. 668 i Nr 162, poz. 1115 oraz z
2000 r. Nr 12, poz. 136) w art. 25a w ust. 1 wyrazy "w formie spółki prawa
cywilnego" zastępuje się wyrazami "w formie spółki cywilnej lub partnerskiej".
                                    Art. 605.
W ustawie z dnia 5 lipca 1996 r. o doradztwie podatkowym (Dz.U. z 1996 r. Nr
102, poz. 475 oraz z 1997 r. Nr 88, poz. 554) w art. 27 w ust. 1 w pkt 1 po
wyrazie "cywilnej" dodaje się przecinek, a wyrazy "albo jawnej" zastępuje się
wyrazami "jawnej lub partnerskiej".
                                    Art. 606.
W ustawie z dnia 5 grudnia 1996 r. o zawodzie lekarza (Dz.U. z 1997 r. Nr 28,
poz. 152, Nr 88, poz. 554, z 1998 r. Nr 106, poz. 668 i Nr 162, poz. 1115, z
1999 r. Nr 60, poz. 729 oraz z 2000 r. Nr 12, poz. 136) w art. 50a w ust. 1
wyrazy "spółki prawa cywilnego" zastępuje się wyrazami "spółki cywilnej lub
partnerskiej".
                                        
                                    Art. 607.
W ustawie z dnia 21 sierpnia 1997 r. - Prawo o publicznym obrocie papierami
wartościowymi (Dz.U. Nr 118, poz. 754 i Nr 141, poz. 945, z 1998 r. Nr 107, poz.
669 i Nr 113, poz. 715 oraz z 2000 r. Nr 22, poz. 270) wprowadza się następujące
zmiany:
1) w art. 2 w ust. 1 w pkt 9 wyrazy "art. 343 § 3, art. 365 i art. 464 § 3
  Kodeksu handlowego" zastępuje się wyrazami "art. 331 § 3, art. 366 i art. 515
  ustawy z dnia ... Kodeks spółek handlowych (Dz.U. ..., poz. ...)";
2) w art. 11 w ust. 1 wyrazy "art. 399 § 2 Kodeksu handlowego" zastępuje się
  wyrazami "art. 406 § 2 Kodeksu spółek handlowych";
3) w art. 46 w ust. 4 wyrazy "art. 460 § 2 Kodeksu handlowego" zastępuje się
  wyrazami "art. 476 § 3 Kodeksu spółek handlowych";
4) w art. 76 w ust. 1 wyrazy "art. 322 § 2 w związku z art. 438 Kodeksu
  handlowego" zastępuje się wyrazami "art. 438 Kodeksu spółek handlowych";
5) w art. 86 w ust. 3 wyrazy "art. 394 § 1 Kodeksu handlowego" zastępuje się
  wyrazami "art. 400 § 1 Kodeksu spółek handlowych";
6) w art. 107 w ust. 4 wyrazy "art. 395 § 1 i § 3 Kodeksu handlowego" zastępuje
  się wyrazami "art. 401 § 1 i § 3 ustawy z dnia ... Kodeks spółek handlowych
  (Dz.U. ..., poz. ...)".
                                    Art. 608.
W ustawie z dnia 29 sierpnia 1997 r. - Ordynacja podatkowa (Dz.U. Nr 137, poz.
926 i Nr 160, poz. 1083, z 1998 r. Nr 106, poz. 668 oraz z 1999 r. Nr 11, poz.
95 i Nr 92, poz. 1062) wprowadza się następujące zmiany:
1) art. 93 otrzymuje brzmienie:
   "Art. 93. §1. Jeżeli odrębne ustawy nie stanowią inaczej, osoba prawna
            powstała w wyniku:
           1) przekształcenia innej osoby prawnej,
           2) połączenia się osób prawnych
            - wstępuje we wszelkie, przewidziane w przepisach prawa
            podatkowego, prawa i obowiązki przekształconej osoby prawnej albo
            każdej z łączących się osób prawnych.
          §2. Przepis § 1 stosuje się odpowiednio również do osoby prawnej,
            która przejęła cały majątek innej osoby prawnej (innych osób
            prawnych).
          §3. Jeżeli odrębne ustawy nie stanowią inaczej, spółka kapitałowa
            powstała w wyniku połączenia spółek osobowych lub spółek osobowych
            i kapitałowych wstępuje we wszelkie, przewidziane w przepisach
            prawa podatkowego, prawa i obowiązki każdej z łączących się spółek.
          §4. Jeżeli odrębne ustawy nie stanowią inaczej:
           1) spółka nie mająca osobowości prawnej powstała w wyniku
             przekształcenia przedsiębiorstwa osoby fizycznej prowadzącej
             działalność gospodarczą (przedsiębiorcy), innej spółki nie mającej
             osobowości prawnej lub spółki kapitałowej,
           2) spółka kapitałowa powstała w wyniku przekształcenia spółki nie
             mającej osobowości prawnej
            - wstępuje we wszelkie, przewidziane w przepisach prawa
            podatkowego, prawa i obowiązki przekształconego podmiotu.
         §5. Przepis § 4 stosuje się odpowiednio również do spółki nie mającej
           osobowości prawnej, do której przystąpiła inna spółka nie mająca
           osobowości prawnej lub przedsiębiorca będący osobą fizyczną.
         §6. Jeżeli odrębne ustawy nie stanowią inaczej, w przewidziane
           przepisami prawa podatkowego uprawnienia osoby prawnej wykreślonej z
           właściwego rejestru na skutek jej podziału:
           1) wstępują osoby prawne powstałe w wyniku podziału " w zakresie
             uprawnień majątkowych,
           2) wstępuje wskazana w akcie o podziale jedna z nowo utworzonych
             osób prawnych " w zakresie uprawnień niemajątkowych.
          §7. Przepisy § 1-6 stosuje się również do praw i obowiązków
            wynikających z decyzji administracyjnych wydanych na podstawie
            przepisów prawa podatkowego.";
2) w art. 94 wyrazy "art. 93 § 1 i 4" zastępuje się wyrazami "art. 93 § 1 i 7";
3) w art. 115 § 1 otrzymuje brzmienie:
    "§1. Wspólnik spółki cywilnej, jawnej, partnerskiej oraz komplementariusz
       spółki komandytowej albo komandytowo-akcyjnej, nie będący
       akcjonariuszem, odpowiada całym swoim majątkiem solidarnie ze spółką i z
       pozostałymi wspólnikami za zaległości podatkowe spółki i wspólników,
       wynikające z działalności spółki.";
4) w art. 116 § 1 otrzymuje brzmienie:
    "§1. Za zaległości podatkowe spółki z ograniczoną odpowiedzialnością,
       spółki z ograniczoną odpowiedzialnością w organizacji, spółki akcyjnej i
       spółki akcyjnej w organizacji odpowiadają solidarnie całym swoim
       majątkiem członkowie jej zarządu, jeżeli egzekucja przeciwko spółce
       okaże się bezskuteczna, chyba że członek zarządu wykaże, że we właściwym
       czasie zgłoszono wniosek o ogłoszenie upadłości lub wszczęto
       postępowanie zapobiegające upadłości (postępowanie układowe) albo że nie
       zgłoszenie wniosku o ogłoszenie upadłości oraz nie wszczęcie
       postępowania układowego nastąpiło nie z jego winy, bądź też wskaże on
       mienie, z którego egzekucja jest możliwa.".
 
                                    Art. 609.
W ustawie z dnia 29 sierpnia 1997 r. " Prawo bankowe (Dz.U. Nr 140, poz. 939, z
1998 r. Nr 160, poz. 1063 i Nr 162, poz. 1118 oraz z 1999 r. Nr 11, poz. 95 i Nr
40, poz. 399) wprowadza się następujące zmiany:
1) w art. 6 w ust. 2 wyrazy "art. 178 Kodeksu handlowego" zastępuje się
  wyrazami "art. 177 Kodeksu spółek handlowych";
2) art. 21 otrzymuje brzmienie:
      "Art. 21. §1. Bank w formie spółki akcyjnej może być utworzony na
             podstawie zezwolenia Komisji Nadzoru Bankowego.
         §2. Do utworzenia i działalności banku, o którym mowa w § 1, stosuje
           się przepisy Kodeksu spółek handlowych w zakresie, w jakim nie
           pozostają one w sprzeczności z przepisami ustawy.";
3) w art. 47 wyrazy "Kodeksu handlowego" zastępuje się wyrazami "Kodeksu spółek
  handlowych", a wyrazy "art. 313 i art. 347" zastępuje się wyrazami "art. 312
  i art. 336";
4) w art. 115 w ust. 2 wyrazy "art. 378 Kodeksu handlowego" zastępuje się
  wyrazami "art. 387 Kodeksu spółek handlowych";
5) w art. 144 w ust. 4 wyrazy "art. 414 i art. 415 Kodeksu handlowego"
  zastępuje się wyrazami "art. 422 i art. 424 Kodeksu spółek handlowych".
                                        
                                    Dział II
                              Przepisy przejściowe
                                        
                                    Art. 610.
Z dniem wejścia w życie ustawy tracą moc przepisy dotyczące spraw w niej
unormowanych, chyba że przepisy poniższe stanowią inaczej.
                                        
                                    Art. 611.
Pozostają w mocy przepisy szczególne dotyczące:
   1) narodowych funduszy inwestycyjnych,
   2) spółek prowadzących działalność bankową,
   3) spółek prowadzących giełdy albo rynki pozagiełdowe,
   4) spółek prowadzących domy maklerskie,
   5) Krajowego Depozytu Papierów Wartościowych S.A.,
   6) spółek prowadzących działalność ubezpieczeniową,
   7) towarzystw funduszy inwestycyjnych,
   8) towarzystw emerytalnych,
   9) spółek publicznej radiofonii i telewizji,
  10) spółek powstałych w wyniku komercjalizacji i prywatyzacji przedsiębiorstw
     państwowych,
  11) innych spółek handlowych uregulowanych w odrębnych ustawach.
   
                                    Art. 612.
Do stosunków prawnych w zakresie spółek handlowych istniejących w dniu wejścia w
życie ustawy stosuje się jej przepisy, chyba że przepisy poniższe stanowią
inaczej.
                                    Art. 613.
 §1. Uprawnienia wspólników i akcjonariuszy spółek handlowych, nabyte przed
     dniem wejścia w życie ustawy, pozostają w mocy.
 §2. Treść uprawnień, o których mowa w § 1 podlega przepisom dotychczasowym.
 §3. Do zmiany treści i rozporządzeń uprawnieniami wspólników oraz
     akcjonariuszy dokonanych po wejściu w życie ustawy stosuje się jej
     przepisy.
 
                                    Art. 614.
 §1. Przepisy art. 613 stosuje się odpowiednio do świadectw założycielskich i
     akcji użytkowych.
 §2. Świadectwa założycielskie wygasają najpóźniej z upływem dziesięciu lat od
     chwili wejścia w życie ustawy.
                                        
                                    Art. 615.
 §1. Z dniem wejścia w życie ustawy do obowiązków członków organów spółek
     kapitałowych stosuje się jej przepisy.
 §2. Termin wygaśnięcia mandatu członka organu spółki kapitałowej, który
     rozpoczął się przed wejściem w życie ustawy, ocenia się według przepisów
     dotychczasowych.
 
                                    Art. 616.
Do spraw o wpis do rejestru spółki jawnej, spółki komandytowej, spółki z
ograniczoną odpowiedzialnością lub spółki akcyjnej, wszczętych i nie
zakończonych do dnia wejścia w życie ustawy, stosuje się przepisy dotychczasowe,
chyba że przepisy poniższe stanowią inaczej.
                                    Art. 617.
Do łączenia i przekształcenia spółek kapitałowych, w przypadku powzięcia
odpowiedniej uchwały przez zgromadzenie wspólników (walne zgromadzenie) przed
dniem wejścia w życie ustawy, stosuje się przepisy dotychczasowe; jednakże
skutki prawne połączenia lub przekształcenia, wpisanego do rejestru po wejściu
ustawy w życie, ocenia się według jej przepisów.
                                        
                                    Art. 618.
Przepisy art. 494 § 2 i art. 531 § 2 stosuje się do koncesji, zezwoleń oraz ulg
przyznanych po dniu wejścia w życie ustawy, chyba że przepisy dotychczasowe
przewidywały przejście takich uprawnień na spółkę przejmującą lub na spółkę nowo
zawiązaną.
                                        
                                    Art. 619.
Do uchwał wspólników oraz uchwał organów spółek kapitałowych powziętych przed
dniem wejścia ustawy w życie stosuje się przepisy dotychczasowe.
                                    Art. 620.
 §1. Do oceny skutków zdarzeń prawnych stosuje się przepisy obowiązujące w
     dniu, w którym zdarzenia te nastąpiły.
 §2. Z dniem wejścia w życie ustawy do oceny skutków:
   1) utworzenia spółki w organizacji wskutek zawarcia umowy spółki
     kapitałowej,
   2) zdarzeń będących podstawą orzeczenia sądu rejestrowego o rozwiązaniu
     spółki kapitałowej, zgodnie z art. 21,
  stosuje się przepisy ustawy.
 
                                    Art. 621.
Do roszczeń powstałych przed dniem wejścia w życie ustawy a według przepisów
Kodeksu handlowego w tym dniu jeszcze nie przedawnionych, stosuje się przepisy
ustawy dotyczące przedawnienia z następującymi ograniczeniami:
   1) początek, zawieszenie i przerwanie biegu przedawnienia ocenia się według
     przepisów Kodeksu handlowego, za okres przed dniem wejścia w życie ustawy,
   2) jeżeli termin przedawnienia według przepisów ustawy jest krótszy niż
     według przepisów Kodeksu handlowego, bieg przedawnienia rozpoczyna się z
     dniem wejścia w życie ustawy; jeżeli jednak przedawnienie rozpoczęte przed
     dniem wejścia w życie ustawy nastąpiłoby przy uwzględnieniu terminu
     przedawnienia określonego w Kodeksie handlowym wcześniej, przedawnienie
     następuje z upływem tego wcześniejszego terminu.
   
                                    Art. 622.
Do spraw wszczętych przed sądami powszechnymi lub sądami polubownymi w zakresie
spółek handlowych przed dniem wejścia w życie ustawy, stosuje się przepisy
dotychczasowe.
                                    Art. 623.
 §1. W terminie trzech lat od dnia wejścia w życie ustawy spółki handlowe
     istniejące w dniu wejścia w życie ustawy, dostosują postanowienia swoich
     umów, aktów założycielskich lub statutów do jej przepisów.
 §2. Przepis § 1 nie dotyczy postanowień umów spółek i statutów będących
     podstawą ustanowienia uprawnień, o których mowa w art. 613 § 1.
 §3. W przypadku naruszenia przepisu § 1 sąd rejestrowy może z urzędu lub na
     wniosek osoby mającej interes prawny wezwać spółkę do usunięcia naruszenia
     w terminie nie dłuższym niż sześć miesięcy. Jeżeli spółka nie uczyni
     zadość wezwaniu, sąd może także z urzędu wydać postanowienie o rozwiązaniu
     spółki.
 
                                    Art. 624.
 §1. W terminie trzech lat od dnia wejścia w życie ustawy spółki z ograniczoną
     odpowiedzialnością, o których mowa w art. 612, dokonają podwyższenia
     kapitału zakładowego co najmniej do wysokości 25 000 złotych oraz spełnią
     wymogi dotyczące minimalnej wartości udziału określone w art. 154 § 2.
     Najpóźniej w terminie pięciu lat od dnia wejścia w życie ustawy spółki te
     dostosują wysokość kapitału zakładowego do wymagań określonych w art. 154
     § 1.
 §2. W terminie trzech lat od dnia wejścia w życie ustawy spółki akcyjne, o
     których mowa w art. 612, dokonają podwyższenia kapitału zakładowego co
     najmniej do wysokości 250 000 złotych. Najpóźniej w terminie pięciu lat od
     dnia wejścia w życie ustawy spółki te dostosują wysokość kapitału
     zakładowego do wymagań określonych w art. 308 § 1.
 §3. Do spółek kapitałowych w organizacji zgłoszonych do sądu rejestrowego
     przed dniem ogłoszenia ustawy stosuje się dotychczasowe przepisy dotyczące
     minimalnej wysokości kapitału zakładowego i wartości nominalnej akcji lub
     udziału. Do spółek tych stosuje się przepisy § 1 i § 2.
 §4. W przypadku, gdy spółka kapitałowa nie spełniła wymogów przewidzianych w §
     1 lub § 2, przepisy art. 623 § 3 stosuje się odpowiednio. Ponadto
     akcjonariusze lub wspólnicy takiej spółki nie mogą pobierać dywidendy, ani
     innych świadczeń od spółki do czasu spełnienia wymogów określonych w § 13.
Nie dotyczy to udziału w majątku spółki w przypadku jej rozwiązania lub
     likwidacji.
 
                                    Art. 625.
 §1. W okresie do dnia 31 grudnia 2004 r. statuty spółek zawiązywanych po
     wejściu w życie ustawy, w których akcjonariuszem jest Skarb Państwa, mogą
     przewidywać uprzywilejowanie akcji Skarbu Państwa co do głosu w wyższym
     stopniu niż określony w art. 352; nie można jednak przyznać Skarbowi
     Państwa więcej niż pięć głosów na jedną akcję.
 §2. Przepisy § 1 tracą moc najpóźniej z dniem, w którym Rzeczpospolita Polska
     stanie się członkiem Unii Europejskiej.
 §3. Do uprawnień Skarbu Państwa w spółkach akcyjnych nabytych zgodnie z § 1
     stosuje się art. 613.
 
                                    Art. 626.
Określone w art. 26 § 3 prawo i obowiązek wspólnika dokonania zgłoszenia spółki
do rejestru dotyczą również wspólników spółki cywilnej prowadzącej w dniu
wejścia w życie ustawy przedsiębiorstwo w większym rozmiarze przez okres co
najmniej dwóch kolejnych lat obrotowych.
                                    Art. 627.
 §1. W przypadku naruszenia przepisu art. 626, po upływie roku od dnia wejścia
     w życie ustawy, wspólnik podlega grzywnie do 20 000 złotych.
 §2. Grzywnę nakłada sąd rejestrowy.
 
                                    Art. 628.
W razie wątpliwości, czy mają być stosowane przepisy dotychczasowe czy przepisy
ustawy, należy stosować przepisy ustawy.
                                    Art. 629.
Jeżeli obowiązujące przepisy powołują się na przepisy rozporządzenia Prezydenta
Rzeczypospolitej - Kodeks handlowy, bądź rozporządzenia Prezydenta
Rzeczypospolitej - Przepisy wprowadzające Kodeks handlowy, uchylone przepisem
art. 631, albo odsyłają ogólnie do przepisów Kodeksu handlowego o spółkach
jawnych, spółkach komandytowych, spółkach z ograniczoną odpowiedzialnością lub
spółkach akcyjnych, stosuje się w tym zakresie właściwe przepisy ustawy.
                                        
                                    Art. 630.
Jeżeli obowiązujące przepisy powołują się na dotyczące rejestru handlowego,
firmy lub prokury przepisy rozporządzenia Prezydenta Rzeczypospolitej,
uchylonego przepisem art. 631 pkt 1, albo odsyłają ogólnie do przepisów o
rejestrze handlowym, firmie lub prokurze, stosuje się w tym zakresie przepis
art. 632.
                                    Dział III
                                 Przepisy końcowe
                                        
                                    Art. 631.
Z uwzględnieniem przepisu art. 632 ustawy, tracą moc:
   1) rozporządzenie Prezydenta Rzeczypospolitej z dnia 27 czerwca 1934 r. "
     Kodeks handlowy (Dz.U. Nr 57, poz. 502, z 1946 Nr 57, poz. 321, z 1950 r.
     Nr 34, poz. 312, z 1964 r. Nr 16, poz. 94, z 1988 r. Nr 41, poz. 326, z
     1990 r. Nr 17, poz. 98 i Nr 51, poz. 298, z 1991 r. Nr 35, poz. 155, Nr
     94, poz. 418 i Nr 111, poz. 480, z 1994 r. Nr 121, poz. 591, z 1995 r. Nr
     96, poz. 478, 1996 r. Nr 6, poz. 43 oraz z 1997 r. Nr 88, poz. 554);
   2)  rozporządzenie Prezydenta Rzeczypospolitej z dnia 27 czerwca 1934 r. Przepisy
wprowadzające Kodeks handlowy (Dz. U. Nr 57, poz. 503, z 1945 r.
     Nr 40, poz. 224, z 1946 r. Nr 31, poz. 197 i Nr 60, poz. 329, z 1947 r. Nr
     5, poz. 20, z 1961 r. Nr 58, poz. 319 i z 1964 r. Nr 16, poz. 94).
                                        
                                    Art. 632.
Do czasu wydania przepisów dotyczących firmy i prokury pozostają w mocy przepisy
o firmie i prokurze zawarte w rozporządzeniu Prezydenta Rzeczypospolitej,
określonym w art. 631 pkt 1, z uwzględnieniem zmian przewidzianych w ustawie.
                                        
                                    Art. 633.
Ustawa wchodzi w życie z dniem 1 stycznia 2001 r.
 
 
 
 
 
 
 
 
