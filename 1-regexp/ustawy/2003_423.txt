


Tekst ustawy
ustalony ostatecznie po rozpatrzeniu poprawek Senatu
 
 
 
USTAWA
z dnia 30 marca
2007 r.
 
o zmianie ustawy –
Prawo farmaceutyczne oraz o zmianie niektórych innych ustaw[1])
 
 
Art. 1.
W ustawie z dnia 6 września 2001 r. – Prawo
farmaceutyczne (Dz. U. z 2004 r. Nr 53, poz. 533, z późn. zm.[2]))
wprowadza się następujące zmiany:
1) w art. 2:
a) pkt 2a i 2b
otrzymują brzmienie:
„2a) badaczem –
jest lekarz albo lekarz dentysta, jeżeli badanie kliniczne dotyczy stomatologii,
albo lekarz weterynarii - w przypadku badania klinicznego weterynaryjnego, posiadający
prawo wykonywania zawodu na terytorium Rzeczypospolitej Polskiej oraz
odpowiednio wysokie kwalifikacje zawodowe, wiedzę naukową i doświadczenie w
pracy z pacjentami, niezbędne do prowadzonego badania klinicznego lub badania
klinicznego weterynaryjnego, odpowiedzialny za prowadzenie tych badań w danym
ośrodku; jeżeli badanie kliniczne lub badanie kliniczne weterynaryjne
prowadzone jest przez zespół osób, badacz wyznaczony przez sponsora, za zgodą
kierownika zakładu opieki zdrowotnej, w którym prowadzone jest badanie
kliniczne, jest kierownikiem zespołu odpowiedzialnym za prowadzenie tego
badania w danym ośrodku; 
2b) badaniem
klinicznym weterynaryjnym – jest każde badanie, którego celem jest potwierdzenie
przewidywanej skuteczności lub bezpieczeństwa badanego produktu leczniczego
weterynaryjnego prowadzone z udziałem docelowych gatunków zwierząt;”,
b) pkt 3b-3d
otrzymują brzmienie: 
„3b) działaniem
niepożądanym produktu leczniczego weterynaryjnego – jest każde niekorzystne i
niezamierzone działanie produktu leczniczego weterynaryjnego:
a) występujące
podczas stosowania dawek zalecanych u zwierząt w celach profilaktycznych,
diagnostycznych, leczniczych oraz dla przywrócenia, poprawienia lub modyfikacji
funkcji fizjologicznych organizmu,
b) które
występuje u człowieka po ekspozycji na produkt leczniczy weterynaryjny;
3c) ciężkim
niepożądanym zdarzeniem po użyciu badanego produktu leczniczego albo badanego
produktu leczniczego weterynaryjnego – jest zdarzenie, które bez względu na
zastosowaną dawkę badanego produktu leczniczego albo badanego produktu leczniczego
weterynaryjnego powoduje zgon pacjenta, zagrożenie życia, konieczność hospitalizacji
lub jej przedłużenie, trwały lub znaczny uszczerbek na zdrowiu lub jest chorobą,
wadą wrodzoną lub uszkodzeniem płodu;
3d) ciężkim
niepożądanym działaniem produktu leczniczego – jest działanie, które bez
względu na zastosowaną dawkę produktu leczniczego powoduje zgon pacjenta, zagrożenie
życia, konieczność hospitalizacji lub jej przedłużenie, trwały lub znaczny
uszczerbek na zdrowiu lub inne działanie produktu leczniczego, które lekarz
według swojego stanu wiedzy uzna za ciężkie lub jest chorobą, wadą wrodzoną lub
uszkodzeniem płodu;”,
c) pkt 7b
otrzymuje brzmienie:
„7b) importem
równoległym – jest każde działanie w rozumieniu art. 72 ust. 4 polegające na
sprowadzeniu z państw członkowskich Unii Europejskiej lub państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym produktu leczniczego spełniającego łącznie następujące warunki:
a) sprowadzony
produkt leczniczy posiada tę samą substancję czynną (substancje czynne), co
najmniej: te same wskazania do 3 poziomu kodu ATC/ATCvet (kod klasyfikacji
anatomiczno-terapeutyczno-chemicznej), tę samą moc, tę samą drogę podania oraz
tę samą postać jak produkt leczniczy dopuszczony do obrotu na terytorium
Rzeczypospolitej Polskiej lub postać zbliżoną, która nie powoduje powstania
różnic terapeutycznych w stosunku do produktu leczniczego dopuszczonego do
obrotu na terytorium Rzeczypospolitej Polskiej, 
b) sprowadzony
produkt leczniczy i produkt leczniczy dopuszczony do obrotu na terytorium
Rzeczypospolitej Polskiej są odpowiednio w państwie, z którego produkt jest
sprowadzony, i na terytorium Rzeczypospolitej Polskiej jednocześnie
referencyjnymi produktami leczniczymi albo jednocześnie odpowiednikami referencyjnych
produktów leczniczych;”,
d) pkt 10
otrzymuje brzmienie:
„10) lekiem
aptecznym – jest produkt leczniczy sporządzony w aptece zgodnie z recepturą
farmakopealną, przeznaczony do wydania w tej aptece;”,
e) pkt 12
otrzymuje brzmienie:
„12) lekiem
recepturowym – jest produkt leczniczy sporządzony w aptece na podstawie recepty
lekarskiej, a w przypadku produktu leczniczego weterynaryjnego - na podstawie
recepty wystawionej przez lekarza weterynarii;”,
f) pkt 13
otrzymuje brzmienie:
„13) Maksymalnym
Limitem Pozostałości – jest limit określony w art. 1 ust. 1 lit. b rozporządzenia
Rady (EWG) nr 2377/90 z dnia 26 czerwca 1990 r. ustanawiającego
wspólnotową procedurę dla określenia maksymalnego limitu pozostałości
weterynaryjnych produktów leczniczych w środkach spożywczych pochodzenia
zwierzęcego (Dz.Urz. WE L 224 z 18.08.1990, str. 1; Dz.Urz. UE Polskie
wydanie specjalne, rozdz. 3, t. 10, str. 111), zwanego dalej „rozporządzeniem
nr 2377/90”;”, 
g) po pkt 13
dodaje się pkt 13a w brzmieniu:
„13a) materiałem
wyjściowym – jest każda substancja użyta do wytwarzania produktu leczniczego, z
wyłączeniem materiałów opakowaniowych;”,
h) pkt 14
otrzymuje brzmienie:
„14) nazwą
produktu leczniczego – jest nazwa nadana produktowi leczniczemu, która może być
nazwą własną niestwarzającą możliwości pomyłki z nazwą powszechnie stosowaną
albo nazwą powszechnie stosowaną lub naukową, opatrzoną znakiem towarowym lub
nazwą podmiotu odpowiedzialnego;”,
i) pkt 17a
otrzymuje brzmienie:
„17a)
niespodziewanym ciężkim niepożądanym działaniem produktu leczniczego – jest
każde niepożądane działanie produktu leczniczego, którego charakter lub stopień
nasilenia nie jest zgodny z danymi zawartymi w odpowiedniej informacji
o produkcie leczniczym: 
a) dla
produktów leczniczych w badaniach klinicznych – najczęściej w broszurze
badacza,
b) dla
produktów leczniczych dopuszczonych do obrotu – w Charakterystyce Produktu
Leczniczego albo w Charakterystyce Produktu Leczniczego Weterynaryjnego 
      – które bez
względu na zastosowaną dawkę produktu leczniczego powoduje zgon pacjenta,
zagrożenie życia, konieczność hospitalizacji lub jej przedłużenie, trwały lub
znaczny uszczerbek na zdrowiu lub inne działanie produktu leczniczego, które
lekarz według swojego stanu wiedzy uzna za ciężkie lub jest chorobą, wadą
wrodzoną lub uszkodzeniem płodu;”,
j) uchyla się pkt
18,
k) pkt 19
otrzymuje brzmienie:
„19) okresem
karencji – jest okres, jaki musi upłynąć od ostatniego podania zwierzęciu
produktu leczniczego weterynaryjnego do uboju tego zwierzęcia,
a w przypadku mleka, jaj lub miodu - do momentu rozpoczęcia
pozyskiwania tych produktów do celów spożywczych, tak aby tkanki zwierzęcia
oraz pozyskane produkty nie zawierały pozostałości w ilości przekraczającej
ich Maksymalne Limity Pozostałości;”,
l) pkt 22a
otrzymuje brzmienie:
„22a) państwem
referencyjnym – jest państwo członkowskie Unii Europejskiej lub państwo
członkowskie Europejskiego Porozumienia o Wolnym Handlu (EFTA) – strona umowy o
Europejskim Obszarze Gospodarczym, które:
a) sporządza
projekt raportu oceniającego w ramach procedury zdecentralizowanej,
b) wydało
pozwolenie będące podstawą do wszczęcia procedury wzajemnego uznania;”,
m) pkt 25
otrzymuje brzmienie:
„25)
pozostałościami produktów leczniczych weterynaryjnych – są pozostałości
produktów leczniczych, o których mowa w art. 1 ust. 1 lit. a rozporządzenia nr
2377/90;”, 
n) pkt 29-32
otrzymują brzmienie: 
„29) produktem
leczniczym homeopatycznym – jest produkt leczniczy wytworzony z homeopatycznych
substancji pierwotnych lub ich mieszanin, zgodnie z homeopatyczną procedurą
wytwarzania opisaną w Farmakopei Europejskiej lub, w przypadku braku takiego
opisu, w farmakopeach oficjalnie uznanych przez państwa członkowskie Unii Europejskiej
lub państwa członkowskie Europejskiego Porozumienia o Wolnym Handlu (EFTA) –
strony umowy o Europejskim Obszarze Gospodarczym;
30) produktem
immunologicznym – jest produkt leczniczy stanowiący surowicę, szczepionkę,
toksynę lub alergen, stosowany w celu:
a) wywoływania
czynnej odporności (szczepionki),
b)
przeniesienia odporności biernej (surowice),
c)
diagnozowania stanu odporności (w szczególności tuberkulina),
d)
identyfikacji lub wywoływania specyficznej nabytej zmiany reakcji odporności na
czynnik alergizujący (alergeny);
31) produktem
krwiopochodnym – jest produkt leczniczy wytwarzany przemysłowo z krwi lub jej
składników, a w szczególności albuminy, czynniki krzepnięcia, immunoglobuliny;
32) produktem
leczniczym – jest substancja lub mieszanina substancji, przedstawiana jako
posiadająca właściwości zapobiegania lub leczenia chorób występujących u ludzi
lub zwierząt lub podawana w celu postawienia diagnozy lub w celu
przywrócenia, poprawienia lub modyfikacji fizjologicznych funkcji organizmu
poprzez działanie farmakologiczne, immunologiczne lub metaboliczne;”,
o) uchyla się pkt
33,
p) pkt 35
otrzymuje brzmienie:
„35) produktem
radiofarmaceutycznym – jest produkt leczniczy, z wyłączeniem produktu leczniczego
weterynaryjnego, który zawiera jeden lub więcej izotopów radioaktywnych
przeznaczonych dla celów medycznych;”,
r) po pkt 35
dodaje się pkt 35a-35c w brzmieniu:
„35a)
przedstawicielem podmiotu odpowiedzialnego – jest osoba fizyczna albo prawna, wyznaczona
przez podmiot odpowiedzialny do wykonywania jego obowiązków i uprawnień na
terytorium Rzeczypospolitej Polskiej;
35b)
referencyjnym produktem leczniczym – jest produkt leczniczy dopuszczony do
obrotu na podstawie pełnej dokumentacji;
35c) ryzykiem
użycia produktu leczniczego – jest każde zagrożenie zdrowia pacjenta lub
zdrowia publicznego związane z jakością, bezpieczeństwem lub skutecznością
produktu leczniczego oraz każde zagrożenie niepożądanym wpływem na środowisko,
a w przypadku produktów leczniczych weterynaryjnych - każde zagrożenie zdrowia
zwierząt lub ludzi, związane z jakością, bezpieczeństwem lub skutecznością
produktu leczniczego weterynaryjnego oraz każde zagrożenie niepożądanego wpływu
na środowisko;”,
s) po pkt 37a
dodaje się pkt 37b w brzmieniu: 
„37b) stosunkiem
korzyści do ryzyka – jest ocena pozytywnych skutków terapeutycznych produktu
leczniczego w odniesieniu do ryzyka związanego z użyciem produktu leczniczego,
z wyłączeniem zagrożenia niepożądanym wpływem na środowisko, a w przypadku
produktu leczniczego weterynaryjnego - ocena pozytywnych skutków terapeutycznych
produktu leczniczego weterynaryjnego w odniesieniu do ryzyka związanego z
użyciem produktu leczniczego weterynaryjnego;”,
t) uchyla się pkt
39,
u) po pkt 42
dodaje się pkt 42a w brzmieniu:
„42a) wytwarzaniem substancji czynnych wykorzystywanych jako materiały
wyjściowe przeznaczone do wytwarzania produktów leczniczych – jest każde
działanie prowadzące do powstania substancji czynnych, w tym sprowadzanie
substancji czynnych wykorzystywanych jako materiały wyjściowe przeznaczone do
wytwarzania produktów leczniczych spoza terytorium państw członkowskich Unii
Europejskiej lub państw członkowskich Europejskiego Porozumienia o Wolnym
Handlu (EFTA) – stron umowy o Europejskim Obszarze Gospodarczym, dystrybucja, pakowanie,
przepakowywanie i ponowne etykietowanie;”;
2) w art. 3 w ust.
4 pkt 4 otrzymuje brzmienie:
„4) krew i osocze
w pełnym składzie lub komórki krwi pochodzenia ludzkiego lub zwierzęcego, z
wyłączeniem osocza przetwarzanego w procesie przemysłowym;”;
3) po art. 3
dodaje się art. 3a w brzmieniu:
„Art. 3a. Do
produktu spełniającego jednocześnie kryteria produktu leczniczego oraz kryteria
innego rodzaju produktu, w szczególności suplementu diety lub kosmetyku,
określone odrębnymi przepisami, stosuje się przepisy niniejszej ustawy.”;
4) w art. 4:
a) w ust. 3 pkt 2
otrzymuje brzmienie:
„2)   zawierających
tę samą lub te same substancje czynne, tę samą dawkę i postać co produkty
lecznicze, które otrzymały pozwolenie, z zastrzeżeniem ust. 3a.”,
b) po ust. 3
dodaje się ust. 3a w brzmieniu:
„3a. Przepisu
ust. 3 pkt 2 nie stosuje się do produktów leczniczych, o których mowa w ust. 1,
których cena jest konkurencyjna w stosunku do ceny produktu leczniczego posiadającego
pozwolenie, o którym mowa w art. 3 ust. 1 lub 2, pod warunkiem, że potwierdzone
przez konsultanta z danej dziedziny medycyny zapotrzebowanie, wystawione jest
przez lekarza ubezpieczenia zdrowotnego, a minister właściwy do spraw zdrowia
wyrazi, w drodze decyzji, zgodę na ich sprowadzenie.”,
c) w ust. 7 uchyla
się pkt 1,
d) ust. 9
otrzymuje brzmienie:
„9. Minister
właściwy do spraw zdrowia, a w odniesieniu do produktów leczniczych weterynaryjnych
na wniosek ministra właściwego do spraw rolnictwa, może w przypadku klęski
żywiołowej lub innego zagrożenia życia lub zdrowia ludzi lub zwierząt wydać
zgodę na sprowadzenie z zagranicy, zgodnie z warunkami określonymi w ust. 2, 3,
5 i 6, produktu leczniczego, który jednocześnie:
1) posiada
pozwolenie, o którym mowa w art. 3 ust. 1 lub 2,
2) jest
dopuszczony do obrotu w państwie, z którego jest sprowadzany,
3) jest
niedostępny na terytorium Rzeczypospolitej Polskiej
      – pod
warunkiem że na terytorium Rzeczypospolitej Polskiej nie jest dostępny produkt
leczniczy zawierający tę samą lub te same substancje czynne, tę samą moc i
postać, co produkt leczniczy sprowadzany.”;
5) po art. 4a
dodaje się art. 4b w brzmieniu:
„Art. 4b.
Minister właściwy do spraw zdrowia może wydać zgodę na obcojęzyczną treść oznakowania
opakowania dla określonej ilości opakowań leków sierocych określonych w
rozporządzeniu (WE) nr 141/2000 Parlamentu Europejskiego i Rady
z dnia 16 grudnia 1999 r. w sprawie sierocych produktów leczniczych
(Dz.Urz. WE L 18 z 22.01.2000, str. 1; Dz.Urz. UE Polskie wydanie
specjalne, rozdz. 15, t. 5, str. 21).”;
6) w art. 7 ust. 3
i 4 otrzymują brzmienie:
„3. Pozwolenie
wydaje się na okres 5 lat.
4. Pozwolenie może
zostać wydane dla produktu leczniczego weterynaryjnego stosowanego u docelowych
gatunków zwierząt, których tkanki lub pozyskiwane od nich produkty są przeznaczone
do spożycia przez ludzi, tylko w przypadku gdy zawarte w tym produkcie substancje
farmakologicznie czynne wymienione są w załączniku I, II albo III do
rozporządzenia nr 2377/90.”;
7) po art. 7
dodaje się art. 7a i 7b w brzmieniu:
„Art. 7a. 1.
Dla produktu leczniczego weterynaryjnego zawierającego substancje farmakologicznie
czynne niewymienione w załączniku I, II albo III do rozporządzenia nr 2377/90,
pozwolenie wydaje się, jeżeli produkt nie zawiera substancji farmakologicznie
czynnych wymienionych w załączniku IV do rozporządzenia nr 2377/90 oraz jest
przeznaczony do stosowania u zarejestrowanych zwierząt z rodziny koniowatych,
które nie podlegają ubojowi z przeznaczeniem do spożycia przez ludzi i dla
których wydany został dokument identyfikacyjny (paszport). 
2. Dla
produktu leczniczego weterynaryjnego, o którym mowa w ust. 1, pozwolenia
nie wydaje się, jeżeli zostało wcześniej wydane pozwolenie dla innego produktu
leczniczego weterynaryjnego przeznaczonego do leczenia danej jednostki chorobowej.
Art. 7b. 1. Nie
wydaje się pozwolenia dla produktu leczniczego weterynaryjnego stosowanego u
docelowych gatunków zwierząt, których tkanki lub pozyskiwane od nich produkty
są przeznaczone do spożycia przez ludzi, zawierającego substancje farmakologicznie
czynne niewymienione w załączniku I, II albo III do rozporządzenia
nr 2377/90, jeżeli nie zostanie złożony wniosek o ustalenie
Maksymalnego Limitu Pozostałości zawierający kompletne informacje z dołączoną
dokumentacją zgodnie z rozporządzeniem nr 2377/90.
2. Wniosek o
wydanie pozwolenia składa się nie wcześniej niż 6 miesięcy po złożeniu wniosku
o ustalenie Maksymalnego Limitu Pozostałości.”;
8) w art. 8:
a) ust. 1
otrzymuje brzmienie:
„1. Pozwolenie na
dopuszczenie do obrotu minister właściwy do spraw zdrowia wydaje na podstawie
raportu sporządzonego przez Prezesa Urzędu.”,
b) w ust. 1a:
– pkt 2 i 3
otrzymują brzmienie:
„2) może
zażądać od podmiotu odpowiedzialnego uzupełnień lub wyjaśnień dotyczących
dokumentacji, o której mowa w art. 10, a także przedstawienia systemu zarządzania ryzykiem użycia produktu leczniczego; 
3) może, w
przypadku wątpliwości, odnośnie do metod kontroli, o których mowa w art. 10
ust. 2 pkt 2, a w przypadku produktów leczniczych weterynaryjnych - odnośnie do
metod badań, o których mowa w art. 10 ust. 2b pkt 6 lit. a, które mogą być
wyjaśnione wyłącznie eksperymentalnie, skierować do badań produkt leczniczy,
materiały wyjściowe i produkty pośrednie lub inne składniki produktu
leczniczego będącego przedmiotem wniosku przed skierowaniem do badań produktu
leczniczego, materiałów wyjściowych i produktów pośrednich lub innych
składników produktu leczniczego, Prezes Urzędu pisemnie informuje podmiot
odpowiedzialny o powziętych wątpliwościach oraz uzasadnia konieczność przeprowadzenia
badań;”,
– dodaje się pkt 5
w brzmieniu:
„5) opracowuje
raport oceniający zawierający opinię naukową o produkcie leczniczym.”,
c) po ust. 1a
dodaje się ust. 1b-1d w brzmieniu:
„1b. Raport
oceniający jest aktualizowany w przypadku pojawienia się nowych informacji
istotnych dla oceny jakości, bezpieczeństwa lub skuteczności danego produktu
leczniczego.
1c. Po wydaniu
pozwolenia raport oceniający udostępnia się na podstawie przepisów o dostępie
do informacji publicznej.
1d. Podmiot
odpowiedzialny, składając wniosek, o którym mowa w art. 7 ust. 1, może wystąpić
do Prezesa Urzędu z wnioskiem o nieujawnianie informacji zawartych w raporcie
oceniającym, które stanowią tajemnicę przedsiębiorstwa w rozumieniu art. 11
ust. 4 ustawy z dnia 16 kwietnia 1993 r. o zwalczaniu nieuczciwej
konkurencji (Dz. U. z 2003 r. Nr 153, poz. 1503, z późn. zm.[3])),
a w szczególności informacji dotyczących źródeł zaopatrzenia.”,
d) dodaje się ust.
5 w brzmieniu:
„5. Data wydania
decyzji o zmianie danych objętych pozwoleniem oraz o zmianie dokumentacji
będącej podstawą wydania pozwolenia oraz data wydania decyzji na podstawie
odrębnego wniosku o wydanie pozwolenia na dopuszczenie do obrotu produktu leczniczego,
w tym w dodatkowej mocy, postaci, drodze podania, wielkości opakowania, dotyczącego
innego gatunku zwierząt, pod inną nazwą lub z inną Charakterystyką Produktu
Leczniczego albo Charakterystyką Produktu Leczniczego Weterynaryjnego, na rzecz
tego samego podmiotu, który uzyskał pierwsze pozwolenie na dopuszczenie do
obrotu produktu leczniczego lub innego podmiotu, nie są uznawane za datę
pierwszego dopuszczenia produktu leczniczego do obrotu w rozumieniu art. 15
ust. 1 pkt 2, a w odniesieniu do produktu leczniczego weterynaryjnego - w
rozumieniu art. 15a ust. 1 i 2, z uwzględnieniem przepisów art. 15a
ust. 5, 8 i 9.”;
9) po art. 8
dodaje się art. 8a w brzmieniu:
„Art. 8a. 1. Minister
właściwy do spraw zdrowia może, w przypadkach uzasadnionych ochroną zdrowia
publicznego, wydać pozwolenie na dopuszczenie do obrotu produktu leczniczego
nieposiadającego pozwolenia na dopuszczenie do obrotu na terytorium Rzeczypospolitej
Polskiej, pod warunkiem że w innym państwie członkowskim Unii
Europejskiej lub państwie członkowskim Europejskiego Porozumienia o Wolnym
Handlu (EFTA) – stronie umowy o Europejskim Obszarze Gospodarczym dopuszczono
do obrotu produkt leczniczy zgodnie z wymaganiami
określonymi w dyrektywie 2001/83/WE Parlamentu Europejskiego i Rady
z dnia 6 listopada 2001 r. w sprawie wspólnotowego kodeksu odnoszącego się
do produktów leczniczych stosowanych u ludzi (Dz.Urz. WE L 311 z 28.11.2001,
str. 67, z późn. zm.; Dz.Urz. UE Polskie wydanie specjalne, rozdz. 13, t. 27,
str. 69), zwanej dalej „dyrektywą 2001/83/WE”.
2. Do pozwoleń
wydanych na podstawie ust. 1 przepisy ustawy stosuje się odpowiednio.
3. Przed
wydaniem pozwolenia, o którym mowa w ust. 1, minister właściwy do spraw zdrowia:
1) powiadamia
podmiot odpowiedzialny w państwie, o którym mowa w ust. 1, o zamiarze wydania pozwolenia na dopuszczenie do
obrotu na terytorium Rzeczypospolitej Polskiej;
2) występuje do właściwych organów państwa, o którym mowa w ust. 1, o przesłanie uaktualnionego raportu oceniającego dotyczącego tego
produktu leczniczego oraz kopii pozwolenia na dopuszczenie do obrotu
tego produktu.
4. W przypadku
wydania, cofnięcia lub wygaśnięcia pozwolenia, o którym mowa w ust. 1, minister właściwy do spraw zdrowia powiadamia
Komisję Europejską, wskazując w
szczególności nazwę produktu leczniczego oraz nazwę i adres podmiotu odpowiedzialnego.
5. W przypadku gdy państwo członkowskie Unii Europejskiej lub państwo członkowskie
Europejskiego Porozumienia o Wolnym Handlu (EFTA) – strona umowy
o Europejskim Obszarze Gospodarczym
występuje w trybie art. 126a dyrektywy
2001/83/WE do ministra właściwego do spraw zdrowia, za pośrednictwem Prezesa
Urzędu, o przekazanie raportu oceniającego oraz kopii pozwolenia na dopuszczenie do obrotu produktu leczniczego
dopuszczonego do obrotu na terytorium Rzeczypospolitej
Polskiej, którego dokumentacja jest zgodna z wymaganiami ustawy, Prezes Urzędu w terminie 120 dni przesyła
uaktualniony raport oceniający oraz
kopię pozwolenia.”;
10) art. 9
otrzymuje brzmienie:
„Art. 9. 1. Wszczęcie postępowania w sprawach, o
których mowa w art. 7, 18a i 19, następuje z chwilą złożenia wniosku.
2. Minister
właściwy do spraw zdrowia określi, w drodze rozporządzenia, wzór wniosku o
wydanie pozwolenia na dopuszczenie do obrotu produktu leczniczego,
uwzględniając w szczególności rodzaj produktów leczniczych oraz zakres
wymaganej dokumentacji.”;
11) w art. 10:
a) ust. 1 i 2
otrzymują brzmienie:
„1. Wniosek o
dopuszczenie do obrotu produktu leczniczego, z zastrzeżeniem art. 15 i 16,
powinien zawierać w szczególności:
1) nazwę i
adres podmiotu odpowiedzialnego, wytwórcy lub importera, u którego następuje
zwolnienie serii produktu leczniczego, miejsc wytwarzania, w tym miejsca
wytwarzania, gdzie następuje kontrola jego serii, lub miejsca prowadzenia
działalności importowej, gdzie następuje kontrola jego serii, oraz numery
zezwoleń na wytwarzanie produktu leczniczego lub na import produktu leczniczego;
2) nazwę
produktu leczniczego;
3) szczegółowe
dane ilościowe i jakościowe substancji czynnej lub substancji czynnych i innych
substancji odnoszące się do produktu leczniczego oraz ich nazwy powszechnie
stosowane, a w przypadku ich braku - nazwy chemiczne;
4) postać
farmaceutyczną, moc i drogę podania oraz okres ważności produktu leczniczego,
a także dane dotyczące ochrony środowiska związane ze zniszczeniem
produktu leczniczego, jeżeli jest to niezbędne i wynika z właściwości produktu.
2. Do wniosku, o
którym mowa w ust. 1, dołącza się:
1) opis
wytwarzania produktu leczniczego;
2) opis metod
kontroli stosowanych w procesie wytwarzania;
3) informacje
dotyczące specjalnych wymagań co do sposobu przechowywania produktu
leczniczego, wydawania pacjentom oraz unieszkodliwiania produktu
przeterminowanego, wraz z oceną związanego z produktem leczniczym
zagrożenia dla środowiska, oraz opis metod mających na celu ograniczenie tego zagrożenia;
4) wyniki,
streszczenia oraz sprawozdania z badań:
a)
farmaceutycznych: fizykochemicznych, biologicznych lub mikrobiologicznych, 
b)
nieklinicznych: farmakologicznych i toksykologicznych,
c) klinicznych
      – wraz z
ogólnym podsumowaniem jakości, przeglądem nieklinicznym i streszczeniem danych
nieklinicznych oraz przeglądem klinicznym i podsumowaniem klinicznym;
5) opis
systemu monitorowania działań niepożądanych, który zostanie wdrożony przez
podmiot odpowiedzialny; 
6) opis
systemu zarządzania ryzykiem użycia produktu leczniczego, który zostanie
wdrożony przez podmiot odpowiedzialny, jeżeli jest to wymagane na podstawie
wytycznych Wspólnoty Europejskiej;
7) w przypadku
badań klinicznych przeprowadzonych poza terytorium państw członkowskich Unii
Europejskiej lub państw członkowskich Europejskiego Porozumienia o Wolnym
Handlu (EFTA) – stron umowy o Europejskim Obszarze Gospodarczym oświadczenie,
że badania te spełniają wymogi etyczne określone w przepisach rozdziału
2a;
8)
oświadczenie podmiotu odpowiedzialnego potwierdzające, że dysponuje usługami
osoby, do której obowiązków będzie należeć ciągły nadzór nad monitorowaniem
bezpieczeństwa stosowania produktu leczniczego będącego przedmiotem wniosku,
oraz że dysponuje systemem zapewniającym możliwość niezwłocznego zgłoszenia
podejrzenia wystąpienia działania niepożądanego na terytorium państw
członkowskich Unii Europejskiej lub państw członkowskich Europejskiego
Porozumienia o Wolnym Handlu (EFTA) – stron umowy o Europejskim Obszarze
Gospodarczym, lub innych państw;
9)
oświadczenia podpisane przez ekspertów sporządzających ogólne podsumowanie
jakości, przegląd niekliniczny i streszczenie danych nieklinicznych oraz
przegląd kliniczny i podsumowanie kliniczne, o których mowa w pkt 4, o
posiadaniu przez nich niezbędnych kwalifikacji technicznych lub zawodowych,
opisanych w załączonym życiorysie;
10) w
przypadku, o którym mowa w art. 16 ust. 1, sporządzone przez eksperta uzasadnienie
dotyczące wykorzystania piśmiennictwa naukowego zgodnie z wymaganiami
określonymi w załączniku I do dyrektywy 2001/83/WE;
11)
Charakterystykę Produktu Leczniczego;
12) wzory
opakowań bezpośrednich i zewnętrznych przedstawione w formie opisowej i
graficznej oraz ulotkę, wraz z raportem z badania jej czytelności;
13) kopie
wszystkich pozwoleń, kopie Charakterystyk Produktu Leczniczego przyjętych przez
właściwe organy państw członkowskich Unii Europejskiej i państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym oraz kopie ulotek, jeżeli ma to zastosowanie;
14) listę
państw członkowskich Unii Europejskiej i państw członkowskich Europejskiego
Porozumienia o Wolnym Handlu (EFTA) – stron umowy o Europejskim Obszarze Gospodarczym, w których wniosek o wydanie
pozwolenia jest rozpatrywany, oraz szczegółowe informacje dotyczące
odmowy udzielenia pozwolenia w jakimkolwiek państwie, jeżeli ma to zastosowanie;
15) kopię
zezwolenia na wytwarzanie produktu leczniczego w państwie wytwarzania.”,
b) po ust. 2
dodaje się ust. 2a i 2b w brzmieniu:
„2a. Wniosek o
dopuszczenie do obrotu produktu leczniczego weterynaryjnego, z zastrzeżeniem
art. 15a i 16a, powinien zawierać wszystkie informacje dokumentujące jakość,
bezpieczeństwo i skuteczność danego produktu leczniczego weterynaryjnego, w
szczególności:
1) nazwę i
adres podmiotu odpowiedzialnego, wytwórcy lub importera, u którego następuje
zwolnienie serii produktu leczniczego weterynaryjnego, miejsc wytwarzania, w
tym miejsca wytwarzania, gdzie następuje kontrola jego serii, lub miejsca
prowadzenia działalności importowej, gdzie następuje kontrola jego serii, oraz
numery zezwoleń na wytwarzanie produktu leczniczego weterynaryjnego lub na
import produktu leczniczego weterynaryjnego;
2) nazwę
produktu leczniczego weterynaryjnego;
3) szczegółowe
dane ilościowe i jakościowe substancji czynnej lub substancji czynnych
i innych substancji odnoszące się do produktu leczniczego weterynaryjnego
oraz ich nazwy powszechnie stosowane, a w przypadku ich braku - nazwy
chemiczne;
4) postać
farmaceutyczną, moc, drogę podania, docelowy lub docelowe gatunki zwierząt oraz
okres ważności produktu leczniczego weterynaryjnego, warunki przechowywania, a
także dane dotyczące Maksymalnych Limitów Pozostałości.
2b. Do wniosku, o
którym mowa w ust. 2a, dołącza się:
1) opis
wytwarzania produktu leczniczego weterynaryjnego;
2) informacje
o wskazaniach leczniczych, przeciwwskazaniach i działaniach niepożądanych
produktu leczniczego weterynaryjnego;
3) informacje
o dawce dla poszczególnych gatunków zwierząt, dla których produkt leczniczy
weterynaryjny jest przeznaczony, oraz warunkach podawania i stosowania;
4) określenie
metod unieszkodliwiania produktu leczniczego weterynaryjnego i odpadów
powstających z produktu leczniczego weterynaryjnego oraz określenie
potencjalnego ryzyka związanego z użyciem produktu leczniczego weterynaryjnego
dla środowiska, ludzi, zwierząt i roślin;
5) określenie
okresu karencji dla produktów leczniczych weterynaryjnych stosowanych u
docelowych gatunków zwierząt, których tkanki lub pozyskiwane od nich produkty
są przeznaczone do spożycia przez ludzi, wraz z opisem metod badań;
6) wyniki,
streszczenia, sprawozdania z badań oraz metody badań:
a)
farmaceutycznych: fizykochemicznych, biologicznych lub mikrobiologicznych, 
b)
bezpieczeństwa i pozostałości,
c)
przedklinicznych i klinicznych,
d) ekotoksyczności:
określenie potencjalnego ryzyka związanego z użyciem produktu leczniczego
weterynaryjnego dla środowiska
      – wraz z
raportami ekspertów;
7)
oświadczenia podpisane przez ekspertów sporządzających raporty, o których
mowa w pkt 6, o posiadaniu przez nich niezbędnych kwalifikacji technicznych lub
zawodowych, opisanych w załączonym życiorysie;
8) w
przypadku, o którym mowa w art. 16a ust. 1, sporządzone przez eksperta uzasadnienie
dotyczące wykorzystania piśmiennictwa naukowego zgodnie z wymaganiami
określonymi w załączniku 1 do dyrektywy 2001/82/WE Parlamentu Europejskiego i
Rady z dnia 6 listopada 2001 r. w sprawie wspólnotowego kodeksu odnoszącego się
do weterynaryjnych produktów leczniczych (Dz.Urz. WE L 311 z 28.11.2001,
str. 1, z późn. zm.; Dz.Urz. UE Polskie wydanie specjalne, rozdz. 13, t. 27,
str. 3), zwanej dalej „dyrektywą 2001/82/WE”;
9) opis
systemu monitorowania bezpieczeństwa stosowania produktów leczniczych
weterynaryjnych;
10) opis
systemu zarządzania ryzykiem użycia produktu leczniczego weterynaryjnego, który
zostanie wdrożony przez podmiot odpowiedzialny, jeżeli jest to konieczne;
11)
oświadczenie podmiotu odpowiedzialnego potwierdzające, że dysponuje usługami
osoby, do której obowiązków będzie należeć ciągły nadzór nad monitorowaniem
bezpieczeństwa stosowania produktu leczniczego weterynaryjnego będącego
przedmiotem wniosku, oraz że dysponuje systemem zapewniającym możliwość
niezwłocznego zgłoszenia podejrzenia wystąpienia działania niepożądanego na
terytorium państw członkowskich Unii Europejskiej lub państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym, lub innych państw;
12)
Charakterystykę Produktu Leczniczego Weterynaryjnego;
13) wzory
opakowań bezpośrednich i zewnętrznych przedstawione w formie opisowej i
graficznej oraz ulotkę;
14) kopie
wszystkich pozwoleń, kopie Charakterystyk Produktu Leczniczego Weterynaryjnego
przyjętych przez właściwe organy państw członkowskich Unii Europejskiej i
państw członkowskich Europejskiego Porozumienia o Wolnym Handlu (EFTA) –
stron umowy o Europejskim Obszarze Gospodarczym oraz kopie ulotek, jeżeli ma to
zastosowanie;
15) listę
państw członkowskich Unii Europejskiej i państw członkowskich Europejskiego
Porozumienia o Wolnym Handlu (EFTA) – stron umowy o Europejskim Obszarze
Gospodarczym, w których wniosek o wydanie pozwolenia jest rozpatrywany,
kopie proponowanych Charakterystyk Produktu Leczniczego Weterynaryjnego oraz
kopie proponowanych ulotek, jeżeli ma to zastosowanie;
16) szczegółowe
informacje dotyczące odmowy udzielenia pozwolenia w innym państwie, jeżeli ma
to zastosowanie;
17) kopię
zezwolenia na wytwarzanie produktu leczniczego weterynaryjnego w państwie
wytwarzania;
18) w
przypadku produktów leczniczych weterynaryjnych, o których mowa w art. 7b,
dokument potwierdzający, że podmiot odpowiedzialny złożył wniosek o ustalenie
Maksymalnego Limitu Pozostałości zgodnie z rozporządzeniem nr 2377/90.’’,
c) ust. 3 i 4
otrzymują brzmienie:
„3. Składając
wniosek, o którym mowa w ust. 1 i 2a, podmiot odpowiedzialny wskazuje wytyczne
Komisji Europejskiej, Europejskiej Agencji Oceny Leków lub Światowej Organizacji
Zdrowia będące podstawą przygotowanej dokumentacji.
 4. Dane i
dokumenty, o których mowa w ust. 2 i 2b, mogą być przedstawione w języku angielskim,
z wyjątkiem dokumentów wymienionych w ust. 2 pkt 11 i 12 oraz ust. 2b pkt 12 i
13, które przedstawia się w języku polskim.”,
d) po ust. 4
dodaje się ust. 4a w brzmieniu:
„4a. W przypadku
zmiany danych, o których mowa w ust. 2 pkt 13 i 14 oraz w ust. 2b pkt 14 i
15, wnioskodawca przedstawia ministrowi właściwemu do spraw zdrowia, za pośrednictwem
Prezesa Urzędu, informacje o dokonanych zmianach oraz dokumenty uwzględniające
te zmiany.”, 
e) ust. 5
otrzymuje brzmienie:
„5. Minister
właściwy do spraw zdrowia w razie uzasadnionej wątpliwości, wynikającej z
przedłożonej dokumentacji dotyczącej jakości produktu leczniczego, może zażądać
przedstawienia raportu z inspekcji przeprowadzonej
w miejscu wytwarzania produktu leczniczego wytworzonego za granicą w celu
potwierdzenia zgodności warunków wytwarzania z zez­wo­leniem, o którym
mowa w ust. 2 pkt 15 i ust. 2b pkt 17.”,
f) ust. 6
otrzymuje brzmienie:
„6. Inspekcja
dokonywana jest przez inspektorów do spraw wytwarzania Głównego Inspektoratu Farmaceutycznego
lub inspektorów do spraw wytwarzania właściwych organów państw członkowskich
Unii Europejskiej lub państw członkowskich Europejskiego Porozumienia o Wolnym
Handlu (EFTA) – stron umowy o Europejskim Obszarze Gospodarczym, lub państw
wzajemnie uznających inspekcję do spraw wytwarzania, na wniosek i koszt
podmiotu odpowiedzialnego albo na wniosek i koszt wytwórcy, jeżeli nie jest nim
podmiot odpowiedzialny.”,
g) ust. 7
otrzymuje brzmienie:
„7. Minister
właściwy do spraw zdrowia określi, w drodze rozporządzenia, szczegółowy sposób
przedstawiania dokumentacji, o której mowa w ust. 1 i 2, uwzględniając
przepisy art. 15, 16, 20, 20a, 21, 23a ust. 3 i 4 oraz art. 31 ust. 2 pkt 3, a także przepisy prawa i wytyczne Wspólnoty Europejskiej dotyczące procedury rejestracyjnej
produktów leczniczych.”,
h) dodaje się ust.
8 i 9 w brzmieniu:
„8. Minister
właściwy do spraw zdrowia określi, w drodze rozporządzenia, szczegółowy sposób
przedstawiania dokumentacji, o której mowa w ust. 2a i 2b,
uwzględniając przepisy art. 15a, 16a, 20, 21, 23a ust. 3 i 4 oraz art. 31 ust.
2 pkt 3, a także przepisy prawa i wytyczne Wspólnoty Europejskiej dotyczące
procedury rejestracyjnej produktów leczniczych weterynaryjnych.
9. Minister
właściwy do spraw zdrowia określi, w drodze rozporządzenia, sposób badania
czytelności ulotki oraz kryteria dla raportu z tego badania, uwzględniając
wytyczne Wspólnoty Europejskiej.”;
12) art. 11
otrzymuje brzmienie:
„Art. 11. 1.
Charakterystyka Produktu Leczniczego, o której mowa w art. 10 ust. 2 pkt
11, zawiera:
1) nazwę
produktu leczniczego, wraz z określeniem mocy produktu leczniczego, i postaci
farmaceutycznej; 
2) skład
jakościowy i ilościowy w odniesieniu do substancji czynnych oraz tych
substancji pomocniczych, w przypadku których informacja ta jest istotna dla
właściwego podawania danego produktu leczniczego, przy czym używa się nazwy
powszechnie stosowanej lub nazwy chemicznej; 
3) postać
farmaceutyczną;
4) dane
kliniczne obejmujące: 
a) wskazania do
stosowania,
b) dawkowanie i
sposób podawania dorosłym oraz dzieciom, w przypadku stosowania produktu
leczniczego u dzieci,
c)
przeciwwskazania,
d) specjalne
ostrzeżenia i środki ostrożności przy stosowaniu, a w przypadku
immunologicznych produktów leczniczych – specjalne środki ostrożności podejmowane
przez osoby mające styczność z takimi produktami oraz specjalne środki
ostrożności przy podawaniu pacjentom, wraz ze środkami ostrożności, które
powinny być podjęte przez pacjenta,
e) interakcje z
innymi produktami leczniczymi lub inne formy interakcji,
f) stosowanie w
czasie ciąży lub karmienia piersią,
g) wpływ na
zdolność prowadzenia pojazdów i obsługiwania urządzeń mechanicznych,
h) działania
niepożądane,
i)
przedawkowanie, w tym jego objawy, sposób postępowania przy udzielaniu
natychmiastowej pomocy oraz antidota;
5) właściwości
farmakologiczne obejmujące:
a) właściwości
farmakodynamiczne,
b) właściwości
farmakokinetyczne,
c) niekliniczne
dane o bezpieczeństwie;
6) dane
farmaceutyczne obejmujące:
a) wykaz
substancji pomocniczych,
b) główne
niezgodności farmaceutyczne, 
c) okres
ważności oraz, jeżeli to konieczne, okres przydatności po rekonstytucji
produktu leczniczego lub po pierwszym otwarciu jego opakowania bezpośredniego,
d) specjalne
środki ostrożności przy przechowywaniu,
e) rodzaj
opakowania i skład materiałów, z których je wykonano,
f) specjalne
środki ostrożności przy unieszkodliwianiu zużytego produktu leczniczego lub
odpadów powstających z produktu leczniczego, jeżeli ma to zastosowanie; 
7) nazwę i
adres podmiotu odpowiedzialnego;
8) numer
pozwolenia na dopuszczenie do obrotu;
9) datę
wydania oraz numer pierwszego pozwolenia na dopuszczenie do obrotu lub przedłużenia
ważności pozwolenia;
10) datę
ostatniej aktualizacji tekstu Charakterystyki Produktu Leczniczego;
11) w
przypadku produktów radiofarmaceutycznych także:
a) informacje na
temat dozymetrii napromieniowania wewnętrznego,
b) wskazówki
dotyczące bezpośredniego przygotowania i kontroli jakości produktu oraz, jeżeli
to konieczne, maksymalny okres przechowywania, w którym eluat lub produkt
radiofarmaceutyczny gotowy do użytku zachowują swoje właściwości zgodnie ze specyfikacją.
2.
Charakterystyka Produktu Leczniczego Weterynaryjnego, o której mowa w art. 10
ust. 2b pkt 12, zawiera:
1) nazwę
produktu leczniczego weterynaryjnego, wraz z określeniem mocy produktu
leczniczego weterynaryjnego i postaci farmaceutycznej;
2) skład jakościowy i ilościowy w odniesieniu do substancji czynnych
oraz tych substancji pomocniczych, w przypadku których informacja ta jest
istotna dla właściwego podawania danego produktu leczniczego
weterynaryjnego, przy czym używa się nazw powszechnie stosowanych lub nazwy
chemicznej; 
3) postać
farmaceutyczną;
4) dane
kliniczne obejmujące: 
a) docelowe
gatunki zwierząt,
b) wskazania
lecznicze dla poszczególnych docelowych gatunków zwierząt,
c)
przeciwwskazania,
d) specjalne
ostrzeżenia dotyczące stosowania u docelowych gatunków zwierząt,
e) specjalne
środki ostrożności przy stosowaniu, w tym specjalne środki ostrożności dla osób
podających produkt leczniczy weterynaryjny, 
f) działania
niepożądane (częstotliwość i stopień nasilenia),
g) stosowanie w
czasie ciąży, laktacji lub w okresie nieśności,
h) interakcje z
innymi produktami leczniczymi lub produktami leczniczymi weterynaryjnymi lub
inne rodzaje interakcji,
i) dawkowanie i
drogę podania dla poszczególnych docelowych gatunków zwierząt,
j)
przedawkowanie, w tym jego objawy, sposób postępowania przy udzielaniu
natychmiastowej pomocy oraz odtrutki,
k) okres
karencji;
5) właściwości
farmakologiczne:
a) właściwości
farmakodynamiczne,
b) właściwości
farmakokinetyczne;
6) dane farmaceutyczne obejmujące:
a) skład
jakościowy substancji pomocniczych,
b) główne niezgodności farmaceutyczne, 
c) okres
ważności oraz, jeżeli to konieczne, okres przydatności po rekonstytucji
produktu leczniczego weterynaryjnego lub po pierwszym otwarciu jego opakowania
bezpośredniego,
d) specjalne
środki ostrożności przy przechowywaniu,
e) rodzaj
opakowania i skład materiałów, z których je wykonano,
f) specjalne
środki ostrożności dotyczące unieszkodliwiania niezużytego produktu leczniczego
weterynaryjnego lub odpadów pochodzących z tych
produktów, jeżeli ma to zastosowanie;
7) nazwę i
adres podmiotu odpowiedzialnego;
8) numer pozwolenia na dopuszczenie do obrotu;
9) datę
wydania pierwszego pozwolenia na dopuszczenie do obrotu lub przedłużenia
terminu ważności pozwolenia;
10) datę
ostatniej aktualizacji tekstu Charakterystyki Produktu Leczniczego Weterynaryjnego.
3. Do czasu
upływu praw z patentu na terytorium Rzeczypospolitej Polskiej dla wskazań
leczniczych lub postaci farmaceutycznych podmiot odpowiedzialny, który składa
wniosek o udzielenie pozwolenia na dopuszczenie do obrotu odpowiednika
referencyjnego produktu leczniczego albo odpowiednika referencyjnego produktu
leczniczego weterynaryjnego, nie jest obowiązany do przedstawienia w
Charakterystyce Produktu Leczniczego albo w Charakterystyce Produktu
Leczniczego Weterynaryjnego tego produktu części Charakterystyki Produktu
Leczniczego referencyjnego produktu leczniczego albo części Charakterystyki
Produktu Leczniczego Weterynaryjnego referencyjnego produktu leczniczego
weterynaryjnego, odnoszących się do wskazań leczniczych lub postaci, które będą
objęte ochroną patentową na terytorium Rzeczypospolitej Polskiej w dniu
wprowadzenia do obrotu odpowiednika referencyjnego produktu leczniczego albo
odpowiednika referencyjnego produktu leczniczego weterynaryjnego. 
4. W
przypadku, o którym mowa w ust. 3, podmiot odpowiedzialny składa oświadczenie
potwierdzające, że dane nieumieszczone w Charakterystyce Produktu Leczniczego
albo w Charakterystyce Produktu Leczniczego Weterynaryjnego odnoszące się do
wskazań leczniczych lub postaci farmaceutycznych są objęte ochroną patentową.
5. Dane
zawarte w Charakterystyce Produktu Leczniczego oraz Charakterystyce Produktu
Leczniczego Weterynaryjnego są jawne.”;
13) w art. 12
wprowadzenie do wyliczenia otrzymuje brzmienie:
       „W
odniesieniu do produktów radiofarmaceutycznych, poza wymaganiami określonymi w
art. 10 i 11, wniosek w części dotyczącej generatora radiofarmaceutycznego
powinien również zawierać następujące informacje i dane:”;
14) w art. 13:
a) ust. 1
otrzymuje brzmienie:
„1. W odniesieniu
do produktu leczniczego otrzymywanego z krwi ludzkiej lub zwierzęcej w
każdym dokumencie objętym wnioskiem, o którym mowa w art. 10, należy podać, przynajmniej
raz, nazwę między­narodową, a w przypadku jej braku - nazwę powszechnie
stosowaną składników czynnych. W dalszych częściach dokumentu nazwa może być
podana w postaci skróconej.”,
b) ust. 3
otrzymuje brzmienie:
„3. Wniosek, o
którym mowa w art. 10 ust. 1, w odniesieniu do produktu leczniczego otrzymywanego
z krwi ludzkiej lub zwierzęcej, powinien wskazać metody stosowane w celu
eliminacji wirusów i innych czynników patogennych, które mogłyby być
przenoszone za pośrednictwem produktów leczniczych pochodzących z krwi ludzkiej
lub zwierzęcej.”;
15) uchyla się
art. 14;
16) art. 15
otrzymuje brzmienie:
„Art. 15. 1.
Niezależnie od ochrony wynikającej z przepisów ustawy z dnia 30 czerwca 2000 r.
– Prawo własności przemysłowej (Dz. U. z 2003 r. Nr 119, poz. 1117, z
późn. zm.[4]))
podmiot odpowiedzialny nie jest obowiązany do przedstawienia wyników badań
nieklinicznych lub klinicznych, jeżeli wykaże, że:
1) produkt
leczniczy jest odpowiednikiem referencyjnego produktu leczniczego, który został
dopuszczony do obrotu na terytorium Rzeczypospolitej Polskiej lub innego
państwa członkowskiego Unii Europejskiej, lub państwa członkowskiego
Europejskiego Porozumienia o Wolnym Handlu (EFTA) – strony umowy o Europejskim
Obszarze Gospodarczym, i podmiot odpowiedzialny posiadający pozwolenie na
dopuszczenie do obrotu referencyjnego produktu leczniczego wyraził zgodę na
wykorzystanie do oceny wniosku o dopuszczenie do obrotu tego odpowiednika
wyników badań nieklinicznych i klinicznych zawartych w dokumentacji
referencyjnego produktu leczniczego albo 
2) produkt
leczniczy jest odpowiednikiem referencyjnego produktu leczniczego, który jest
lub był dopuszczony do obrotu na terytorium Rzeczypospolitej Polskiej lub
innego państwa członkowskiego Unii Europejskiej, lub państwa członkowskiego
Europejskiego Porozumienia o Wolnym Handlu (EFTA) – strony umowy o Europejskim
Obszarze Gospodarczym, a od daty wydania pierwszego pozwolenia na dopuszczenie
do obrotu referencyjnego produktu leczniczego w którymkolwiek z tych państw do
dnia złożenia wniosku o dopuszczenie do obrotu na terytorium Rzeczypospolitej
Polskiej upłynął okres 6 lat, chyba że ochrona patentowa referencyjnego produktu
leczniczego na terytorium Rzeczypospolitej Polskiej wygasła wcześniej.
2. Jeżeli
referencyjny produkt leczniczy nie jest lub nie był dopuszczony do obrotu na
terytorium Rzeczypospolitej Polskiej, podmiot odpowiedzialny wskazuje we
wniosku państwo członkowskie Unii Europejskiej lub państwo członkowskie Europejskiego
Porozumienia o Wolnym Handlu (EFTA) – stronę umowy o Europejskim Obszarze
Gospodarczym, w którym referencyjny produkt leczniczy jest lub był dopuszczony
do obrotu. W takim przypadku Prezes Urzędu zwraca się do odpowiedniego
organu tego państwa o potwierdzenie, że referencyjny produkt leczniczy jest lub
był dopuszczony do obrotu w tym państwie, oraz o przekazanie co najmniej
informacji o składzie tego produktu.
3. Prezes
Urzędu na żądanie państwa członkowskiego Unii Europejskiej lub państwa
członkowskiego Europejskiego Porozumienia o Wolnym Handlu (EFTA) – strony umowy
o Europejskim Obszarze Gospodarczym potwierdza, w terminie 30 dni, że
referencyjny produkt leczniczy jest lub był dopuszczony do obrotu na terytorium
Rzeczypospolitej Polskiej, oraz przekazuje informacje co najmniej o składzie
tego produktu.
4. Jeżeli
produkt leczniczy nie spełnia wymagań dla odpowiednika referencyjnego produktu
leczniczego lub jeżeli posiada inne wskazania, inną drogę podania, inną moc lub
postać farmaceutyczną w porównaniu z referencyjnym produktem leczniczym, różni
się w zakresie substancji czynnych, lub gdy biorównoważności nie da się wykazać
za pomocą badań biodostępności, podmiot odpowiedzialny jest obowiązany do
przedstawienia wyników stosownych badań nieklinicznych lub klinicznych.
5. W przypadku
gdy biologiczny produkt leczniczy, który jest podobny do referencyjnego
produktu leczniczego, nie spełnia wymagań dla odpowiednika referencyjnego
produktu leczniczego, w szczególności ze względu na różnice dotyczące
materiałów wyjściowych lub procesów wytwarzania tych produktów, podmiot
odpowiedzialny jest obowiązany do przedstawienia wyników badań klinicznych lub
nieklinicznych w zakresie wymagań, które nie zostały spełnione, zgodnie z
załącznikiem I do dyrektywy 2001/83/WE.
6.
Odpowiednikiem referencyjnego produktu leczniczego jest produkt leczniczy posiadający
taki sam skład jakościowy i ilościowy substancji czynnych, taką samą postać
farmaceutyczną jak referencyjny produkt leczniczy i którego biorównoważność
wobec referencyjnego produktu leczniczego została potwierdzona odpowiednimi badaniami
biodostępności.
7. Sole,
estry, etery, izomery, mieszaniny izomerów, kompleksy lub pochodne dopuszczonej
do obrotu substancji czynnej uważa się za tę samą substancję czynną, jeżeli nie
różnią się one w sposób znaczący od substancji czynnej swoimi właściwościami w
odniesieniu do bezpieczeństwa lub skuteczności. W takich przypadkach podmiot
odpowiedzialny dołącza dokumentację potwierdzającą bezpieczeństwo lub
skuteczność soli, estrów, eterów, izomerów, mieszanin izomerów lub pochodnych
dopuszczonej do obrotu substancji czynnej.
8. Różne
postacie farmaceutyczne doustne o natychmiastowym uwalnianiu uważa się za tę
samą postać farmaceutyczną. 
9. Nie wymaga
się przeprowadzenia badań biodostępności, jeżeli wnioskodawca wykaże, że
odpowiednik referencyjnego produktu leczniczego spełnia kryteria określone w
wytycznych Wspólnoty Europejskiej.”;
17) po art. 15
dodaje się art. 15a w brzmieniu:
„Art. 15a. 1.
Niezależnie od ochrony wynikającej z przepisów ustawy z dnia 30 czerwca 2000 r.
– Prawo własności przemysłowej podmiot odpowiedzialny nie jest obowiązany do
przedstawienia wyników badań bezpieczeństwa i pozostałości oraz badań
przedklinicznych i klinicznych, jeżeli składa wniosek o wydanie pozwolenia na
dopuszczenie do obrotu odpowiednika referencyjnego produktu leczniczego weterynaryjnego,
który posiada lub posiadał pozwolenie na dopuszczenie do obrotu na terytorium
Rzeczypospolitej Polskiej lub innego państwa członkowskiego Unii Europejskiej,
lub państwa członkowskiego Europejskiego Porozumienia o Wolnym Handlu
(EFTA) – strony umowy o Europejskim Obszarze Gospodarczym, a od dnia
wydania pierwszego pozwolenia na dopuszczenie do obrotu referencyjnego produktu
leczniczego weterynaryjnego w którymkolwiek z tych państw do dnia złożenia
wniosku o dopuszczenie do obrotu na terytorium Rzeczypospolitej Polskiej
upłynął okres co najmniej 8 lat (wyłączność danych).
2. Niezależnie
od przyznanego pozwolenia na dopuszczenie do obrotu odpowiednik referencyjnego
produktu leczniczego weterynaryjnego może zostać wprowadzony do obrotu przez
podmiot odpowiedzialny nie wcześniej niż po upływie 10 lat od dnia wydania
pierwszego pozwolenia na dopuszczenie do obrotu referencyjnego produktu
leczniczego weterynaryjnego w państwie członkowskim Unii Europejskiej lub
państwie członkowskim Europejskiego Porozumienia o Wolnym Handlu (EFTA) –
stronie umowy o Europejskim Obszarze Gospodarczym (wyłączność rynkowa).
3. Jeżeli
referencyjny produkt leczniczy weterynaryjny nie jest lub nie był dopuszczony
do obrotu na terytorium Rzeczypospolitej Polskiej, podmiot odpowiedzialny
wskazuje we wniosku państwo członkowskie Unii Europejskiej lub państwo
członkowskie Europejskiego Porozumienia o Wolnym Handlu (EFTA) – stronę
umowy o Europejskim Obszarze Gospodarczym, w którym referencyjny produkt
leczniczy weterynaryjny jest lub był dopuszczony do obrotu. W takim przypadku
Prezes Urzędu zwraca się do odpowiedniego organu tego państwa o potwierdzenie,
że referencyjny produkt leczniczy weterynaryjny jest lub był dopuszczony do
obrotu w tym państwie, i o przekazanie informacji co najmniej o
pełnym składzie jakościowym i ilościowym tego produktu oraz, gdy jest to
niezbędne, dokumentacji bezpieczeństwa i skuteczności, umożliwiającej wydanie
decyzji w sprawie pozwolenia na dopuszczenie do obrotu referencyjnego produktu
leczniczego weterynaryjnego.
4. Prezes
Urzędu, na wniosek odpowiedniego organu państwa członkowskiego Unii
Europejskiej lub państwa członkowskiego Europejskiego Porozumienia o Wolnym
Handlu (EFTA) – strony umowy o Europejskim Obszarze Gospodarczym, potwierdza, w
terminie 30 dni, że referencyjny produkt leczniczy weterynaryjny jest lub był
dopuszczony do obrotu na terytorium Rzeczypospolitej Polskiej, i przekazuje
informacje co najmniej o pełnym składzie tego produktu oraz, gdy jest to
niezbędne, stosowną dokumentację. W takim przypadku stosuje się okres
wyłączności danych lub wyłączności rynkowej obowiązujący w państwie
członkowskim Unii Europejskiej lub państwie członkowskim Europejskiego Porozumienia
o Wolnym Handlu (EFTA) – stronie umowy o Europejskim Obszarze Gospodarczym. 
5. Okres, o
którym mowa w ust. 2, wydłuża się nie więcej niż o 3 lata w przypadku
produktów leczniczych weterynaryjnych przeznaczonych dla ryb, pszczół lub innych
gatunków zwierząt ustalonych zgodnie z procedurą, o której mowa w art. 5
decyzji Rady nr 1999/468/WE z dnia 28 czerwca 1999 r. ustanawiającej warunki
wykonywania uprawnień wykonawczych przyznanych Komisji (Dz.Urz. WE L 184 z
17.07.1999, str. 23; Dz.Urz. UE Polskie wydanie specjalne, rozdz. 1, t. 3,
str. 124).
6. Jeżeli produkt leczniczy weterynaryjny posiada inne wskazania,
inną drogę podania, inną moc lub postać farmaceutyczną w porównaniu
z referencyjnym produktem leczniczym weterynaryjnym lub różni się
w zakresie substancji czynnych, lub jeżeli biorównoważności nie da się
wykazać za pomocą badań biodostępności, podmiot odpowiedzialny jest obowiązany
do przedstawienia wyników stosownych badań bezpieczeństwa i pozostałości
oraz badań przedklinicznych lub klinicznych.
7. W przypadku
gdy biologiczny produkt leczniczy weterynaryjny, który jest podobny do
referencyjnego produktu leczniczego weterynaryjnego, nie spełnia wymagań dla
odpowiednika referencyjnego produktu leczniczego weterynaryjnego, w
szczególności ze względu na różnice dotyczące materiałów wyjściowych lub
procesów wytwarzania tych produktów, podmiot odpowiedzialny jest obowiązany do
przedstawienia wyników badań przedklinicznych lub klinicznych w zakresie
wymagań, które nie zostały spełnione, zgodnie z załącznikiem 1 do dyrektywy
2001/82/WE.
8. Dla
produktów leczniczych weterynaryjnych przeznaczonych dla docelowych gatunków
zwierząt, których tkanki lub pozyskiwane od nich produkty są przeznaczone do
spożycia przez ludzi, i zawierających nową substancję czynną niedopuszczoną
w państwach członkowskich Unii Europejskiej lub państwach członkowskich
Europejskiego Porozumienia o Wolnym Handlu (EFTA) – stronach umowy o
Europejskim Obszarze Gospodarczym do dnia 30 kwietnia 2004 r. okres, o którym
mowa w ust. 2, wydłuża się o rok w przypadku rozszerzenia pozwolenia na inne
docelowe gatunki zwierząt, których tkanki lub pozyskiwane od nich produkty są
przeznaczone do spożycia przez ludzi, w ciągu 5 lat od dnia przyznania
pierwszego pozwolenia. W przypadku przyznania pozwolenia dla czterech lub
więcej docelowych gatunków zwierząt, których tkanki lub pozyskiwane od nich
produkty są przeznaczone do spożycia przez ludzi, okres, o którym mowa w ust.
2, może być wydłużony do 13 lat.
9. Okres, o
którym mowa w ust. 2, wydłuża się odpowiednio od roku do 3 lat dla produktu
leczniczego weterynaryjnego przeznaczonego dla docelowych gatunków zwierząt,
których tkanki lub pozyskiwane od nich produkty są przeznaczone do spożycia
przez ludzi, jeżeli podmiot odpowiedzialny wystąpił wcześniej z wnioskiem o
ustalenie Maksymalnych Limitów Pozostałości dla docelowych gatunków zwierząt
objętych pozwoleniem.
10.
Odpowiednikiem referencyjnego produktu leczniczego weterynaryjnego jest produkt
leczniczy posiadający taki sam skład jakościowy i ilościowy substancji
czynnych, taką samą postać farmaceutyczną jak referencyjny produkt leczniczy
weterynaryjny i którego biorównoważność wobec referencyjnego produktu leczniczego
weterynaryjnego została potwierdzona odpowiednimi badaniami biodostępności.
11. Sole,
estry, etery, izomery, mieszaniny izomerów, kompleksy lub pochodne dopuszczonej
do obrotu substancji czynnej uważa się za tę samą substancję czynną, jeżeli nie
różnią się one w sposób znaczący od substancji czynnej swoimi właściwościami w
odniesieniu do bezpieczeństwa lub skuteczności. W takich przypadkach
podmiot odpowiedzialny dołącza dokumentację potwierdzającą bezpieczeństwo lub
skuteczność soli, estrów, eterów, izomerów, mieszanin izomerów lub pochodnych
dopuszczonej do obrotu substancji czynnej. 
12. Różne
postacie farmaceutyczne doustne natychmiastowego uwalniania uważa się za tę
samą postać farmaceutyczną.
13. Nie wymaga
się przeprowadzenia badań biodostępności, jeżeli wnioskodawca wykaże, że
odpowiednik referencyjnego produktu leczniczego weterynaryjnego spełnia
kryteria określone w wytycznych Wspólnoty Europejskiej.”;
18) art. 16
otrzymuje brzmienie:
„Art. 16. 1.
Niezależnie od ochrony wynikającej z przepisów ustawy z dnia 30 czerwca 2000 r.
– Prawo własności przemysłowej podmiot odpowiedzialny nie jest obowiązany do
przedstawienia wyników badań nieklinicznych lub klinicznych, jeżeli substancja
czynna lub substancje czynne produktu leczniczego mają ugruntowane zastosowanie
medyczne na terytorium państwa członkowskiego Unii Europejskiej lub państwa
członkowskiego Europejskiego Porozumienia o Wolnym Handlu (EFTA) – strony umowy
o Europejskim Obszarze Gospodarczym, przez okres co najmniej 10 lat, licząc od
pierwszego systematycznego i udokumentowanego zastosowania tej substancji
w produkcie leczniczym oraz uznaną skuteczność i akceptowalny poziom
bezpieczeństwa. W takim przypadku wyniki badań nieklinicznych lub klinicznych
zastępowane są lub uzupełniane publikacjami z piśmiennictwa naukowego.
2. Ugruntowane
zastosowanie medyczne, o którym mowa w ust. 1, oznacza ugruntowane zastosowanie
medyczne na terytorium państwa członkowskiego Unii Europejskiej przed
uzyskaniem przez to państwo członkostwa w Unii Europejskiej lub na terytorium
państwa członkowskiego Europejskiego Porozumienia o Wolnym Handlu (EFTA) –
strony umowy o Europejskim Obszarze Gospodarczym przed przystąpieniem tego
państwa do umowy o Europejskim Obszarze Gospodarczym. 
3. W przypadku
produktu leczniczego złożonego, zawierającego mieszaninę znanych substancji
czynnych występujących w dopuszczonych do obrotu produktach leczniczych,
niestosowanych dotychczas w podanym składzie w celach leczniczych, podmiot
odpowiedzialny przedstawia wyniki nowych badań nieklinicznych lub klinicznych,
w odniesieniu do produktu leczniczego złożonego. W takim przypadku podmiot
odpowiedzialny nie jest obowiązany do przedstawienia wyników takich badań w
odniesieniu do każdej substancji czynnej z osobna. 
4. W przypadku
produktu leczniczego homeopatycznego ze wskazaniami leczniczymi, zawierającego
mieszaninę substancji homeopatycznych leczniczych niestosowanych dotychczas
w lecznictwie lub nieopisanych w piśmiennictwie naukowym, podmiot
odpowiedzialny przedstawia wyniki odpowiednich badań nieklinicznych i
klinicznych w odniesieniu do produktu leczniczego homeopatycznego
złożonego oraz w odniesieniu do każdego składnika.
5. Podmiot
odpowiedzialny nie jest obowiązany do przedstawienia dokumentacji, o której
mowa w art. 10 ust. 2 pkt 1-4, jeżeli uzyskał zgodę innego podmiotu odpowiedzialnego
na wykorzystanie dla celów oceny wniosku dokumentacji, o której mowa w art. 10
ust. 2 pkt 1-4, produktu leczniczego o takim samym składzie jakościowym i
ilościowym w odniesieniu do substancji czynnych i takiej samej postaci
farmaceutycznej, dopuszczonego wcześniej do obrotu na terytorium Rzeczypospolitej
Polskiej.”;
19) po art. 16
dodaje się art. 16a w brzmieniu:
„Art.16a. 1.
Niezależnie od ochrony wynikającej z przepisów ustawy z dnia 30 czerwca 2000 r.
– Prawo własności przemysłowej podmiot odpowiedzialny nie jest obowiązany do
przedstawienia wyników badań zawartych w dokumentacji bezpieczeństwa
i pozostałości lub przedklinicznych lub klinicznych, jeżeli udowodni, że
substancja czynna produktu leczniczego weterynaryjnego ma ugruntowaną
skuteczność i akceptowalny poziom bezpieczeństwa oraz jest stosowana
w państwach członkowskich Unii Europejskiej lub państwach członkowskich
Europejskiego Porozumienia o Wolnym Handlu (EFTA) – stronach umowy o
Europejskim Obszarze Gospodarczym przez co najmniej 10 lat. W tym przypadku
podmiot odpowiedzialny przedstawia odpowiednie dane z piśmiennictwa naukowego.
Sprawozdania opublikowane przez Europejską Agencję Leków po ocenie wniosków o
ustalenie Maksymalnych Limitów Pozostałości mogą być włączone jako dane do
piśmiennictwa naukowego, szczególnie w dokumentacji bezpieczeństwa.
2. Jeżeli
podmiot odpowiedzialny składa wniosek o dopuszczenie do obrotu produktu
leczniczego weterynaryjnego określonego w ust. 1 dla docelowych gatunków
zwierząt, których tkanki lub pozyskiwane od nich produkty są przeznaczone do
spożycia przez ludzi, i wniosek dla tego samego produktu leczniczego weterynaryjnego,
ale dla innych docelowych gatunków zwierząt, których tkanki lub pozyskiwane od
nich produkty są przeznaczone do spożycia przez ludzi, zawierający nowe wyniki
badań pozostałości zgodnie z rozporządzeniem nr 2377/90 oraz nowe wyniki
badań klinicznych, to nie można wykorzystać tych wyników badań w celu oceny
produktu leczniczego weterynaryjnego, dla którego złożono wniosek zgodnie z
art. 15a, przez okres 3 lat od dnia wydania pozwolenia dla tych innych docelowych
gatunków zwierząt, których tkanki lub pozyskiwane od nich produkty są
przeznaczone do spożycia przez ludzi. 
3. Podmiot
odpowiedzialny nie jest obowiązany do przedstawienia dokumentacji, o której
mowa w art. 10 ust. 2b pkt 6, jeżeli uzyskał zgodę innego podmiotu odpowiedzialnego
na wykorzystanie dla celów oceny wniosku dokumentacji, o której mowa w art. 10
ust. 2b pkt 6, produktu leczniczego weterynaryjnego o takim samym składzie
jakościowym i ilościowym w odniesieniu do substancji czynnych i takiej samej
postaci farmaceutycznej, dopuszczonego wcześniej do obrotu na terytorium
Rzeczypospolitej Polskiej.
4. W przypadku
produktu leczniczego weterynaryjnego zawierającego substancje czynne
dopuszczone w produktach leczniczych weterynaryjnych, ale niestosowane
dotychczas w podanym składzie do celów leczniczych, podmiot odpowiedzialny jest
obowiązany do przedstawienia wyników odpowiednich badań bezpieczeństwa
i pozostałości, a także badań przedklinicznych i klinicznych, w odniesieniu
do produktu leczniczego weterynaryjnego złożonego; podmiot odpowiedzialny nie
jest obowiązany do przedstawienia wyników takich badań w odniesieniu do każdego
składnika z osobna.
5. W przypadku
immunologicznych produktów leczniczych weterynaryjnych podmiot odpowiedzialny
nie jest obowiązany do przedstawienia wyników badań prowadzonych
w warunkach innych niż laboratoryjne, jeżeli te badania nie mogą zostać
wykonane.”;
20) w art. 17:
a) ust. 1-2
otrzymują brzmienie:
„1. Badania, o
których mowa w art. 10 ust. 2 pkt 4 lit. b, przeprowadzane w celu oceny bezpieczeństwa
produktu leczniczego lub badania, o których mowa w art. 10 ust. 2b pkt 6 lit.
b, przeprowadzane w celu oceny bezpieczeństwa produktu leczniczego weterynaryjnego
są wykonywane zgodnie z zasadami Dobrej Praktyki Laboratoryjnej w rozumieniu
ustawy z dnia 11 stycznia 2001 r. o substancjach i preparatach chemicznych
(Dz. U. Nr 11, poz. 84, z późn. zm.[5])).
1a. Badania
produktu leczniczego, o których mowa w art. 10 ust. 2 pkt 4 lit. c, są wykonywane
zgodnie z wymaganiami Dobrej Praktyki Klinicznej, a badania produktu leczniczego
weterynaryjnego, o których mowa w art. 10 ust. 2b pkt 6 lit. c, są wykonywane
zgodnie z wymaganiami Dobrej Praktyki Klinicznej Weterynaryjnej.
2. Wymagania
dotyczące dokumentacji wyników badań, o których mowa w art. 10 ust. 2 pkt 4,
produktów leczniczych, w tym produktów radiofarmaceutycznych, produktów
leczniczych roślinnych innych niż te, o których mowa w art. 20a, produktów
leczniczych homeopatycznych innych niż te, o których mowa w art. 21 ust. 1,
określa załącznik I do dyrektywy 2001/83/WE.”, 
b) po ust. 2
dodaje się ust. 2a w brzmieniu:
„2a. W przypadku
produktów leczniczych weterynaryjnych, w tym produktów leczniczych
homeopatycznych przeznaczonych wyłącznie dla zwierząt, innych niż te, o których
mowa w art. 21 ust. 4, wymagania dotyczące dokumentacji wyników badań, o
których mowa w art. 10 ust. 2b pkt 6, określa załącznik 1 do dyrektywy
2001/82/WE.”, 
c) ust. 3
otrzymuje brzmienie:
„3. Minister
właściwy do spraw zdrowia określi, w drodze rozporządzenia, wymagania dotyczące
dokumentacji wyników badań produktów leczniczych przeznaczonych do specjalnych
celów żywieniowych, antyseptyków, uwzględniając w szczególności specyfikę
określonych produktów oraz konieczność przedstawienia raportów eksperta.”;
21) w art. 18
ust. 1 otrzymuje brzmienie:
„1. Postępowanie
w sprawie dopuszczenia do obrotu produktu leczniczego powinno zakończyć się nie
później niż w ciągu 210 dni, z zastrzeżeniem terminów określonych w art. 18a i 19.”; 
22) po art. 18
dodaje się art. 18a w brzmieniu: 
„Art. 18a. 1. W
przypadku równoczesnego złożenia do ministra właściwego do spraw zdrowia za
pośrednictwem Prezesa Urzędu oraz w innym państwie członkowskim Unii
Europejskiej lub państwie członkowskim Europejskiego Porozumienia o Wolnym
Handlu (EFTA) – stronie umowy o Europejskim Obszarze Gospodarczym wniosku o
dopuszczenie do obrotu tego samego produktu leczniczego, który nie posiada
pozwolenia w żadnym państwie członkowskim Unii Europejskiej lub państwie
członkowskim Europejskiego Porozumienia o Wolnym Handlu (EFTA) – stronie
umowy o Europejskim Obszarze Gospodarczym, minister właściwy do spraw
zdrowia wszczyna postępowanie o wydanie pozwolenia na dopuszczenie do
obrotu produktu leczniczego, zwane dalej „procedurą zdecentralizowaną”. 
2. W przypadku
gdy we wniosku, o którym mowa w ust. 1, podmiot odpowiedzialny wskaże
Rzeczpospolitą Polską jako państwo referencyjne, Prezes Urzędu, w terminie 120
dni od dnia otrzymania kompletnego wniosku, sporządza projekt raportu
oceniającego i przekazuje go właściwym organom zainteresowanych państw
członkowskich Unii Europejskiej i państw członkowskich Europejskiego
Porozumienia o Wolnym Handlu (EFTA) – stron umowy o Europejskim Obszarze
Gospodarczym oraz podmiotowi odpowiedzialnemu, wraz z dołączonym projektem: Charakterystyki
Produktu Leczniczego albo Charakterystyki Produktu Leczniczego Weterynaryjnego,
oznakowania opakowań i ulotki. 
3. W terminie
90 dni od dnia przekazania projektu raportu oceniającego, zgodnie z ust. 2,
Prezes Urzędu informuje podmiot odpowiedzialny o:
1)
zatwierdzeniu przez państwa biorące udział w procedurze zdecentralizowanej
projektu raportu oceniającego, projektu Charakterystyki Produktu Leczniczego
albo Charakterystyki Produktu Leczniczego Weterynaryjnego, projektu oznakowania
opakowań oraz projektu ulotki lub 
2) odmowie
zatwierdzenia przez państwa biorące udział w procedurze zdecentralizowanej
projektu raportu oceniającego, projektu Charakterystyki Produktu Leczniczego
albo Charakterystyki Produktu Leczniczego Weterynaryjnego, projektu oznakowania
opakowań lub projektu ulotki i wszczęciu procedury wyjaśniającej, o której
mowa w ust. 6.
4. Minister
właściwy do spraw zdrowia wydaje pozwolenie zgodnie z zatwierdzonymi w trybie
procedury zdecentralizowanej raportem oceniającym, Charakterystyką Produktu
Leczniczego albo Charakterystyką Produktu Leczniczego Weterynaryjnego,
oznakowaniem opakowań oraz ulotką w terminie 30 dni od dnia ich zatwierdzenia. 
5. Minister
właściwy do spraw zdrowia, na wniosek Prezesa Urzędu, w terminie 90 dni od dnia
otrzymania raportu oceniającego, wraz z Charakterystyką Produktu Leczniczego
albo Charakterystyką Produktu Leczniczego Weterynaryjnego, oznakowaniem
opakowań oraz ulotką, sporządzonego przez właściwy organ państwa referencyjnego,
uznaje ten raport i informuje o tym właściwy organ państwa referencyjnego.
Przepis ust. 4 stosuje się odpowiednio. 
6. Jeżeli w
toku procedury zdecentralizowanej powstaną uzasadnione wątpliwości, że wydanie
pozwolenia na dopuszczenie do obrotu może spowodować zagrożenie dla zdrowia
publicznego, a w przypadku produktu leczniczego weterynaryjnego – zagrożenie
dla zdrowia ludzi lub zdrowia zwierząt lub środowiska w rozumieniu wytycznych
Wspólnoty Europejskiej, Prezes Urzędu wszczyna procedurę wyjaśniającą i
przekazuje odpowiednie uzasadnienie właściwym organom państwa referencyjnego,
zainteresowanych państw członkowskich Unii Europejskiej i państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym oraz wnioskodawcy. 
7. Wniosek, o
którym mowa w ust. 1, składa podmiot odpowiedzialny lub podmiot odpowiedzialny
będący podmiotem zależnym lub dominującym w rozumieniu ustawy z dnia
29 lipca 2005 r. o ofercie publicznej i warunkach wprowadzania
instrumentów finansowych do zorganizowanego systemu obrotu oraz o spółkach
publicznych (Dz. U. Nr 184, poz. 1539 oraz z 2006 r. Nr 157, poz. 1119)
wobec podmiotu odpowiedzialnego lub będący jego licencjodawcą albo licencjobiorcą
lub podmiot, którego celem jest współpraca z podmiotem odpowiedzialnym przy
wprowadzaniu do obrotu produktu leczniczego, z wyłączeniem podmiotu, o którym
mowa w art. 16 ust. 5 i art. 16a ust. 3.
8. Za ten sam
produkt leczniczy, o którym mowa w ust. 1, uznaje się produkt leczniczy, który
ma identyczny skład jakościowy i ilościowy w odniesieniu do substancji
czynnych, identyczną postać farmaceutyczną oraz zasadniczo zgodne oznakowanie
opakowania, ulotkę i Charakterystykę Produktu Leczniczego albo Charakterystykę
Produktu Leczniczego Weterynaryjnego w punktach: wskazania, dawkowanie,
sposobu podawania, przeciwwskazania, ostrzeżenia i środki ostrożności, a
ewentualne różnice nie wpływają na bezpieczeństwo lub skuteczność stosowania
produktu leczniczego.”;
23) art. 19
otrzymuje brzmienie:
„Art. 19. 1. W
przypadku złożenia do ministra właściwego do spraw zdrowia za pośrednictwem
Prezesa Urzędu wniosku o dopuszczenie do obrotu produktu leczniczego, który
posiada pozwolenie wydane przez właściwy organ państwa członkowskiego Unii
Europejskiej lub państwa członkowskiego Europejskiego Porozumienia
o Wolnym Handlu (EFTA) – strony umowy o Europejskim Obszarze Gospodarczym,
minister właściwy do spraw zdrowia wszczyna postępowanie o wydanie pozwolenia
na dopuszczenie do obrotu produktu leczniczego, zwane dalej „procedurą
wzajemnego uznania”. 
2. W przypadku
gdy dla produktu leczniczego zostało wydane pozwolenie na terytorium
Rzeczypospolitej Polskiej, podmiot odpowiedzialny może złożyć do ministra
właściwego do spraw zdrowia za pośrednictwem Prezesa Urzędu wniosek
o sporządzenie raportu oceniającego produkt leczniczy lub o uaktualnienie
raportu już istniejącego. Prezes Urzędu sporządza lub aktualizuje raport
oceniający w terminie 90 dni od dnia otrzymania wniosku oraz przekazuje raport
oceniający, Charakterystykę Produktu Leczniczego albo Charakterystykę Produktu
Leczniczego Weterynaryjnego, oznakowanie opakowań i ulotkę właściwym organom
zainteresowanych państw członkowskich Unii Europejskiej i państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym i wnioskodawcy.
3. Minister
właściwy do spraw zdrowia, w terminie 90 dni od dnia otrzymania raportu
oceniającego, wraz z Charakterystyką Produktu Leczniczego albo Charakterystyką
Produktu Leczniczego Weterynaryjnego, oznakowaniem opakowań oraz ulotką,
sporządzonego przez właściwy organ państwa referencyjnego, uznaje ten raport i
informuje o tym właściwy organ państwa referencyjnego. Przepis art. 18a
ust. 4 stosuje się odpowiednio. 
4. Jeżeli w
toku procedury wzajemnego uznania powstaną uzasadnione wątpliwości, że wydanie
pozwolenia na dopuszczenie do obrotu może spowodować zagrożenie dla zdrowia
publicznego, a w przypadku produktu leczniczego weterynaryjnego – zagrożenie
dla zdrowia ludzi lub zdrowia zwierząt lub środowiska w rozumieniu wytycznych
Wspólnoty Europejskiej, Prezes Urzędu wszczyna procedurę wyjaśniającą i
przekazuje odpowiednie uzasadnienie właściwym organom państwa referencyjnego,
zainteresowanych państw członkowskich Unii Europejskiej i państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym oraz wnioskodawcy.
5. Wniosek, o
którym mowa w ust. 1, składa podmiot odpowiedzialny lub podmiot odpowiedzialny
będący podmiotem zależnym lub dominującym w rozumieniu ustawy z dnia 29 lipca
2005 r. o ofercie publicznej i warunkach wprowadzania instrumentów finansowych
do zorganizowanego systemu obrotu oraz o spółkach publicznych wobec podmiotu
odpowiedzialnego lub jego licencjodawca albo licencjobiorca lub podmiot, którego
celem jest współpraca z podmiotem odpowiedzialnym przy wprowadzaniu do obrotu
produktu leczniczego, z wyłączeniem podmiotu, o którym mowa w art. 16 ust. 5 i
art. 16a ust. 3.
6. Wniosek, o
którym mowa w ust. 1, może dotyczyć produktu leczniczego, który w stosunku do
produktu posiadającego pozwolenie wydane przez właściwy organ państwa
członkowskiego Unii Europejskiej lub państwa członkowskiego Europejskiego
Porozumienia o Wolnym Handlu (EFTA) – strony umowy o Europejskim Obszarze
Gospodarczym, ma identyczny skład jakościowy i ilościowy w odniesieniu do
substancji czynnych, identyczną postać farmaceutyczną oraz zasadniczo zgodne z
tym produktem oznakowanie opakowań, ulotkę i Charakterystykę Produktu
Leczniczego albo Charakterystykę Produktu Leczniczego Weterynaryjnego w
punktach: wskazania, dawkowanie, sposób podawania, przeciwwskazania,
ostrzeżenia i środki ostrożności, a ewentualne różnice nie wpływają na
bezpieczeństwo lub skuteczność stosowania produktu leczniczego.”; 
24) art. 19a-19c
otrzymują brzmienie:
„Art. 19a.
Procedury wzajemnego uznania oraz procedury zdecentralizowanej nie stosuje się
w przypadku:
1)   złożenia
wniosku o zmianę danych objętych pozwoleniem oraz zmianę dokumentacji w
przypadku zmian, które wymagają złożenia wniosku, o którym mowa w art. 10,
jeżeli pozwolenie nie było wydane zgodnie z art. 18a albo 19, lub dokumentacja,
w tym Charakterystyka Produktu Leczniczego albo Charakterystyka Produktu
Leczniczego Weterynaryjnego, oznakowanie opakowań i ulotka, tego produktu nie
została ujednolicona na podstawie przepisu art. 31 ust. 1;
2) produktów
leczniczych homeopatycznych innych niż te, o których mowa w art. 21 ust. 1 i 4;

3)
tradycyjnych produktów leczniczych roślinnych, dla których nie opracowano
monografii wspólnotowej, o której mowa w art. 16h ust. 3 dyrektywy
2001/83/WE, zwanej dalej „monografią wspólnotową”, oraz tradycyjnych produktów
leczniczych roślinnych nieskładających się z substancji roślinnych, przetworów
lub ich zestawienia, występujących na wspólnotowej liście tradycyjnych produktów
leczniczych roślinnych, o której mowa w art. 16f ust. 1 dyrektywy 2001/83/WE;
4) produktów
leczniczych, których dokumentacja nie została uzupełniona i doprowadzona do
zgodności z wymaganiami ustawy, o których mowa w załączniku XII do Traktatu
między Królestwem Belgii, Królestwem Danii, Republiką Federalną Niemiec,
Republiką Grecką, Królestwem Hiszpanii, Republiką Francuską, Irlandią,
Republiką Włoską, Wielkim Księstwem Luksemburga, Królestwem Niderlandów,
Republiką Austrii, Republiką Portugalską, Republiką Finlandii, Królestwem
Szwecji, Zjednoczonym Królestwem Wielkiej Brytanii i Irlandii Północnej
(Państwami Członkowskimi Unii Europejskiej) a Republiką Czeską, Republiką
Estońską, Republiką Cypryjską, Republiką Łotewską, Republiką Litewską,
Republiką Węgierską, Republiką Malty, Rzecząpospolitą Polską, Republiką
Słowenii, Republiką Słowacką dotyczącego przystąpienia Republiki Czeskiej,
Republiki Estońskiej, Republiki Cypryjskiej, Republiki Łotewskiej, Republiki
Litewskiej, Republiki Węgierskiej, Republiki Malty, Rzeczypospolitej Polskiej,
Republiki Słowenii i Republiki Słowackiej do Unii Europejskiej, podpisanego w
Atenach w dniu 16 kwietnia 2003 r. (Dz.U. z 2004 r. Nr 90, poz. 864), w przypadku
gdy podmiot odpowiedzialny wskaże Rzeczpospolitą Polską jako państwo referencyjne.
Art. 19b. 1.
Wnioski, o których mowa w art. 18a i 19, zawierają dane, o których mowa w art.
10 ust. 1 i 2, a w przypadku produktów leczniczych
weterynaryjnych – w art. 10 ust. 2a i 2b, oraz deklarację zgodności składanej
dokumentacji z dokumentacją będącą przedmiotem raportu oceniającego.
2. Wnioski i
dokumenty, o których mowa w ust. 1, mogą być przedstawiane w języku
polskim lub angielskim, z wyjątkiem Charakterystyki Produktu Leczniczego i
Charakterystyki Produktu Leczniczego Weterynaryjnego, oznakowania opakowań
bezpośrednich i zewnętrznych oraz ulotki, które przedstawia się w języku
polskim i angielskim.
Art. 19c.
Jeżeli po złożeniu wniosku o dopuszczenie do obrotu produktu leczniczego Prezes
Urzędu poweźmie informację, że wniosek o wydanie pozwolenia na dopuszczenie do
obrotu produktu leczniczego będącego przedmiotem tego wniosku jest rozpatrywany
w innym państwie członkowskim Unii Europejskiej lub państwie członkowskim
Europejskiego Porozumienia o Wolnym Handlu (EFTA) – stronie umowy
o Europejskim Obszarze Gospodarczym lub że właściwy organ innego państwa
członkowskiego Unii Europejskiej lub państwa członkowskiego Europejskiego
Porozumienia o Wolnym Handlu (EFTA) – strony umowy o Europejskim Obszarze
Gospodarczym wydał pozwolenie na dopuszczenie do obrotu dla tego produktu,
informuje podmiot odpowiedzialny o konieczności zastosowania procedury
określonej odpowiednio w art. 18a lub 19 i umarza postępowanie.”;
25) po art. 19c
dodaje się art. 19d i 19e w brzmieniu:
„Art. 19d. W
przypadku wszczęcia procedury wyjaśniającej, o której mowa w art. 18a ust. 6
lub art. 19 ust. 4, i braku porozumienia między państwami członkowskimi w
terminie 60 dni, minister właściwy do spraw zdrowia może na wniosek podmiotu
odpowiedzialnego wydać pozwolenie przed zakończeniem procedury wyjaśniającej,
pod warunkiem że uznał uprzednio raport oceniający, Charakterystykę Produktu
Leczniczego albo Charakterystykę Produktu Leczniczego Weterynaryjnego,
oznakowania opakowań i ulotkę.
Art. 19e.
Minister właściwy do spraw zdrowia określi, w drodze rozporządzenia,
zakres i tryb postępowania w procedurze wyjaśniającej, o której mowa w art. 18a
ust. 6 i art. 19 ust. 4, uwzględniając przepisy prawa i wytyczne Wspólnoty
Europejskiej w zakresie dopuszczenia do obrotu produktów leczniczych.”;
26) w art. 20 w
ust. 1 pkt 6 otrzymuje brzmienie:
„6) produktu
leczniczego weterynaryjnego stosowanego u zwierząt ozdobnych, w szczególności
ryb akwariowych, ptaków ozdobnych, gołębi pocztowych, zwierząt w terrarium i
małych gryzoni, fretek i królików, trzymanych jako zwierzęta domowe.”;
27) po art. 20
dodaje się art. 20a i 20b w brzmieniu:
„Art. 20a. 1.
Tradycyjne produkty lecznicze roślinne są to produkty lecznicze roślinne, które
łącznie spełniają następujące warunki:
1) mają
wskazania właściwe wyłącznie dla tradycyjnego produktu leczniczego roślinnego,
z uwagi na ich skład i przeznaczenie, mogą być stosowane bez nadzoru lekarza w
celach leczniczych, diagnostycznych lub monitorowania terapii oraz spełniają
kryteria produktu leczniczego wydawanego bez przepisu lekarza;
2) są
przeznaczone do stosowania wyłącznie w określonej mocy i sposobie dawkowania;
3) są
przeznaczone wyłącznie do stosowania doustnego, zewnętrznego lub inhalacji;
4) pozostawały
w tradycyjnym stosowaniu w okresie, o którym mowa w ust. 5 pkt 6;
5) posiadają
wystarczające dane dotyczące tradycyjnego ich zastosowania, w szczególności
bezpieczeństwa stosowania zgodnie ze sposobem, o którym mowa w pkt 2, a ich wystarczające działanie farmakologiczne i skuteczność są stwierdzone na podstawie
długotrwałego stosowania i doświadczenia w lecznictwie.
2. Tradycyjne
produkty lecznicze roślinne podlegają uproszczonej procedurze dopuszczenia do
obrotu.
3. Przepisu
ust. 2 nie stosuje się w przypadku, gdy tradycyjny produkt leczniczy roślinny
może zostać dopuszczony do obrotu na podstawie art. 10 lub art. 21.
4. Tradycyjny
produkt leczniczy roślinny może zawierać dodatek składników mineralnych
i witamin o potwierdzonym bezpieczeństwie stosowania w danym składzie,
jeżeli ich działanie ma charakter podrzędny względem działania czynnych
składników roślinnych w odniesieniu do określonych wskazań. 
5. Wniosek o
dopuszczenie do obrotu tradycyjnych produktów leczniczych roślinnych zawiera w
szczególności:
1) nazwę i
adres podmiotu odpowiedzialnego;
2) nazwę
produktu leczniczego;
3) szczegółowe
dane ilościowe i jakościowe odnoszące się do produktu leczniczego
i wszystkich jego składników oraz ich nazwy powszechnie stosowane, jeżeli
występują; 
4) postać
farmaceutyczną, moc i drogę podania oraz okres ważności produktu leczniczego, a
także dane dotyczące ochrony środowiska związane ze stosowaniem oraz ze
zniszczeniem produktu leczniczego, jeżeli jest to niezbędne i wynika z charakteru
produktu;
5) wskazania,
przeciwwskazania i działania niepożądane;
6) dane z
piśmiennictwa, w tym naukowego, lub opinie ekspertów stwierdzające, że roślinny
produkt leczniczy lub produkt odpowiadający był stosowany w celach leczniczych
przez okres co najmniej 30 lat poprzedzających datę złożenia wniosku,
w tym co najmniej 15 lat w państwie członkowskim Unii Europejskiej
lub państwie członkowskim Europejskiego Porozumienia o Wolnym Handlu (EFTA) –
stronie umowy o Europejskim Obszarze Gospodarczym;
7) wyniki
badań farmaceutycznych określonych w art. 10 ust. 2 pkt 4 lit. a.
6. W przypadku
mieszanin substancji roślinnych lub przetworów roślinnych lub tradycyjnego
produktu leczniczego roślinnego dane, o których mowa w ust. 5 pkt 6, powinny
odnosić się do mieszaniny, a w przypadku gdy poszczególne substancje roślinne
lub przetwory roślinne nie są wystarczająco znane, dane powinny również odnosić
się do tych składników. 
7. Do wniosku
dołącza się: 
1)
Charakterystykę Produktu Leczniczego, z wyjątkiem danych, o których mowa
w art. 11 ust. 1 pkt 4;
2) kopie
dokumentów potwierdzających dopuszczenie do obrotu w państwach członkowskich
Unii Europejskiej lub państwach członkowskich Europejskiego Porozumienia o
Wolnym Handlu (EFTA) – stronach umowy o Europejskim Obszarze Gospodarczym, lub
w innych państwach lub szczegółowe informacje dotyczące odmowy udzielenia
pozwolenia w jakimkolwiek państwie, jeżeli ma to zastosowanie; 
3) przegląd
piśmiennictwa, w tym naukowego, dotyczący bezpieczeństwa wraz z raportem
eksperta oraz, na żądanie Prezesa Urzędu, dane do oceny bezpieczeństwa produktu
leczniczego.
8. Prezes
Urzędu może zwrócić się do Komitetu do spraw Roślinnych Produktów Leczniczych
Europejskiej Agencji Leków o wydanie opinii w sprawie uznania
przedstawionej dokumentacji za odpowiednią dla stwierdzenia tradycyjnego stosowania
tradycyjnego produktu leczniczego roślinnego lub produktu odpowiadającego,
dołączając dokumentację tradycyjnego produktu leczniczego roślinnego do wniosku
o wydanie opinii.
9. Produkt
odpowiadający jest to tradycyjny produkt leczniczy roślinny zawierający te same
substancje roślinne lub przetwory roślinne, niezależnie od zastosowanych
substancji pomocniczych, i posiadający to samo lub podobne zamierzone
zastosowanie, równoważną moc i dawkę oraz tę samą lub podobną drogę podania jak
tradycyjny produkt leczniczy roślinny będący przedmiotem wniosku, o którym mowa
w ust. 5.
Art. 20b. 1. W
przypadku złożenia wniosku, o którym mowa w art. 20a ust. 5, podmiot
odpowiedzialny nie jest obowiązany do przedstawienia pozwolenia na dopuszczenie
do obrotu tradycyjnego produktu leczniczego roślinnego w okresie, o którym
mowa w art. 20a ust. 5 pkt 6. Wymóg trzydziestoletniego
stosowania tradycyjnego produktu leczniczego roślinnego jest spełniony również
w przypadku, gdy liczba składników roślinnego produktu leczniczego lub ich
zawartość została zmniejszona w tym okresie.
2. W przypadku
złożenia wniosku o dopuszczenie do obrotu tradycyjnego produktu leczniczego
roślinnego stosowanego w państwach członkowskich Unii Europejskiej lub
państwach członkowskich Europejskiego Porozumienia o Wolnym Handlu (EFTA) –
stronach umowy o Europejskim Obszarze Gospodarczym, przez okres krótszy niż
15 lat, Prezes Urzędu przekazuje do Komitetu do spraw Roślinnych Produktów
Leczniczych Europejskiej Agencji Leków dokumentację tego produktu w celu
ustalenia przez Komitet, czy zostały spełnione pozostałe warunki konieczne do
uznania tradycyjnego stosowania tradycyjnego produktu leczniczego roślinnego.
Przy rozpatrywaniu wniosku o dopuszczenie do obrotu tradycyjnego produktu
leczniczego roślinnego Prezes Urzędu uwzględnia monografię wspólnotową.
3. W przypadku
gdy dla tradycyjnego produktu leczniczego roślinnego, będącego przedmiotem
wniosku, o którym mowa w art. 20a ust. 5, opracowano monografię wspólnotową lub
składniki tego produktu znajdują się na wspólnotowej liście substancji tradycyjnych
produktów leczniczych roślinnych, o której mowa w art. 16f ust. 1 dyrektywy 2001/83/WE, stosuje się przepisy art. 18a i 19.
4. W przypadku
złożenia wniosku, o którym mowa w art. 20a ust. 5, Prezes Urzędu bierze
pod uwagę pozwolenia na dopuszczenie do obrotu danego tradycyjnego produktu
leczniczego roślinnego, udzielone w innych państwach członkowskich Unii
Europejskiej lub państwach członkowskich Europejskiego Porozumienia
o Wolnym Handlu (EFTA) – stronach umowy o Europejskim Obszarze Gospodarczym.”;
28) w art. 21:
a) w ust. 2 pkt 1
otrzymuje brzmienie:
„1) nazwę i adres
podmiotu odpowiedzialnego, wytwórcy lub importera, u którego następuje
zwolnienie serii produktu leczniczego, miejsc wytwarzania, w tym miejsca
wytwarzania, gdzie następuje kontrola jego serii, lub miejsca prowadzenia
działalności importowej, gdzie następuje kontrola jego serii, oraz numery
zezwoleń na wytwarzanie produktu leczniczego lub na import produktu
leczniczego;”,
b) w ust. 3:
– pkt 1 otrzymuje
brzmienie: 
„1) opis
sposobu otrzymywania i kontroli substancji pierwotnych oraz potwierdzenie, na
podstawie piśmiennictwa, w tym naukowego, ich homeopatycznego zastosowania;”,
– pkt 8 otrzymuje
brzmienie:
„8) dane
dotyczące opakowania bezpośredniego, z podaniem wymagań jakościowych, oraz
wzory opakowań bezpośrednich lub zewnętrznych, wielkość opakowania, wraz z
podaniem informacji o zawartości produktu leczniczego homeopatycznego w
opakowaniu bezpośrednim;”,
c) ust. 4
otrzymuje brzmienie:
„4. Produkty
lecznicze homeopatyczne weterynaryjne podlegają także uproszczonej procedurze
dopuszczania do obrotu, w przypadku gdy:
1) ich
oznakowanie nie zawiera wskazań do stosowania,
2)
charakteryzują się odpowiednim stopniem rozcieńczenia, gwarantującym bezpieczeństwo
stosowania, co oznacza, że nie zawierają więcej niż 1/10.000 części roztworu
macierzystego lub nie więcej niż 1/100 najmniejszej dawki substancji czynnej
zawartej w produkcie leczniczym wydawanym z przepisu lekarza,
3) są podawane
drogą opisaną w Farmakopei Europejskiej lub w innych farmakopeach oficjalnie
uznanych przez państwa członkowskie Unii Europejskiej lub państwa członkowskie
Europejskiego Porozumienia o Wolnym Handlu (EFTA) – strony umowy o Europejskim
Obszarze Gospodarczym
      – z
wyłączeniem immunologicznych homeopatycznych produktów leczniczych weterynaryjnych.”,
d) w ust. 6:
– pkt 1 otrzymuje
brzmienie: 
„1) opis
sposobu otrzymywania i kontroli substancji pierwotnych oraz potwierdzenie, na
podstawie piśmiennictwa, w tym naukowego, ich homeopatycznego zastosowania;”,
– w pkt 10 w lit.
b kropkę zastępuje się przecinkiem i dodaje się lit. c w brzmieniu:
„c) okresu
karencji, z pełnym uzasadnieniem.”,
e) ust. 7a
otrzymuje brzmienie:
„7a. Wniosek o
dopuszczenie do obrotu, o którym mowa w ust. 2 i 5, może obejmować listę produktów
leczniczych homeopatycznych pochodzących z tej samej lub z tych samych
substancji pierwotnych homeopatycznych.”;
29) w art. 21a:
a) po ust. 3
dodaje się ust. 3a i 3b w brzmieniu:
„3a. Pozwolenie
na import równoległy wygasa po upływie roku od dnia wygaśnięcia pozwolenia na
dopuszczenie do obrotu na terytorium Rzeczypospolitej Polskiej, a w przypadku
wygaśnięcia pozwolenia na dopuszczenie do obrotu produktu leczniczego w państwie
członkowskim Unii Europejskiej lub państwie członkowskim Europejskiego Porozumienia
o Wolnym Handlu (EFTA) – stronie umowy o Europejskim Obszarze Gospodarczym,
z którego produkt leczniczy importowany równolegle jest sprowadzany, wygasa
z dniem wygaśnięcia tego pozwolenia.
3b. Cofnięcie
pozwolenia na dopuszczenie do obrotu na terytorium Rzeczypospolitej Polskiej
lub w państwie członkowskim Unii Europejskiej, lub państwie członkowskim Europejskiego
Porozumienia o Wolnym Handlu (EFTA) – stronie umowy o Europejskim Obszarze
Gospodarczym, z którego produkt leczniczy importowany równolegle jest sprowadzany,
z przyczyn związanych z zagrożeniem dla życia lub zdrowia ludzi lub zwierząt, w
szczególności tych, o których mowa w art. 33 ust. 1 pkt 1, 2, 4 i 7, skutkuje
cofnięciem pozwolenia na import równoległy.”,
b) ust. 4
otrzymuje brzmienie:
„4. Do pozwoleń
na import równoległy oraz do cofnięcia tych pozwoleń stosuje się odpowiednio
przepisy art. 23 ust. 1-2, art. 29 ust. 1-2a, art. 33 i art. 37.”,
c) po ust. 8
dodaje się ust. 8a w brzmieniu:
„8a. Po uzyskaniu
pozwolenia na import równoległy podmiot uprawniony do importu równoległego
informuje, co najmniej na 30 dni przed planowanym dniem wprowadzenia do obrotu,
o przewidywanym terminie wprowadzenia produktu leczniczego do obrotu na
terytorium Rzeczypospolitej Polskiej:
1) Głównego
Inspektora Farmaceutycznego;
2) Prezesa
Urzędu; 
3) podmiot
odpowiedzialny posiadający pozwolenie na dopuszczenie do obrotu na terytorium
Rzeczypospolitej Polskiej.”,
d) ust. 9
otrzymuje brzmienie:
„9. Podmiot
uprawniony do importu równoległego może wprowadzać produkt importowany
równolegle do obrotu pod nazwą:
1) stosowaną
na terytorium Rzeczypospolitej Polskiej lub
2) stosowaną w
państwie członkowskim Unii Europejskiej lub państwie członkowskim Europejskiego
Porozumienia o Wolnym Handlu (EFTA) – stronie umowy o Europejskim Obszarze
Gospodarczym, z którego produkt leczniczy jest sprowadzany, albo
 3)
powszechnie stosowaną lub naukową opatrzoną znakiem towarowym lub nazwą
podmiotu uprawnionego do importu równoległego.”,
e) po ust. 9
dodaje się ust. 9a w brzmieniu:
„9a. Podmiot
uprawniony do importu równoległego niezwłocznie powiadamia ministra właściwego
do spraw zdrowia o wygaśnięciu pozwolenia na dopuszczenie do obrotu produktu
leczniczego w państwie członkowskim Unii Europejskiej lub państwie członkowskim
Europejskiego Porozumienia o Wolnym Handlu (EFTA) – stronie umowy o Europejskim
Obszarze Gospodarczym, z którego produkt leczniczy importowany równolegle
jest sprowadzany.”;
30) w art. 23:
a) w ust. 1:
– pkt 2 otrzymuje
brzmienie:
„2) nazwę i
adres wytwórcy lub importera, u którego następuje zwolnienie serii produktu
leczniczego, miejsca wytwarzania lub miejsca prowadzenia działalności
importowej, gdzie następuje kontrola jego serii;”,
– po pkt 4 dodaje
się pkt 4a w brzmieniu:
„4a) kategorię
stosowania, w odniesieniu do produktów leczniczych weterynaryjnych;”,
– w pkt 12 kropkę
zastępuje się średnikiem i dodaje się pkt 13 i 14 w brzmieniu:
„13) termin
uprawniający do wprowadzenia do obrotu odpowiednika referencyjnego produktu
leczniczego weterynaryjnego, w przypadku, o którym mowa
w art. 15a ust. 2; 
14) warunki
wynikające z oceny dokumentacji, o których mowa w art. 23b, jeżeli ma to
zastosowanie.”,
b) ust. 3
otrzymuje brzmienie:
„3. Minister
właściwy do spraw zdrowia określi, w drodze rozporządzenia, kryteria zaliczenia
produktu leczniczego do poszczególnych kategorii dostępności, uwzględniając w
szczególności charakter poszczególnych kategorii dostępności oraz
bezpieczeństwo stosowania produktu leczniczego.”,
c) po ust. 3
dodaje się ust. 3a w brzmieniu:
„3a. Minister
właściwy do spraw rolnictwa w porozumieniu z ministrem właściwym do spraw
zdrowia określi, w drodze rozporządzenia, kategorie stosowania produktu
leczniczego weterynaryjnego oraz kryteria zaliczania do poszczególnych
kategorii stosowania i kryteria zaliczania do poszczególnych kategorii
dostępności, uwzględniając w szczególności charakter poszczególnych kategorii
oraz bezpieczeństwo stosowania produktu leczniczego weterynaryjnego.”;
31) po art. 23
dodaje się art. 23a i 23b w brzmieniu:
„Art.
23a. 1. Produkty lecznicze dopuszczone do obrotu otrzymują jedną z
następujących kategorii dostępności:
1) wydawane
bez przepisu lekarza – OTC;
2) wydawane z
przepisu lekarza – Rp;
3) wydawane z
przepisu lekarza do zastrzeżonego stosowania – Rpz;
4) wydawane z
przepisu lekarza, zawierające środki odurzające lub substancje psychotropowe,
określone w odrębnych przepisach – Rpw;
5) stosowane
wyłącznie w lecznictwie zamkniętym – Lz. 
2. Do
produktów leczniczych weterynaryjnych stosuje się odpowiednio przepisy ust. 1
pkt 1 i 2. 
3. W przypadku
gdy podmiot odpowiedzialny złoży wniosek o zmianę kategorii dostępności
produktu leczniczego, odwołując się do wyników istotnych badań nieklinicznych
lub klinicznych przeprowadzonych uprzednio dla produktu leczniczego przez inny
podmiot odpowiedzialny i na podstawie których doszło do zmiany kategorii
dostępności, Prezes Urzędu nie uwzględnia wyników tych badań w okresie
roku od dnia wydania decyzji dotyczącej zmiany kategorii dostępności. 
4. W przypadku
gdy wniosek, o którym mowa w ust. 3, zostanie złożony przed upływem roku
od dnia wydania decyzji dotyczącej zmiany kategorii dostępności, minister
właściwy do spraw zdrowia zawiesza postępowanie do czasu upływu roku od dnia
wydania tej decyzji.
Art. 23b. 1. W
wyjątkowych okolicznościach, uwzględniając bezpieczeństwo stosowania produktu
leczniczego, minister właściwy do spraw zdrowia może wydać pozwolenie na
dopuszczenie do obrotu produktu leczniczego, z zastrzeżeniem spełnienia przez
podmiot odpowiedzialny określonych warunków, na podstawie załącznika I do
dyrektywy 2001/83/WE, a w przypadku produktu leczniczego weterynaryjnego - na
podstawie załącznika 1 do dyrektywy 2001/82/WE, w szczególności dotyczących
bezpieczeństwa stosowania produktu leczniczego, zgłoszenia działań
niepożądanych związanych z tym produktem oraz podjęcia w takich przypadkach
określonych czynności, wraz z określeniem terminu spełnienia tych warunków. 
2. Pozwolenie,
o którym mowa w ust. 1, podlega weryfikacji co 12 miesięcy, począwszy od dnia
jego wydania.”;
32) w art. 24:
a) ust. 1-3
otrzymują brzmienie:
„1. Podmiot
odpowiedzialny, który uzyskał pozwolenie, jest obowiązany do:
1) wskazania
osoby, do obowiązków której należeć będzie nadzór nad monitorowaniem
bezpieczeństwa stosowania produktu leczniczego;
2) prowadzenia
rejestru zgłaszanych działań niepożądanych;
3)
przedstawiania Prezesowi Urzędu:
a) raportów
dotyczących pojedynczych przypadków działań niepożądanych, zgłoszonych przez
lekarza, lekarza dentystę, lekarza weterynarii, farmaceutę, przedstawiciela
medycznego, przy czym raporty dotyczące ciężkich niepożądanych działań
przedstawia się niezwłocznie, nie później jednak niż w terminie 15 dni od
dnia powzięcia informacji o tych działaniach, 
b) raportów
okresowych dotyczących bezpieczeństwa stosowania produktów leczniczych,
zgodnych z danymi zawartymi w rejestrze zgłaszanych działań niepożądanych:
- co 6 miesięcy
od dnia uzyskania przez dany produkt leczniczy pierwszego na świecie pozwolenia
do dnia wprowadzenia produktu do obrotu,
- co 6 miesięcy
przez 2 lata od dnia wprowadzenia produktu do obrotu,
- co 12 miesięcy
przez kolejne 2 lata od trzeciego roku po wprowadzeniu produktu do obrotu,
a następnie co 3 lata, 
- w
uzasadnionych przypadkach, na każde żądanie Prezesa Urzędu; 
4)
przedstawiania raportów z badań dotyczących bezpieczeństwa, prowadzonych po
uzyskaniu pozwolenia;
5)
przedstawiania opracowań dotyczących stosunku korzyści do ryzyka.
2. Prezes Urzędu,
na wniosek podmiotu odpowiedzialnego, może określić inne terminy przedstawiania
raportów okresowych niż podane w ust. 1 pkt 3 lit. b; raporty te powinny być
przedstawiane nie rzadziej niż raz na 3 lata.
3. Podmiot
odpowiedzialny jest obowiązany także do:
1)
zawiadamiania o konieczności dokonania niezwłocznych zmian w Charakterystyce
Produktu Leczniczego albo w Charakterystyce Produktu Leczniczego Weterynaryjnego;

2)
niezwłocznego informowania o wszelkich zmianach dotyczących produktu leczniczego
dopuszczonego do obrotu, zatwierdzonych w innym państwie członkowskim Unii
Europejskiej lub państwach członkowskich Europejskiego Porozumienia o Wolnym
Handlu (EFTA) – stronach umowy o Europejskim Obszarze Gospodarczym, które mogą
mieć wpływ na stosunek korzyści do ryzyka; 
3) zgłoszenia
Prezesowi Urzędu pierwszego terminu wprowadzenia produktu leczniczego do
obrotu;
4)
powiadomienia Prezesa Urzędu o tymczasowym lub stałym wstrzymaniu obrotu
produktem leczniczym, nie później niż w ciągu 60 dni od dnia zaprzestania
wprowadzania produktu leczniczego do obrotu; 
5)
przedstawienia, na żądanie Prezesa Urzędu, danych dotyczących wielkości
sprzedaży produktu leczniczego;
6)
wprowadzania ciągłego postępu naukowo-tech­nicznego związanego z metodami
wytwarzania i kontroli produktów leczniczych, zgodnie z uznawanymi
metodami naukowymi;
7)
dostarczania produktów leczniczych wyłącznie:
a) podmiotom
uprawnionym do prowadzenia obrotu hurtowego,
b) zakładom
opieki zdrowotnej do aptek szpitalnych,
c) jednostkom
badawczo-rozwojowym, placówkom naukowym Polskiej Akademii Nauk oraz podstawowym
jednostkom organizacyjnym uczelni publicznych w celu prowadzenia badań naukowych,
d) w ramach
prowadzonego przez siebie lub zleconego innemu podmiotowi wywozu poza
terytorium Rzeczypospolitej Polskiej.”,
b) po ust. 3
dodaje się ust. 3a-3c w brzmieniu:
„3a. Podmiot
odpowiedzialny, który uzyskał pozwolenie, nie może przekazywać do wiadomości
publicznej niepokojących informacji związanych z bezpieczeństwem farmakoterapii
w odniesieniu do jego produktów leczniczych bez przekazania tej informacji wcześniej
lub jednocześnie Prezesowi Urzędu. 
3b. W przypadku
powzięcia przez Prezesa Urzędu informacji o nowych istotnych zagrożeniach
dotyczących bezpieczeństwa stosowania produktu leczniczego Prezes Urzędu
zobowiązuje podmiot odpowiedzialny do dokonania zmian w dokumentacji produktu
leczniczego, określając termin na złożenie wniosku o dokonanie zmian. 
3c. Podmiot
odpowiedzialny oraz przedsiębiorcy zajmujący się obrotem hurtowym produktami
leczniczymi są obowiązani zapewnić, w celu zaspokajania potrzeb pacjentów, odpowiednie
i nieprzerwane zaspokojenie zapotrzebowania podmiotów uprawnionych do obrotu
detalicznego produktami leczniczymi i przedsiębiorców zajmujących się obrotem
hurtowym produktami leczniczymi.”;
33) po art. 24
dodaje się art. 24a w brzmieniu:
„Art. 24a. 1.
Kontrolę systemu monitorowania bezpieczeństwa stosowania produktów leczniczych
przeprowadza Prezes Urzędu, który może w szcze­gólności:
1) kontrolować
podmioty odpowiedzialne w zakresie systemu monitorowania bezpieczeństwa
stosowania produktów leczniczych; 
2) żądać
przedstawienia dokumentacji związanej z zapewnieniem funkcjonowania systemu
monitorowania bezpieczeństwa stosowania produktów leczniczych;
3) żądać
wyjaśnień dotyczących zapewnienia funkcjonowania systemu monitorowania
bezpieczeństwa stosowania produktów leczniczych.
2. Minister
właściwy do spraw zdrowia określi, w drodze rozporządzenia, sposób
przeprowadzania i zakres kontroli systemu monitorowania bezpieczeństwa stosowania
produktów leczniczych, mając na uwadze rzetelność gromadzenia, analizy
i przekazywania danych do systemu.”;
34) art. 25
otrzymuje brzmienie:
„Art. 25. 1.
Podstawowe wymagania jakościowe oraz metody badań produktów leczniczych i ich
opakowań oraz surowców farmaceutycznych określa Farmakopea Europejska lub jej
tłumaczenie na język polski zawarte w Farmakopei Polskiej.
2. Jeżeli
Farmakopea Europejska nie zawiera monografii, wymagania, o których mowa w ust.
1, określa Farmakopea Polska lub odpowiednie farmakopee uznawane w państwach
członkowskich Unii Europejskiej lub państwach członkowskich Europejskiego
Porozumienia o Wolnym Handlu (EFTA) – stronach umowy o Europejskim Obszarze
Gospodarczym.”;
35) w art. 26:
a) po ust. 1
dodaje się ust. 1a-1e w brzmieniu:
„1a. Nazwę
produktu leczniczego umieszcza się na opakowaniu zewnętrznym produktu leczniczego
w systemie Braille’a. 
1b. Przepisu ust.
1a nie stosuje się do produktów leczniczych posiadających kategorię dostępności,
o której mowa w art. 23a ust. 1 pkt 5, oraz produktów leczniczych weterynaryjnych.
1c. Podmiot
odpowiedzialny zapewnia, aby treść ulotki była dostępna na życzenie pacjenta za
pośrednictwem organizacji pacjentów, w formie właściwej dla osób niewidomych i
słabowidzących.
1d. Minister
właściwy do spraw zdrowia może zwolnić podmiot odpowiedzialny z obowiązku
umieszczenia na opakowaniu niektórych informacji oraz zezwolić na wprowadzenie
ulotki w języku innym niż polski, jeżeli produkt jest przeznaczony do podawania
wyłącznie przez lekarza weterynarii. Prezes Urzędu informuje o takiej decyzji
Głównego Lekarza Weterynarii.
1e. Minister
właściwy do spraw zdrowia może, w drodze rozporządzenia, określić kategorie
produktów leczniczych, na których opakowaniach zewnętrznych nie umieszcza się nazwy
produktu leczniczego w systemie Braille’a, biorąc pod uwagę bezpieczeństwo stosowania
produktu leczniczego, sposób jego podania lub wielkość jego opakowania.”,
b) ust. 2
otrzymuje brzmienie:
„2. Minister
właściwy do spraw zdrowia określi, w drodze rozporządzenia, wymagania dotyczące
oznakowania opakowań produktu leczniczego i treści ulotki oraz zakres dostępności
treści ulotki w formie właściwej dla osób niewidomych i słabowidzących,
uwzględniając w szczególności specjalne wymagania dotyczące właściwego stosowania
produktów leczniczych, w tym produktów radiofarmaceutycznych, produktów leczniczych
homeopatycznych oraz tradycyjnych produktów leczniczych roślinnych.”,
c) dodaje się ust.
3 w brzmieniu:
„3. Minister
właściwy do spraw zdrowia w porozumieniu z ministrem właściwym do spraw
rolnictwa określi, w drodze rozporządzenia, wymagania dotyczące oznakowania opakowań
produktu leczniczego weterynaryjnego i treści ulotki, uwzględniając
w szczególności specjalne wymagania dotyczące właściwego stosowania
produktów leczniczych weterynaryjnych.”;
36) w art. 29:
a) ust. 2
otrzymuje brzmienie:
„2. Okres ważności
pozwolenia może zostać przedłużony na czas nieokreślony na podstawie wniosku
złożonego przez podmiot odpowiedzialny, co najmniej na 6 miesięcy przed upływem
terminu ważności. Wniosek powinien zawierać ujednoliconą dokumentację w
zakresie jakości, bezpieczeństwa i skuteczności w odniesieniu do
wszystkich zmian wprowadzonych w okresie ważności pozwolenia,
z wyłączeniem zmian, o których mowa w art. 31 ust. 2 pkt 3, oraz dane
z zakresu monitorowania bezpieczeństwa stosowania produktów leczniczych
zebrane przez podmiot odpowiedzialny w sposób określony w przepisach wydanych
na podstawie art. 24 ust. 4, wraz z ich oceną.”,
b) po ust. 2
dodaje się ust. 2a w brzmieniu:
„2a. Rozpatrując
wniosek dotyczący przedłużenia okresu ważności pozwolenia dla danego produktu leczniczego,
minister właściwy do spraw zdrowia może, w uzasadnionych przypadkach,
uwzględniając dane dotyczące bezpieczeństwa stosowania produktu leczniczego,
wydać jednorazowo decyzję o przedłużeniu okresu ważności pozwolenia na
kolejne 5 lat.”,
c) ust. 3a
otrzymuje brzmienie:
„3a. Wnioski o
przedłużenie okresu ważności pozwolenia wydanego w procedurze wzajemnego
uznania lub w procedurze zdecentralizowanej podmiot odpowiedzialny składa we
wszystkich państwach, w których produkt leczniczy został dopuszczony do obrotu
w tej procedurze. Przepisy art. 18a i 19 stosuje się odpowiednio.”,
d) ust. 5
otrzymuje brzmienie:
„5. Produkt
leczniczy, który nie uzyskał przedłużenia okresu ważności pozwolenia, może być
wytwarzany i wprowadzany do obrotu przez 6 miesięcy, licząc od dnia wydania
ostatecznej decyzji, oraz pozostawać w obrocie do czasu upływu terminu ważności
produktu leczniczego, chyba że decyzji odmawiającej przedłużenia okresu
ważności pozwolenia został nadany rygor natychmiastowej wykonalności.”,
e) dodaje się ust.
6 i 7 w brzmieniu:
„6. Produkt
leczniczy, którego pozwolenie wygasło w związku z niezłożeniem przez podmiot
odpowiedzialny wniosku o przedłużenie okresu ważności pozwolenia, może pozostawać
w obrocie do czasu upływu terminu ważności produktu leczniczego.
7. W przypadku
nierozpatrzenia wniosku, o którym mowa w ust. 1, złożonego w terminie, o którym
mowa w ust. 2, produkt leczniczy po upływie terminu ważności pozwolenia może
nadal być wytwarzany i wprowadzany do obrotu do czasu jego rozpatrzenia.”;
37) w art. 30
dodaje się ust. 6 w brzmieniu:
„6. W przypadku
wydania decyzji o odmowie wydania pozwolenia na dopuszczenie do obrotu
tradycyjnego produktu leczniczego roślinnego minister właściwy do spraw zdrowia
powiadamia Komisję Europejską wraz z podaniem przyczyny odmowy.”;
38) w art. 31 po
ust. 1 dodaje się ust. 1a i 1b w brzmieniu:
„1a. Minister
właściwy do spraw zdrowia może określić w decyzji o zmianie danych objętych pozwoleniem
oraz zmianie dokumentacji będącej podstawą wydania pozwolenia zaproponowany
przez podmiot odpowiedzialny termin wejścia w życie zmian, chyba że ta decyzja
dotyczy bezpieczeństwa stosowania produktu leczniczego lub jest wydana na
podstawie notyfikowanej Rzeczypospolitej Polskiej decyzji Komisji Europejskiej.
Termin określony w decyzji ministra właściwego do spraw zdrowia nie może być
dłuższy niż 6 miesięcy od dnia jej wydania.
1b. W przypadku
zmiany danych objętych pozwoleniem lub zmiany dokumentacji będącej podstawą
wydania pozwolenia w procedurze wzajemnego uznania lub w procedurze zdecentralizowanej
podmiot odpowiedzialny składa wnioski we wszystkich państwach członkowskich
Unii Europejskiej i państwach członkowskich Europejskiego Porozumienia o Wolnym
Handlu (EFTA) – stronach umowy o Europejskim Obszarze Gospodarczym, w których
produkt leczniczy został dopuszczony do obrotu. Przepisy art. 18a ust. 6 i art.
19 ust. 4 stosuje się odpowiednio.”;
39) w art. 33:
a) w ust. 1:
– pkt 3 otrzymuje
brzmienie:
„3)
stwierdzenia, że produkt leczniczy jest wprowadzany do obrotu niezgodnie z pozwoleniem
lub przepisami ustawy;”,
– po pkt 3 dodaje
się pkt 3a w brzmieniu:
„3a)
nieuiszczenia w terminie opłaty, o której mowa w art. 36 ust. 2;”,
– w pkt 5 kropkę
zastępuje się średnikiem i dodaje się pkt 6-9 w brzmieniu: 
„6) usunięcia
ze wspólnotowej listy tradycyjnych produktów leczniczych, o której mowa w art. 16f ust. 1 dyrektywy 2001/83/WE, chyba że podmiot odpowiedzialny w terminie 3 miesięcy od dnia
usunięcia z tej listy uzupełni dokumentację, o której mowa w art. 20a ust.
5 pkt 6 i ust. 7 pkt 2 i 3, a minister właściwy do spraw zdrowia wyda pozytywną
decyzję dotyczącą wniosku, o którym mowa w art. 20a ust. 5;
7)
niespełnienia warunków, o których mowa w art. 23b;
8) usunięcia
substancji farmakologicznie czynnej z załączników I, II albo III do rozporządzenia
nr 2377/90;
9) w przypadku
upływu terminu, o którym mowa w art. 24 ust. 3b.”, 
b) dodaje się ust.
4 i 5 w brzmieniu:
„4. W przypadku,
o którym mowa w ust. 1 pkt 6, przepisy art. 31 stosuje się odpowiednio.
5. Minister
właściwy do spraw zdrowia informuje Głównego Inspektora Farmaceutycznego, a
w przypadku produktów leczniczych weterynaryjnych również Głównego Lekarza
Weterynarii, o decyzji, o której mowa w ust. 1.”;
40) po art. 33
dodaje się art. 33a w brzmieniu:
„Art. 33a. 1.
Pozwolenie wygasa w przypadku gdy:
1) podmiot
odpowiedzialny w okresie 3 lat od dnia uzyskania pozwolenia nie wprowadzi
produktu leczniczego do obrotu;
2) produkt
leczniczy nie był wprowadzany do obrotu przez okres 3 kolejnych lat.
2. Ze względu
na ochronę zdrowia publicznego, a w przypadku produktu leczniczego
weterynaryjnego - ze względu na ochronę zdrowia ludzi lub zwierząt lub ochronę
środowiska oraz w przypadku zaistnienia wyjątkowych okoliczności, w
szczególności w przypadku wydania przez sąd zarządzenia tymczasowego zakazującego
wprowadzenia do obrotu produktu leczniczego, minister właściwy do spraw zdrowia
może, na wniosek podmiotu odpowiedzialnego, w drodze decyzji, stwierdzić, że
pozwolenie, o którym mowa w ust. 1, nie wygasa.”; 
41) art. 36 i 36a
otrzymują brzmienie:
„Art. 36. 1.
Podmiot odpowiedzialny wnosi opłatę związaną z dopuszczeniem do obrotu produktu
leczniczego za złożenie wniosku o:
1) wydanie
pozwolenia, o którym mowa w art. 7, 18a, 19, 20, 20a, 21, 21a i 32;
2)
przedłużenie terminu ważności pozwolenia, o którym mowa w art. 7, 18a, 19, 20,
20a, 21 i 21a;
3) zmianę
danych stanowiących podstawę wydania pozwolenia, o którym mowa
w art. 7, 18a, 19, 20, 20a, 21 i 21a;
4) inne zmiany
wynikające z czynności administracyjnych związanych z wydanym pozwoleniem, o
którym mowa w art. 7, 18a, 19, 20, 20a, 21 i 21a;
5)
sporządzenie raportu oceniającego, o którym mowa w art. 18a ust. 2 i art. 19
ust. 2;
6)
aktualizację raportu oceniającego, o której mowa w art. 19 ust. 2;
7) przygotowanie dokumentów stanowiących podstawę wszczęcia procedury wyjaśniającej;
8) którym mowa
w art. 33a ust. 2.
2. Podmiot
odpowiedzialny, który uzyskał przedłużenie okresu ważności pozwolenia na czas
nieokreślony, o którym mowa w art. 29 ust. 2, wnosi opłatę w okresie ważności
tego pozwolenia, za każdy rok jego ważności.
3. W przypadku
wniosku obejmującego listę produktów leczniczych homeopatycznych, o których
mowa w art. 21 ust. 1 i 4, pobiera się jedną opłatę.
4. Opłaty, o
których mowa w ust. 1 i 2, stanowią dochód budżetu państwa.
Art. 36a.
Minister właściwy do spraw zdrowia, a w odniesieniu do produktów leczniczych weterynaryjnych
w porozumieniu z ministrem właściwym do spraw rolnictwa, określi, w drodze
rozporządzenia, szczegółowy sposób ustalania opłat, o których mowa w art.
36 ust. 1 i 2, oraz sposób ich uiszczania, uwzględniając wysokość opłaty w
państwach członkowskich Unii Europejskiej o zbliżonym produkcie krajowym brutto
na jednego mieszkańca oraz nakład pracy związanej z wykonaniem danej
czynności i poziom kosztów ponoszonych przez Urząd Rejestracji.”;
42) art. 37
otrzymuje brzmienie:
„Art. 37. 1.
Uzyskanie pozwolenia oraz wyznaczenie przez podmiot odpowiedzialny przedstawiciela
podmiotu odpowiedzialnego nie zwalnia podmiotu odpowiedzialnego od
odpowiedzialności karnej lub cywilnej wynikającej ze stosowania produktu leczniczego,
w tym na mocy przepisów dotyczących odpowiedzialności za produkt.
2. Wyznaczenie
przedstawiciela podmiotu odpowiedzialnego następuje w drodze opatrzonej datą
umowy pisemnej określającej zakres uprawnień i obowiązków przedstawiciela
podmiotu odpowiedzialnego.
3. Umowę, o
której mowa w ust. 2, oraz jej późniejsze zmiany podmiot odpowiedzialny
przekazuje niezwłocznie do wiadomości Prezesa Urzędu oraz Głównego Inspektora
Farmaceutycznego.
4. Podmiot
odpowiedzialny, wytwórca, podmiot uprawniony do prowadzenia obrotu hurtowego
lub detalicznego, lekarz lub inne osoby uprawnione do przepisywania i wydawania
produktu leczniczego na podstawie odrębnych przepisów nie ponoszą odpowiedzialności
cywilnej lub dyscyplinarnej za skutki zastosowania produktu leczniczego
odmiennie niż we wskazaniach leczniczych objętych pozwoleniem lub za skutki
zastosowania produktu leczniczego nieposiadającego pozwolenia, jeżeli takie
zastosowanie jest związane z dopuszczeniem produktu leczniczego do obrotu
na czas określony przez ministra właściwego do spraw zdrowia na podstawie art.
4 ust. 8.”; 
43) w art. 37k:
a) ust. 3
otrzymuje brzmienie:
„3. Przywóz z
zagranicy badanych produktów leczniczych oraz sprzętu niezbędnego do
prowadzenia badań klinicznych wymaga uzyskania zaświadczenia Prezesa Urzędu potwierdzającego,
że badanie kliniczne zostało wpisane do Centralnej Ewidencji Badań Klinicznych
oraz, że dany produkt lub sprzęt jest sprowadzany na potrzeby tego badania.”,
b) dodaje się ust.
4 w brzmieniu:
„4. Przepis ust.
3 nie dotyczy przywozu badanych produktów leczniczych oraz sprzętu niezbędnego
do prowadzenia badań klinicznych z państwa członkowskiego Unii Europejskiej lub
państwa członkowskiego Europejskiego Porozumienia o Wolnym Handlu (EFTA) – strony
umowy o Europejskim Obszarze Gospodarczym.”;
44) w art. 37l
ust. 2 otrzymuje brzmienie:
„2. Badanie
kliniczne można rozpocząć również, jeżeli minister właściwy do spraw zdrowia
nie zażądał w terminie określonym w art. 37p ust. 1 informacji, o których mowa
w art. 37n ust. 2.”;
45) art. 37o
otrzymuje brzmienie: 
„Art. 37o.
Minister właściwy do spraw zdrowia wydaje decyzję o odmowie wydania pozwolenia
na prowadzenie badania klinicznego, gdy:
1) wniosek lub
dokumentacja nie odpowiada wymaganiom określonym w ustawie;
2) założenia
badania klinicznego są zagrożeniem dla porządku publicznego lub są niezgodne z
zasadami współżycia społecznego;
3) założenia
badania klinicznego nie odpowiadają wymaganiom Dobrej Praktyki Klinicznej.”;
46) w art. 37w:
a) pkt 1 i 2 otrzymują
brzmienie:
„1) wzór wniosku
do komisji bioetycznej o wydanie opinii o badaniu klinicznym, o którym mowa w
art. 37r ust. 1, i do ministra właściwego do spraw zdrowia o rozpoczęcie
badania klinicznego, o którym mowa w art. 37m ust. 1,
2) dokumentację, o
której mowa w art. 37r ust. 1,”,
b) dodaje się pkt
2a-2c w brzmieniu:
„2a)
dokumentację, o której mowa w art. 37m ust. 2,
2b) wzór wniosku
do komisji bioetycznej o wydanie opinii i do ministra właściwego do spraw
zdrowia o wyrażenie zgody w zakresie zmian, o których mowa w art. 37x ust.
1,
2c) wzór
zawiadomienia do komisji bioetycznej i do ministra właściwego do spraw zdrowia
o zakończeniu badania klinicznego, o którym mowa w art. 37ab
   – uwzględniając w szczególności wytyczne Europejskiej
Agencji Oceny Leków oraz konieczność przedkładania wniosków i zawiadomień w
języku polskim i angielskim, a w przypadku wniosków i zawiadomienia do ministra
właściwego do spraw zdrowia również w formie elektronicznej;”;
47) w art. 37x:
a) ust. 1
otrzymuje brzmienie:
„1. Dokonanie
istotnych i mających wpływ na bezpieczeństwo uczestników badania klinicznego
zmian w protokole badania klinicznego lub dokumentacji dotyczącej badanego
produktu leczniczego będącej podstawą uzyskania pozwolenia na prowadzenie badania
wymaga uzyskania w tym zakresie pozytywnej opinii komisji bioetycznej, która wyraziła
opinię o tym badaniu, oraz wyrażenia zgody przez ministra właściwego do spraw
zdrowia.”,
b) ust. 3
otrzymuje brzmienie:
„3. Zmiany, o
których mowa w ust. 1, można również wprowadzić, jeżeli minister właściwy do
spraw zdrowia nie zgłosił w terminie określonym w ust. 2 zastrzeżeń co do
dopuszczalności ich wprowadzenia.”;
48) w art. 37aa: 
a) ust. 1-3
otrzymują brzmienie:
„1. Jeżeli
zachodzi podejrzenie, że niepożądane zdarzenie, o którym mowa w art. 37z ust. 1
pkt 3, stanowi niespodziewane ciężkie niepożądane działanie produktu
leczniczego, które doprowadziło do zgonu albo zagroziło życiu uczestnika
badania klinicznego, sponsor niezwłocznie, nie później jednak niż w ciągu 7 dni
od dnia otrzymania informacji, przekazuje ją właściwym organom państw
członkowskich Unii Europejskiej lub państw członkowskich Europejskiego
Porozumienia o Wolnym Handlu (EFTA) – stron umowy o Europejskim Obszarze
Gospodarczym, na terytorium których prowadzone jest dane badanie kliniczne, i
komisji bioetycznej, która wydała opinię o tym badaniu klinicznym, oraz
przekazuje ją w formie elektronicznej do europejskiej bazy danych dotyczącej
działań niepożądanych.
2. Informacje
dodatkowe zawierające opis dotyczący niespodziewanego ciężkiego niepożądanego
działania produktu leczniczego sponsor przekazuje podmiotom wymienionym w ust.
1 w terminie 8 dni od dnia przesłania informacji, o której mowa w ust. 1, oraz
przekazuje je w formie elektronicznej do europejskiej bazy danych dotyczącej
działań niepożądanych.
3. Jeżeli zachodzi
podejrzenie, że niepożądane zdarzenie stanowi niespodziewane ciężkie
niepożądane działanie produktu leczniczego, inne niż określone w ust. 1,
sponsor niezwłocznie, nie później jednak niż w ciągu 15 dni od dnia otrzymania
informacji, przekazuje ją właściwym organom państw członkowskich Unii
Europejskiej lub państw członkowskich Europejskiego Porozumienia o Wolnym
Handlu (EFTA) – stron umowy o Europejskim Obszarze Gospodarczym, na terytorium
których prowadzone jest dane badanie kliniczne, oraz komisji bioetycznej, która
wydała opinię o tym badaniu klinicznym, oraz przekazuje ją w formie
elektronicznej do europejskiej bazy danych dotyczącej działań niepożądanych.”,
b) ust. 5 i 6
otrzymują brzmienie:
„5. W każdym roku
prowadzenia badania klinicznego sponsor przedkłada właściwym organom państw
członkowskich Unii Europejskiej lub państw członkowskich Europejskiego
Porozumienia o Wolnym Handlu (EFTA) – stron umowy o Europejskim Obszarze Gospodarczym,
na terytorium których prowadzone jest badanie kliniczne, oraz komisji bioetycznej,
która wydała opinię o badaniu klinicznym, wykaz zawierający wszystkie podejrzenia
o wystąpieniu ciężkich niepożądanych działań, które wystąpiły w danym roku,
oraz roczny raport na temat bezpieczeństwa pacjentów. 
6. Prezes Urzędu
gromadzi informacje dotyczące niespodziewanych ciężkich niepożądanych działań
produktu leczniczego, które wystąpiły w związku z prowadzeniem na terytorium
Rzeczypospolitej Polskiej badań klinicznych.”;
49) w art. 38: 
a) ust. 2
otrzymuje brzmienie:
„2. Organem właściwym do wydania, odmowy wydania
i cofnięcia, a także zmiany zezwolenia na wytwarzanie lub zezwolenia na
import jest Główny Inspektor Farmaceutyczny.”,
b) uchyla się ust.
3,
c) ust. 4-6
otrzymują brzmienie:
„4. Główny
Inspektor Farmaceutyczny wydaje opinię o zgodności warunków wytwarzania z
wymaganiami Dobrej Praktyki Wytwarzania, o których mowa w art. 39
ust. 4, produktu leczniczego wytwarzanego za granicą, jeżeli:
1) podmiot
odpowiedzialny występuje z wnioskiem o uzyskanie pozwolenia, o którym mowa
w art. 10 ust. 1 i 2a, lub
2) produkt
leczniczy przywożony jest na terytorium Rzeczypospolitej Polskiej, w celu
dalszego przetworzenia
      – po
stwierdzeniu, na podstawie inspekcji przeprowadzonej przez inspektorów do spraw
wytwarzania Głównego Inspektoratu Farmaceutycznego lub raportu z inspekcji
przeprowadzonej w ciągu ostatnich 3 lat przez właściwy organ państwa
członkowskiego Unii Europejskiej lub państwa członkowskiego Europejskiego
Porozumienia o Wolnym Handlu (EFTA) – strony umowy o Europejskim Obszarze
Gospodarczym albo państwa posiadającego porozumienie o wzajemnym uznawaniu
inspekcji z państwem członkowskim Unii Europejskiej lub państwem członkowskim
Europejskiego Porozumienia o Wolnym Handlu (EFTA) – stroną umowy o Europejskim
Obszarze Gospodarczym, że zostały spełnione albo nie zostały spełnione
wymagania niezbędne do uzyskania produktu leczniczego odpowiadającego
deklarowanej jakości, oraz po przedstawieniu uwierzytelnionej kopii zezwolenia
na wytwarzanie wydanego przez właściwy organ w państwie, gdzie produkt jest
wytwarzany.
5. W przypadku, o
którym mowa w ust. 4 pkt 1, Główny Inspektor Farmaceutyczny przedstawia opinię
ministrowi właściwemu do spraw zdrowia.
6. Inspekcję, o
której mowa w ust. 4, przeprowadza inspektor do spraw wytwarzania Głównego
Inspektoratu Farmaceutycznego na koszt podmiotu wnioskującego o wydanie opinii,
o której mowa w ust. 4.”,
d) uchyla się ust.
8,
e) dodaje się ust.
9 w brzmieniu:
„9. Główny
Inspektor Farmaceutyczny przesyła kopie decyzji, o których mowa w ust. 1 i 1a,
do Europejskiej Agencji Leków.”;
50) w art. 39 w
ust. 4 pkt 1 otrzymuje brzmienie:
„1) wymagania
Dobrej Praktyki Wytwarzania, uwzględniając odpowiednie wytyczne Wspólnoty
Europejskiej;”;
51) w art. 42:
a) w ust. 1: 
- pkt 4 otrzymuje
brzmienie:
„4)
udostępnianie, w celu przeprowadzenia inspekcji, inspektorom do spraw wytwarzania
Głównego Inspektoratu Farmaceutycznego pomieszczeń wytwórni, dokumentacji i
innych danych dotyczących wytwarzania, a także umożliwienie pobrania próbek
produktów leczniczych do badań jakościowych, w tym z archiwum;”,
- pkt 6 otrzymuje
brzmienie:
„6) stosowanie
wymagań Dobrej Praktyki Wytwarzania odnośnie do produktów leczniczych oraz stosowanie jako materiałów
wyjściowych przeznaczonych do wytwarzania produktów leczniczych wyłącznie substancji czynnych, które zostały
wytworzone zgodnie z wymaganiami Dobrej Praktyki
Wytwarzania odnośnie do substancji czynnych przeznaczonych do
wytwarzania produktów leczniczych;”,
- dodaje się pkt 7
w brzmieniu:
„7) stosowanie
wymagań Dobrej Praktyki Wytwarzania w odniesieniu do substancji uzupełniających
określonych w przepisach wydanych na podstawie ust. 3.”,
b) dodaje się ust.
3 w brzmieniu:
„3. Minister
właściwy do spraw zdrowia określi, w drodze rozporządzenia, listę substancji
uzupełniających, w odniesieniu do których stosuje się wymagania Dobrej Praktyki
Wytwarzania, oraz zakres zastosowania tych wymagań, uwzględniając przepisy
prawa Wspólnoty Europejskiej.”;
52) w art. 43
ust. 4 otrzymuje brzmienie:
„4. Główny
Inspektor Farmaceutyczny powiadamia ministra właściwego do spraw zdrowia o cofnięciu
zezwolenia na wytwarzanie.”;
53) art. 46
otrzymuje brzmienie:
„Art. 46.
1. Inspektor farmaceutyczny do spraw wytwarzania Głównego Inspektoratu
Farmaceutycznego niezależnie od inspekcji, o których mowa w ust. 3, nie
rzadziej niż raz na 3 lata sprawdza, czy wytwórca spełnia obowiązki wynikające
z ustawy; o terminie rozpoczęcia inspekcji informuje wytwórcę co najmniej
na 30 dni przed planowanym terminem inspekcji.
2. Z
przeprowadzonej inspekcji sporządza się raport, na podstawie którego wydawana
jest opinia o spełnianiu przez wytwórcę wymagań Dobrej Praktyki Wytwarzania;
raport dostarczany jest wytwórcy.
3. W przypadku
powzięcia uzasadnionego podejrzenia o uchybieniach wytwórcy powodujących
zagrożenie dla jakości, bezpieczeństwa stosowania lub skuteczności wytwarzanych
przez niego produktów leczniczych Główny Inspektor Farmaceutyczny zarządza
doraźną inspekcję wytwórni bez uprzedzenia.
4. W przypadku powzięcia uzasadnionego podejrzenia o uchybieniach
powodujących zagrożenie dla jakości lub bezpieczeństwa substancji czynnych
Główny Inspektor Farmaceutyczny zarządza doraźną inspekcję u wytwórcy
substancji czynnych lub u podmiotu odpowiedzialnego.
5. Inspekcję,
o której mowa w ust. 4, Główny Inspektor Farmaceutyczny zarządza również na
wniosek właściwego organu państwa członkowskiego Unii Europejskiej lub państwa
członkowskiego Europejskiego Porozumienia o Wolnym Handlu (EFTA) – strony umowy
o Europejskim Obszarze Gospodarczym, Europejskiej Agencji Leków lub Komisji
Europejskiej. 
6. Właściwy
organ państwa członkowskiego Unii Europejskiej lub państwa członkowskiego
Europejskiego Porozumienia o Wolnym Handlu (EFTA) – strony umowy o Europejskim
Obszarze Gospodarczym, Europejska Agencja Leków lub Komisja Europejska może
wystąpić do Głównego Inspektora Farmaceutycznego z wnioskiem
o przeprowadzenie inspekcji warunków wytwarzania u wytwórcy produktów
leczniczych lub wytwórcy substancji czynnych.
7. Główny
Inspektor Farmaceutyczny może wystąpić o poddanie się inspekcji warunków
wytwarzania do wytwórcy produktów leczniczych lub wytwórcy substancji czynnych
mającego siedzibę w państwie niebędącym członkiem Unii Europejskiej lub
państwie niebędącym członkiem Europejskiego Porozumienia o Wolnym Handlu (EFTA)
– stronie umowy o Europejskim Obszarze Gospodarczym.
8. Na
podstawie ustaleń inspekcji, o której mowa w ust. 1 i 3, w celu ochrony
ludzi oraz zwierząt przed produktami leczniczymi nieodpowiadającymi ustalonym
wymaganiom jakościowym, bezpieczeństwa stosowania lub skuteczności lub
w celu zapewnienia, że produkty lecznicze będą wytwarzane zgodnie z
ustawą, Główny Inspektor Farmaceutyczny, w drodze decyzji, może:
1) nałożyć na
wytwórcę nakaz usunięcia stwierdzonych w raporcie uchybień w wyznaczonym
terminie, w tym pod rygorem cofnięcia zezwolenia;
2) wstrzymać
wytwarzanie produktu leczniczego całkowicie lub do czasu usunięcia stwierdzonych
uchybień.”;
54) w art. 47 w
ust. 3 pkt 2 otrzymuje brzmienie:
„2) wyjaśnienia
dotyczące braku pozwolenia na dopuszczenie do obrotu, jeżeli wytwórca go nie
posiada.”;
55) art. 47a
otrzymuje brzmienie:
„Art. 47a. 1.
Wytwórca może wystąpić do Głównego Inspektora Farmaceutycznego z wnioskiem
o przeprowadzenie inspekcji w celu wydania zaświadczenia stanowiącego
certyfikat potwierdzający zgodność warunków wytwarzania z wymaganiami Dobrej
Praktyki Wytwarzania.
2. Wytwórca
substancji czynnych może wystąpić do Głównego Inspektora Farmaceutycznego
z wnioskiem o przeprowadzenie inspekcji w celu wydania zaświadczenia stanowiącego
certyfikat potwierdzający zgodność warunków wytwarzania z wymaganiami Dobrej
Praktyki Wytwarzania.
3. W ciągu 90
dni od dnia zakończenia inspekcji, o których mowa w ust. 1 i 2 oraz w art. 46
ust. 1 i 6, Główny Inspektor Farmaceutyczny wydaje zaświadczenie, o którym mowa
w ust. 1, jeżeli wyniki inspekcji przeprowadzonej przez inspektora do spraw
wytwarzania Głównego Inspektoratu Farmaceutycznego potwierdzą zgodność warunków
wytwarzania z wymaganiami Dobrej Praktyki Wytwarzania.
4. Główny
Inspektor Farmaceutyczny przekazuje informacje o wydaniu albo odmowie wydania
zaświadczenia, o którym mowa w ust. 1, do europejskiej bazy danych dotyczącej
wytwarzania.
5. Jeżeli w
następstwie inspekcji, o których mowa w ust. 1 i 2 oraz w art. 46 ust. 1 i 6,
stwierdzi się, że wytwórca produktów leczniczych lub wytwórca substancji
czynnych nie przestrzega wymagań Dobrej Praktyki Wytwarzania, Główny Inspektor
Farmaceutyczny przekazuje taką informację do europejskiej bazy danych
dotyczącej wytwarzania.”;
56) art. 47b
otrzymuje brzmienie:
„Art. 47b. 1.
Inspekcje, o których mowa w art. 46 ust. 6 i art. 47a ust. 1 i 2, są
przeprowadzane na koszt wytwórcy produktów leczniczych lub wytwórcy substancji
czynnych, ubiegających się o wydanie zaświadczenia.
2. Koszty
przeprowadzenia inspekcji, o których mowa w art. 46 ust. 6 oraz art. 47a ust. 1
i 2, obejmują w szczególności koszty podróży, pobytu i czynności inspektora do
spraw wytwarzania Głównego Inspektoratu Farmaceutycznego.
3. Minister
właściwy do spraw zdrowia określi, w drodze rozporządzenia, wysokość i
sposób pokrywania kosztów przeprowadzenia inspekcji, o których mowa w
art. 10 ust. 5, art. 38 ust. 4, art. 46 ust. 6 oraz art. 47a ust. 1 i 2,
kierując się w szczególności nakładem pracy związanej z wykonywaniem
danej czynności, poziomem kosztów ponoszonych przez Główny Inspektorat Farmaceutyczny
oraz wysokością opłaty w państwach członkowskich Unii Europejskiej
o zbliżonym produkcie krajowym brutto na jednego mieszkańca.”;
57) po art. 47b
dodaje się art. 47c w brzmieniu:
„Art. 47c. 1.
Prezes Urzędu prowadzi rejestr wytwórców substancji czynnych, które mają zastosowanie
przy wytwarzaniu produktów leczniczych weterynaryjnych mających właściwości
anaboliczne, przeciwzakaźne, przeciwpasożytnicze, przeciwzapalne, hormonalne
lub psychotropowe.
2. Rejestr
obejmuje:
1) nazwę i
adres siedziby oraz miejsca prowadzenia działalności gospodarczej na terytorium
Rzeczypospolitej Polskiej, o której mowa w art. 2 pkt 42a, związanej z
wytwarzaniem substancji czynnych o właściwościach anabolicznych,
przeciwzakaźnych, przeciwpasożytniczych, przeciwzapalnych, hormonalnych lub
psychotropowych;
2) zakres
prowadzonej działalności w odniesieniu do wytwarzania substancji czynnych;
3) nazwę handlową i nazwę powszechnie stosowaną substancji czynnej w
języku łacińskim i angielskim, a w przypadku braku nazwy powszechnie stosowanej
- jedną z nazw: według Farmakopei Europejskiej, Farmakopei Polskiej,
nazwę potoczną albo nazwę naukową.
3.
Przedsiębiorca prowadzący działalność w zakresie wytwarzania substancji
czynnych, o których mowa w ust. 1, jest obowiązany wystąpić z wnioskiem o wpis
do rejestru, o dokonanie zmiany w rejestrze albo o skreślenie z rejestru.
4. Prezes
Urzędu dokonuje skreślenia z rejestru na wniosek przedsiębiorcy albo w
przypadku powzięcia informacji o zaprzestaniu działalności przedsiębiorcy w
zakresie wytwarzania substancji czynnych, o których mowa w ust. 1. 
5. Za wpis do
rejestru, zmianę w rejestrze, skreślenie z rejestru, dokonywane na wniosek, Prezes
Urzędu pobiera opłaty.
6. Przedsiębiorcy
wpisani do rejestru są obowiązani do przechowywania przez okres 3 lat
dokumentów, w szczególności faktur, rachunków i umów, dotyczących obrotu
substancjami czynnymi, o których mowa w ust. 1.
7. Minister
właściwy do spraw zdrowia określi, w drodze rozporządzenia: 
1) sposób
prowadzenia rejestru,
2) tryb
postępowania przy dokonywaniu wpisów do rejestru, zmian w rejestrze
i skreśleń z rejestru, a także tryb udostępniania rejestru,
3) wzór
wniosku o dokonanie wpisu do rejestru, zmiany w rejestrze lub skreślenia z
rejestru,
4) wysokość
opłat, o których mowa w ust. 5, oraz sposób ich uiszczania,
uwzględniając nakład pracy związanej z wykonywaniem danej czynności i
poziomem kosztów ponoszonych przez Urząd Rejestracji
      –
uwzględniając w szczególności dane określone w ust. 2.”;
58) w art. 48 w
ust. 1 pkt 2 otrzymuje brzmienie:
„2) w przypadku
produktu leczniczego pochodzącego z importu, bez względu na to, czy produkt
został wytworzony w państwie członkowskim Unii Europejskiej lub państwie
członkowskim Europejskiego Porozumienia o Wolnym Handlu (EFTA) – stronie
umowy o Europejskim Obszarze Gospodarczym – każda seria produktu leczniczego
została poddana na terytorium Rzeczypospolitej Polskiej pełnej analizie
jakościowej i ilościowej, przynajmniej w odniesieniu do wszystkich substancji
czynnych, oraz innym testom i badaniom koniecznym do zapewnienia jakości
produktów leczniczych zgodnie z wymaganiami określonymi w pozwoleniu na dopuszczenie
do obrotu.”;
59) po art. 51
dodaje się art. 51a w brzmieniu:
„Art. 51a.
Przepisy niniejszego rozdziału stosuje się również do produktów leczniczych przeznaczonych
wyłącznie na eksport, produktów pośrednich oraz do badanych produktów
leczniczych.”;
60) w art. 52
ust. 1-3 otrzymują brzmienie:
„1. Reklamą
produktu leczniczego jest działalność polegająca na informowaniu lub zachęcaniu
do stosowania produktu leczniczego, mająca na celu zwiększenie: liczby
przepisywanych recept, dostarczania, sprzedaży lub konsumpcji produktów
leczniczych.
2. Reklama, o
której mowa w ust. 1, obejmuje w szczególności:
1) reklamę
produktu leczniczego kierowaną do publicznej wiadomości;
2) reklamę
produktu leczniczego kierowaną do osób uprawnionych do wystawiania recept lub
osób prowadzących obrót produktami leczniczymi;
3) odwiedzanie
osób uprawnionych do wystawiania recept lub osób prowadzących obrót produktami
leczniczymi przez przedstawicieli handlowych lub medycznych;
4) dostarczanie
próbek produktów leczniczych;
5) sponsorowanie
spotkań promocyjnych dla osób upoważnionych do wystawiania recept lub osób prowadzących
obrót produktami leczniczymi;
6) sponsorowanie
konferencji, zjazdów i kongresów naukowych dla osób upoważnionych do
wystawiania recept lub osób prowadzących obrót produktami leczniczymi.
3. Za reklamę
produktów leczniczych nie uważa się:
1) informacji
umieszczonych na opakowaniach oraz załączonych do opakowań produktów
leczniczych, zgodnych z pozwoleniem na dopuszczenie do obrotu;
2) korespondencji,
której towarzyszą materiały informacyjne o charakterze niepromocyjnym niezbędne
do udzielenia odpowiedzi na pytania dotyczące konkretnego produktu leczniczego;
3) ogłoszeń o
charakterze informacyjnym niekierowanych do publicznej wiadomości dotyczących w
szczególności zmiany opakowania, ostrzeżeń o działaniach niepożądanych,
pod warunkiem że nie zawierają treści odnoszących się do właściwości produktów
leczniczych;
4) katalogów
handlowych lub list cenowych, zawierających wyłącznie nazwę własną, nazwę
powszechnie stosowaną, dawkę, postać i cenę produktu leczniczego, a w przypadku
produktu leczniczego objętego refundacją - cenę urzędową detaliczną, pod warunkiem
że nie zawierają treści odnoszących się do właściwości produktów leczniczych, w
tym do wskazań terapeutycznych;
5) informacji
dotyczących zdrowia lub chorób ludzi i zwierząt, pod warunkiem że nie odnoszą
się nawet pośrednio do produktów leczniczych;
6) udostępniania
Charakterystyki Produktu Leczniczego albo Charakterystyki Produktu Leczniczego
Weterynaryjnego.”;
61) art. 53-56
otrzymują brzmienie:
„Art. 53. 1.
Reklama produktu leczniczego nie może wprowadzać w błąd, powinna prezentować
produkt leczniczy obiektywnie oraz informować o jego racjonalnym stosowaniu.
2. Reklama
produktu leczniczego nie może polegać na oferowaniu lub obiecywaniu
jakichkolwiek korzyści w sposób pośredni lub bezpośredni w zamian za nabycie
produktu leczniczego lub dostarczanie dowodów, że doszło do jego nabycia.
3. Reklama
produktu leczniczego nie może być kierowana do dzieci ani zawierać żadnego
elementu, który jest do nich kierowany.
4. Reklama
produktu leczniczego, będąca przypomnieniem pełnej reklamy, poza jego nazwą
własną i nazwą powszechnie stosowaną może zawierać tylko znak towarowy
niezawierający odniesień do wskazań leczniczych, postaci farmaceutycznej,
dawki, haseł reklamowych lub innych treści reklamowych.
Art. 54. 1. Reklama
produktu leczniczego kierowana do osób uprawnionych do wystawiania recept lub
osób prowadzących obrót produktami leczniczymi powinna zawierać informacje
zgodne z Charakterystyką Produktu Leczniczego albo Charakterystyką Produktu
Leczniczego Weterynaryjnego i informację o przyznanej kategorii dostępności, a
w przypadku produktów leczniczych umieszczonych na wykazach leków refundowanych
– również informację o cenie urzędowej detalicznej i maksymalnej kwocie dopłaty
ponoszonej przez pacjenta.
2. Dokumentacja
przekazywana osobom, o których mowa w ust. 1, powinna zawierać informacje
rzetelne, aktualne, sprawdzalne i na tyle kompletne, aby umożliwić odbiorcy
dokonanie własnej oceny wartości terapeutycznej produktu leczniczego, oraz
informację o dacie jej sporządzenia lub ostatniej aktualizacji. Cytaty, tabele
i inne ilustracje pochodzące z piśmiennictwa naukowego lub innych prac
naukowych powinny być wiernie odtworzone oraz zawierać wskazanie źródła.
3. Reklama
produktu leczniczego polegająca na bezpłatnym dostarczaniu jego próbek może być
kierowana wyłącznie do osób uprawnionych do wystawiania recept, pod warunkiem
że:
1) osoba
upoważniona do wystawiania recept wystąpiła w formie pisemnej do
przedstawiciela handlowego lub medycznego o dostarczenie próbki produktu
leczniczego;
2) osoba
dostarczająca próbkę prowadzi ewidencję dostarczanych próbek;
3) każda
dostarczana próbka nie jest większa niż jedno najmniejsze opakowanie produktu
leczniczego dopuszczone do obrotu na terytorium Rzeczypospolitej Polskiej;
4) każda
dostarczana próbka jest opatrzona napisem „próbka bezpłatna – nie do sprzedaży”;
5) do każdej
dostarczanej próbki dołączona jest Charakterystyka Produktu Leczniczego albo
Charakterystyka Produktu Leczniczego Weterynaryjnego;
6) ilość
próbek tego samego produktu leczniczego dostarczanych tej samej osobie nie
przekracza pięciu opakowań w ciągu roku.
4. Przepis
ust. 3 stosuje się również do próbek dostarczanych do lekarza i zastosowanych
do leczenia pacjentów w zakładach opieki zdrowotnej, o których mowa w art. 2
ust. 1 pkt 1 ustawy z dnia 30 sierpnia 1991 r. o zakładach opieki zdrowotnej
(Dz.U. z 2007 r. Nr 14, poz. 89). Próbki te muszą być ewidencjonowane przez
aptekę szpitalną, o której mowa w art. 87 ust. 1 pkt 2, aptekę zakładową, o
której mowa w art. 87 ust. 1 pkt 3, lub dział farmacji szpitalnej, o którym
mowa w art. 87 ust. 4.
5. Reklama
produktu leczniczego polegająca na bezpłatnym dostarczaniu jego próbek nie może
dotyczyć produktów leczniczych zawierających środki odurzające lub substancje
psychotropowe.
Art. 55. 1.
Reklama produktu leczniczego kierowana do publicznej wiadomości nie może polegać
na:
1)
prezentowaniu produktu leczniczego przez osoby znane publicznie, naukowców,
osoby posiadające wykształcenie medyczne lub farmaceutyczne lub sugerujące
posiadanie takiego wykształcenia;
2) odwoływaniu
się do zaleceń osób znanych publicznie, naukowców, osób posiadających
wykształcenie medyczne lub farmaceutyczne lub sugerujących posiadanie takiego wykształcenia.
2. Reklama
produktu leczniczego kierowana do publicznej wiadomości nie może ponadto
zawierać treści, które:
1) sugerują,
że:
a) możliwe jest
uniknięcie porady lekarskiej lub zabiegu chirurgicznego, zwłaszcza przez
postawienie diagnozy lub zalecanie leczenia w drodze korespondencyjnej,
b) nawet osoba
zdrowa przyjmująca produkt leczniczy poprawi swój stan zdrowia,
c)
nieprzyjmowanie produktu leczniczego może pogorszyć stan zdrowia danej osoby;
zastrzeżenie nie dotyczy szczepień, o których mowa w art. 57 ust. 2,
d) produkt
leczniczy jest środkiem spożywczym, kosmetycznym lub innym artykułem
konsumpcyjnym,
e) skuteczność
lub bezpieczeństwo stosowania produktu leczniczego wynika z jego naturalnego
pochodzenia;
2) zapewniają,
że przyjmowanie produktu leczniczego gwarantuje właściwy skutek, nie towarzyszą
mu żadne działania niepożądane lub że skutek jest lepszy lub taki sam, jak w
przypadku innej metody leczenia albo leczenia innym produktem leczniczym;
3) mogą
prowadzić do błędnej autodiagnozy przez przytaczanie szczegółowych opisów
przypadków i objawów choroby;
4) zawierają
niewłaściwe, niepokojące lub mylące określenia przedstawionych graficznie zmian
chorobowych, obrażeń ludzkiego ciała lub działania produktu leczniczego na
ludzkie ciało lub jego części;
5) uzasadniają
stosowanie produktu leczniczego faktem dopuszczenia go do obrotu. 
Art. 56.
Zabrania się reklamy produktów leczniczych:
1)
niedopuszczonych do obrotu na terytorium Rzeczypospolitej Polskiej;
2)
zawierającej informacje niezgodne z Charakterystyką Produktu Leczniczego albo z
Charakterystyką Produktu Leczniczego Weterynaryjnego.”;
62) w art. 57:
a) po ust. 1
dodaje się ust. 1a w brzmieniu:
„1a. Przepis ust.
1 dotyczy również reklamy produktu leczniczego, którego nazwa jest identyczna z
nazwą produktu leczniczego wydawanego wyłącznie na podstawie recepty.”,
b) ust. 2
otrzymuje brzmienie:
„2. Przepis ust. 1 nie dotyczy szczepień ochronnych
określonych w komunikacie Głównego Inspektora Sanitarnego wydanym na podstawie
art. 14 ust. 9 ustawy z dnia 6 września 2001 r. o chorobach zakaźnych i zakażeniach
(Dz. U. z 2001 r. Nr 126, poz. 1384, z późn. zm.[6])).”;
63) w art. 58
ust. 3 otrzymuje brzmienie:
„3. Przepisy ust.
1 i 2 nie dotyczą dawania lub przyjmowania przedmiotów o wartości materialnej
nieprzekraczającej kwoty 100 złotych, związanych z praktyką medyczną lub
farmaceutyczną, opatrzonych znakiem reklamującym daną firmę lub produkt
leczniczy.”;
64) art. 59
otrzymuje brzmienie:
„Art. 59.
Minister właściwy do spraw zdrowia, a w odniesieniu do produktów leczniczych
weterynaryjnych w porozumieniu z ministrem właściwym do spraw rolnictwa,
określi, w drodze rozporządzenia:
1) warunki i
formy reklamy produktów leczniczych kierowanej do publicznej wiadomości, do
osób uprawnionych do wystawiania recept i osób prowadzących obrót produktami
leczniczymi,
2) niezbędne
dane, jakie reklama ma zawierać,
3) sposób
przekazywania reklamy,
4)
dokumentację będącą podstawą do wprowadzenia na terytorium Rzeczypospolitej
Polskiej próbek produktów leczniczych przeznaczonych do dostarczania w ramach
reklamy
      –
uwzględniając w szczególności obowiązek obiektywnej prezentacji produktu
leczniczego oraz bezpieczeństwo jego stosowania.”;
65) w art. 60
dodaje się ust. 5 w brzmieniu:
„5. Przepisy ust.
1-4 stosuje się do podmiotu uprawnionego do importu równoległego.”;
66) w art. 61
dodaje się ust. 3 w brzmieniu:
„3. W trakcie
wykonywania czynności opisanej w art. 52 ust. 2 pkt 3 przedstawiciel medyczny
lub handlowy jest obowiązany przekazać lub udostępnić Charakterystykę Produktu
Leczniczego albo Charakterystykę Produktu Leczniczego Weterynaryjnego, a w
przypadku produktów leczniczych umieszczonych na wykazach leków refundowanych –
również informację o cenie urzędowej detalicznej i maksymalnej kwocie dopłaty
ponoszonej przez pacjenta.”;
67) w art. 65:
a) ust. 4
otrzymuje brzmienie:
„4. Kontroli
seryjnej wstępnej podlegają:
1) produkty
immunologiczne przeznaczone dla ludzi, które stanowią:
a) szczepionki
zawierające żywe mikroorganizmy,
b) szczepionki
przeznaczone dla noworodków lub innych grup ryzyka,
c) szczepionki
stosowane w ramach publicznych programów szczepień,
d) nowe
immunologiczne produkty lecznicze lub immunologiczne produkty lecznicze
wytworzone przy zastosowaniu nowych, zmienionych lub nowych dla danego wytwórcy
rodzajów technologii w okresie wskazanym w pozwoleniu na dopuszczenie do
obrotu;
2) produkty
lecznicze weterynaryjne immunologiczne;
3) produkty
krwiopochodne;
4) surowce
wykorzystywane do sporządzania leków recepturowych lub aptecznych, przed ich
dystrybucją w tym celu.”,
b) ust. 6 i 7
otrzymują brzmienie:
„6. Główny
Inspektor Farmaceutyczny może zażądać od wytwórcy immunologicznego produktu
leczniczego przedstawienia świadectw kontroli jakości każdej serii poświadczonych
przez osobę, o której mowa w art. 39 ust. 1 pkt 4.
7. Jednostki
badawczo-rozwojowe upoważnione do prowadzenia kontroli seryjnej wstępnej
zwalniają z kontroli seryjnej wstępnej daną serię produktu leczniczego, o
którym mowa w ust. 4 pkt 1-3, jeżeli została ona poddana takim badaniom przez
właściwe organy w jednym z państw członkowskich Unii Europejskiej lub
państw członkowskich Europejskiego Porozumienia o Wolnym Handlu (EFTA) – stron
umowy o Europejskim Obszarze Gospodarczym i jeżeli został przedstawiony
dokument potwierdzający wykonanie takich badań.”,
c) uchyla się ust.
8,
d) ust. 9
otrzymuje brzmienie:
„9. Termin
wykonywania kontroli seryjnej wstępnej dla produktów, o których mowa w ust. 4
pkt 1-3, wynosi 60 dni, a dla produktów, o których mowa w ust. 4 pkt 4, wynosi
30 dni.”,
e) w ust. 10 pkt 2
i 2a otrzymują brzmienie:
„2) jednostki
badawczo-rozwojowe oraz laboratoria kontroli jakości leków, w zakresie badań
produktów leczniczych określonych w ust. 4 pkt 1-3 i ust. 7 - uwzględniając w
szczególności przestrzeganie przez te podmioty zasad Dobrej Praktyki
Laboratoryjnej w rozumieniu ustawy z dnia 11 stycznia 2001 r. o substancjach i
preparatach chemicznych;
2a) laboratoria
kontroli jakości leków specjalizujące się w badaniach produktów, o których mowa
w ust. 4 pkt 4 - uwzględniając w szczególności przestrzeganie przez te podmioty
zasad Dobrej Praktyki Laboratoryjnej w rozumieniu ustawy z dnia 11 stycznia
2001 r. o substancjach i preparatach chemicznych;”;
68) w art. 68:
a) ust. 2
otrzymuje brzmienie:
„2. Obrót
detaliczny produktami leczniczymi weterynaryjnymi zakupionymi w hurtowni farmaceutycznej
produktów leczniczych weterynaryjnych jest prowadzony w ramach działalności
zakładu leczniczego dla zwierząt.”,
b) po ust. 2
dodaje się ust. 2a w brzmieniu:
„2a.
Odpowiedzialnym za obrót, o którym mowa w ust. 2, jest kierownik
zakładu leczniczego dla zwierząt lub lekarz weterynarii przez niego wyznaczony.”,
c) ust. 3
otrzymuje brzmienie:
„3. Dopuszcza się
prowadzenie przez apteki ogólnodostępne i punkty apteczne wysyłkowej sprzedaży
produktów leczniczych wydawanych bez przepisu lekarza.”,
d) po ust. 3
dodaje się ust. 3a w brzmieniu:
„3a. Minister
właściwy do spraw zdrowia określi, w drodze rozporządzenia, warunki wysyłkowej
sprzedaży produktów leczniczych wydawanych bez przepisu lekarza oraz sposób
dostarczania tych produktów do odbiorców,  mając na względzie zapewnienie ich
odpowiedniej jakości.”,
e) ust. 6
otrzymuje brzmienie:
„6. Przepisu ust.
5 nie stosuje się do środków odurzających i substancji psychotropowych, których
przywóz z zagranicy określają przepisy ustawy z dnia 29 lipca 2005 r. o przeciwdziałaniu
narkomanii (Dz. U. Nr 179, poz. 1485, z 2006 r. Nr 66, poz. 469 i Nr
120, poz. 826 oraz z 2007 r. Nr 7, poz. 48), oraz produktów leczniczych
weterynaryjnych przeznaczonych dla zwierząt, z których lub od których pozyskuje
się tkanki lub produkty przeznaczone do spożycia przez ludzi.”;
69) art. 69
otrzymuje brzmienie:
„Art. 69. 1.
Lekarz weterynarii świadczący usługi lekarsko-weterynaryjne w ramach zakładu
leczniczego dla zwierząt jest obowiązany do:
1) prowadzenia
dokumentacji w odniesieniu do każdej transakcji dotyczącej produktów
leczniczych weterynaryjnych wydawanych na
receptę w postaci:
a) dokumentacji
obrotu detalicznego,
b) dokumentacji
lekarsko-weterynaryjnej w sposób określony przepisami ustawy z dnia
11 marca 2004 r. o ochronie zdrowia zwierząt oraz zwalczaniu chorób zakaźnych
zwierząt (Dz. U. Nr 69, poz. 625, z 2005 r. Nr 23, poz. 188 i Nr 33,
poz. 289 oraz z 2006 r. Nr 17, poz. 127, Nr 144, poz. 1045 i Nr 249, poz.
1830);
2)
przeprowadzenia przynajmniej raz w roku spisu kontrolnego stanu magazynowego
produktów leczniczych weterynaryjnych, wraz z odnotowaniem wszelkich
niezgodności.
2. Lekarz
weterynarii w celu ratowania życia lub zdrowia zwierząt, a w szczególności
ograniczenia cierpienia zwierząt, stosuje produkty lecznicze. 
3. Jeżeli
tkanki i produkty pochodzące od zwierząt są przeznaczone do spożycia przez
ludzi, to posiadacze tych zwierząt lub osoby odpowiedzialne za te zwierzęta są
obowiązani do posiadania dokumentacji w formie ewidencji nabycia, posiadania i
stosowania produktów leczniczych weterynaryjnych oraz leczenia zwierząt
prowadzonej zgodnie z przepisami ustawy z dnia 11 marca 2004 r. o ochronie
zdrowia zwierząt oraz zwalczaniu chorób zakaźnych zwierząt.
4.
Dokumentację, o której mowa w ust. 1 i 3, lekarz weterynarii, posiadacz
zwierząt i osoba odpowiedzialna za zwierzęta przechowują przez okres 5 lat od
dnia jej sporządzenia.
5. Minister
właściwy do spraw rolnictwa określi, w drodze rozporządzenia, sposób
prowadzenia dokumentacji obrotu detalicznego produktami leczniczymi weterynaryjnymi
i jej wzór, mając na względzie zapewnienie ujednolicenia tej dokumentacji oraz
ochronę zdrowia ludzi lub zwierząt lub ochronę środowiska, a także
obowiązujące w tym zakresie przepisy Wspólnoty Europejskiej.
6. Minister
właściwy do spraw zdrowia w porozumieniu z ministrem właściwym do spraw
rolnictwa określi, w drodze rozporządzenia, sposób postępowania przy stosowaniu
produktów leczniczych, w sytuacji gdy brak jest odpowiedniego produktu
leczniczego weterynaryjnego dopuszczonego do obrotu dla danego gatunku
zwierząt, uwzględniając w szczególności konieczność zapewnienia, że żywność
pochodząca od leczonych zwierząt nie zawiera pozostałości szkodliwych dla
konsumenta. ”;
70) w art. 70
ust. 6 i 7 otrzymują brzmienie:
„6. Za udzielenie
zezwolenia na prowadzenie punktu aptecznego oraz za zmianę zezwolenia na
prowadzenie punktu aptecznego są pobierane opłaty, które stanowią dochód
budżetu państwa.
7. Minister
właściwy do spraw zdrowia określi, w drodze rozporządzenia, wysokość opłat, o
których mowa w ust. 6, uwzględniając w szczególności rodzaj prowadzonej
działalności gospodarczej, przy czym wysokość tych opłat nie może być wyższa
niż dwukrotność minimalnego wynagrodzenia za pracę określonego na podstawie
przepisów o minimalnym wynagrodzeniu za pracę.”; 
71) w art. 71:
a) ust. 1
otrzymuje brzmienie:
„1. Poza
aptekami i punktami aptecznymi obrót detaliczny produktami leczniczymi wydawanymi
bez przepisu lekarza, z wyłączeniem produktów leczniczych weterynaryjnych, mogą
prowadzić:
1) sklepy
zielarsko-medyczne,
2) sklepy
specjalistyczne zaopatrzenia medycznego,
3) sklepy
ogólnodostępne
 – zwane dalej
„placówkami obrotu pozaaptecznego”.”,
b) po ust. 1
dodaje się ust. 1a w brzmieniu:
„1a. Poza
zakładami leczniczymi dla zwierząt przedsiębiorcy mogą prowadzić obrót detaliczny
produktami leczniczymi weterynaryjnymi wydawanymi bez przepisu lekarza po
zgłoszeniu wojewódzkiemu lekarzowi weterynarii na 7 dni przed rozpoczęciem
działalności.”,
c) ust. 3
otrzymuje brzmienie:
„3. Minister
właściwy do spraw zdrowia określi, w drodze rozporządzenia:
1) kryteria
klasyfikacji produktów leczniczych do wykazów, o których mowa w pkt 2,
2) wykazy
produktów leczniczych, które mogą być dopuszczone do obrotu w placówkach obrotu
pozaaptecznego oraz punktach aptecznych, 
3)
kwalifikacje osób wydających produkty lecznicze w placówkach obrotu pozaaptecznego,
4) wymagania,
jakim powinien odpowiadać lokal i wyposażenie placówek obrotu
pozaaptecznego i punktu aptecznego, o którym mowa w art. 70
      –
uwzględniając bezpieczeństwo stosowania produktów leczniczych oraz wymagania
dotyczące przechowywania i dystrybucji produktów leczniczych w tych placówkach.”,
d) dodaje się ust.
4 i 5 w brzmieniu:
„4. Minister
właściwy do spraw rolnictwa określi, w drodze rozporządzenia:
1) kryteria
klasyfikacji produktów leczniczych weterynaryjnych do wykazu, o którym mowa
w pkt 2,
2) wykaz
produktów leczniczych weterynaryjnych, które mogą być przedmiotem obrotu przez
podmioty, o których mowa w ust. 1a,
3) warunki,
jakie powinny spełniać podmioty, o których mowa w ust. 1a,
      – mając na
względzie zapewnienie bezpieczeństwa obrotu detalicznego produktami leczniczymi
weterynaryjnymi oraz uwarunkowania higieniczno-sanitarne, a w szczególności
zapewnienie należytego oddzielenia tych produktów od pozostałego asortymentu
oraz zapewnienie właściwego przechowywania.
5. Wykazy, o
których mowa w ust. 3 pkt 2 i w ust. 4 pkt 2, aktualizuje się co 12 miesięcy.”;
72) w art. 72: 
a) ust. 3
otrzymuje brzmienie:
„3. Obrotem
hurtowym jest wszelkie działanie polegające na zaopatrywaniu się, przechowywaniu,
dostarczaniu lub eksportowaniu produktów leczniczych lub produktów leczniczych
weterynaryjnych, posiadających pozwolenie na dopuszczenie do obrotu wydane w
państwie członkowskim Unii Europejskiej lub państwie członkowskim Europejskiego
Porozumienia o Wolnym Handlu (EFTA) – stronie umowy o Europejskim Obszarze Gospodarczym
lub pozwolenie, o którym mowa w art. 3 ust. 2, prowadzone z wytwórcami lub
importerami w zakresie wytwarzanych lub importowanych przez nich produktów
leczniczych, lub z przedsiębiorcami zajmującymi się obrotem hurtowym, lub z
aptekami lub zakładami leczniczymi dla zwierząt, lub z innymi upoważnionymi
podmiotami, z wyłączeniem bezpośredniego zaopatrywania ludności.”,
b) po ust. 3
dodaje się ust. 3a w brzmieniu:
„3a. Wprowadzenie
do obrotu hurtowego na terytorium Rzeczypospolitej Polskiej produktu
leczniczego wymaga uprzednio powiadomienia:
1) podmiotu
odpowiedzialnego o zamiarze przywozu produktu leczniczego;
2) Prezesa
Urzędu.”,
c) w ust. 5 dodaje
się pkt 1a w brzmieniu:
„1a) produktami
leczniczymi przeznaczonymi wyłącznie na eksport, posiadającymi pozwolenie na
dopuszczenie do obrotu inne niż określone w ust. 3;”,
d) ust. 7
otrzymuje brzmienie:
„7. Hurtownie
farmaceutyczne produktów leczniczych weterynaryjnych mogą prowadzić obrót
hurtowy także:
1) paszami,
dodatkami paszowymi, premiksami;
2) środkami
higienicznymi;
3) produktami
biobójczymi;
4) wyrobami
stosowanymi w medycynie weterynaryjnej w rozumieniu art. 2 ust. 2 ustawy z dnia
20 kwietnia 2004 r. o wyrobach stosowanych w medycynie weterynaryjnej (Dz. U.
Nr 93, poz. 893);
5) drukami
stosowanymi w medycynie weterynaryjnej;
6) wyrobami
służącymi do identyfikacji zwierząt domowych w rozumieniu art. 4 pkt 22 ustawy
z dnia 22 lipca 2006 r. o paszach (Dz.U. Nr 144, poz. 1045).”;
73) w art. 74: 
a) ust. 3
otrzymuje brzmienie:
„3. Wydanie
zezwolenia, odmowa wydania zezwolenia, zmiana oraz cofnięcie zezwolenia na
prowadzenie hurtowni farmaceutycznej produktów leczniczych weterynaryjnych dokonywane
jest w drodze decyzji wydawanej przez Głównego Lekarza Weterynarii. Przepisy
art. 75, 76, 77 ust. 1 i art. 78 ust. 1 stosuje się odpowiednio.”,
b) po ust. 6
dodaje się ust. 6a i 6b w brzmieniu:
„6a. Za zmianę
zezwolenia lub jego przedłużenie w przypadku wydania zezwolenia na czas
ograniczony pobiera się opłatę w wysokości połowy kwoty, o której mowa w ust.
6.
6b. Opłaty, o
których mowa w ust. 6 i 6a, stanowią dochód budżetu państwa.”, 
c) ust. 7
otrzymuje brzmienie:
„7. Minister
właściwy do spraw zdrowia, a w odniesieniu do produktów leczniczych weterynaryjnych
minister właściwy do spraw rolnictwa, określi, w drodze rozporządzenia, wysokość
opłaty, o której mowa w ust. 6, uwzględniając w szczególności rodzaj prowadzonej
działalności gospodarczej, przy czym wysokość tej opłaty nie może być wyższa niż
siedmiokrotność minimalnego wynagrodzenia za pracę określonego na podstawie
przepisów o minimalnym wynagrodzeniu za pracę.”;
74) w art. 78:
a) w ust. 1: 
– pkt 6 otrzymuje
brzmienie:
„6)
przekazywanie ministrowi właściwemu do spraw zdrowia, a w przypadku produktów
leczniczych weterynaryjnych ministrowi właściwemu do spraw rolnictwa,
kwartalnych raportów dotyczących wielkości obrotu produktami leczniczymi, wraz
ze strukturą tego obrotu;”,
– dodaje się pkt 7
w brzmieniu:
„7)
przechowywanie dokumentów, o których mowa w pkt 6, przez okres 5 lat, licząc od
końca danego roku kalendarzowego.”,
b) dodaje się ust.
4 w brzmieniu:
„4. Minister
właściwy do spraw rolnictwa określi, w drodze rozporządzenia, zakres danych, o
których mowa w ust. 1 pkt 6, i sposób ich przekazywania, zapewniając zachowanie
tajemnicy handlowej i uwzględniając w szczególności strukturę obrotu produktami
leczniczymi weterynaryjnymi skierowanymi do zakładów leczniczych dla zwierząt
oraz sposób identyfikacji produktów.”;
75) w art. 81
dodaje się ust. 5 w brzmieniu:
„5. W razie
uznania przez Głównego Inspektora Farmaceutycznego w stosunku do przedsiębiorcy
posiadającego zezwolenie na obrót hurtowy wydane przez właściwy organ innego
państwa członkowskiego Unii Europejskiej lub państwa członkowskiego
Europejskiego Porozumienia o Wolnym Handlu (EFTA) – strony umowy
o Europejskim Obszarze Gospodarczym, że zachodzą okoliczności, o których
mowa w ust. 2 lub 3, powiadamia on niezwłocznie Komisję Europejską i właściwy
organ innego państwa członkowskiego Unii Europejskiej lub państwa
członkowskiego Europejskiego Porozumienia o Wolnym Handlu (EFTA) – strony umowy
o Europejskim Obszarze Gospodarczym o tym fakcie oraz o podjętych decyzjach.”;
76) art. 82
otrzymuje brzmienie:
„Art. 82. 1. O
cofnięciu zezwolenia na prowadzenie hurtowni farmaceutycznej Główny Inspektor
Farmaceutyczny zawiadamia:
1) właściwe
organy celne;
2) właściwe
organy państw członkowskich Unii Europejskiej i państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym. 
2. O
wygaśnięciu zezwolenia na prowadzenie hurtowni farmaceutycznej Główny Inspektor
Farmaceutyczny zawiadamia właściwe organy celne.
3. O cofnięciu
lub wygaśnięciu zezwolenia na prowadzenie hurtowni farmaceutycznej produktów
leczniczych weterynaryjnych Główny Lekarz Weterynarii zawiadamia właściwe
organy celne.”;
77) w art. 84
ust. 2 otrzymuje brzmienie: 
„2. Osobą
wykwalifikowaną w hurtowni produktów leczniczych weterynaryjnych może być także
lekarz weterynarii posiadający prawo wykonywania zawodu i dwuletni staż pracy w
zawodzie lekarza weterynarii, pod warunkiem że jest to jego jedyne miejsce
zatrudnienia w zawodzie lekarza weterynarii oraz nie jest właścicielem lub
współwłaścicielem zakładu leczniczego dla zwierząt lub nie prowadzi ośrodka
rehabilitacji zwierząt w rozumieniu przepisów ustawy z dnia 16 kwietnia 2004 r.
o ochronie przyrody (Dz.U. Nr 92, poz. 880 oraz z 2005 r. Nr 113, poz. 954 i Nr
130, poz. 1087).”;
78) w art. 85 pkt
1 otrzymuje brzmienie:
„1) przekazywanie
organom Inspekcji Farmaceutycznej, a w przypadku produktu leczniczego
weterynaryjnego również właściwemu wojewódzkiemu lekarzowi weterynarii, informacji
o podejrzeniu lub stwierdzeniu, że dany produkt leczniczy nie odpowiada ustalonym
dla niego wymaganiom jakościowym;”;
79) po art. 94
dodaje się art. 94a w brzmieniu:
„Art. 94a.
1. Zabroniona jest reklama działalności aptek lub punktów aptecznych skierowana
do publicznej wiadomości, która w sposób bezpośredni odnosi się do produktów
leczniczych lub wyrobów medycznych umieszczonych na wykazach leków refundowanych,
lub produktów leczniczych lub wyrobów medycznych o nazwie identycznej z nazwą
produktów leczniczych lub wyrobów medycznych umieszczonych na tych wykazach.
2. Wojewódzki
inspektor farmaceutyczny sprawuje nadzór nad przestrzeganiem przepisów ustawy w
zakresie działalności reklamowej aptek i punktów aptecznych.
3. W razie
stwierdzenia naruszenia przepisu ust. 1 wojewódzki inspektor farmaceutyczny
nakazuje, w drodze decyzji, zaprzestanie prowadzenia takiej reklamy.
4. Decyzji, o
której mowa w ust. 3, nadaje się rygor natychmiastowej wykonalności.”;
80) w art. 103 w
ust. 2 w pkt 4 kropkę zastępuje się średnikiem i dodaje się pkt 5 w brzmieniu:
„5) nie wykonano
decyzji wojewódzkiego inspektora farmaceutycznego, o której mowa w art. 94a
ust. 3, lub decyzji Głównego Inspektora Farmaceutycznego, o której mowa w art.
62 ust. 2.”;
81) w art. 104 po
ust. 1 dodaje się ust. 1a i 1b w brzmieniu:
„1a. Zezwolenie
na prowadzenie apteki nie wygasa w przypadku śmierci osoby fizycznej,
jeżeli chociażby jeden z jej następców prawnych spełnia wymagania, o których
mowa w art. 99 ust. 3-4b i art. 101 pkt 2-4. 
1b. Następca
prawny, o którym mowa w ust. 1a, prowadzący aptekę jest obowiązany wystąpić do
wojewódzkiego inspektora farmaceutycznego o dokonanie zmian w zezwoleniu w
zakresie określenia podmiotu, na rzecz którego zostało wydane, w terminie 6
miesięcy od dnia śmierci osoby fizycznej, o której mowa w ust. 1a.”;
82) art. 105
otrzymuje brzmienie:
„Art. 105. 1.
Za udzielenie zezwolenia na prowadzenie apteki pobierana jest opłata w wysokości
pięciokrotnego minimalnego wynagrodzenia za pracę określonego na podstawie
przepisów o minimalnym wynagrodzeniu za pracę. 
2. Za zmianę
zezwolenia lub jego przedłużenie w przypadku wydania zezwolenia na czas
ograniczony pobiera się opłatę w wysokości połowy kwoty, o której mowa w ust.
1.
3. Opłaty, o
których mowa w ust. 1 i 2, stanowią dochód budżetu państwa.”;
83) w art. 108:
a) ust. 1
otrzymuje brzmienie:
„1. Państwowa
Inspekcja Farmaceutyczna, zwana dalej „Inspekcją Farmaceutyczną”, sprawuje
nadzór nad:
1)  warunkami
wytwarzania i importu produktów leczniczych i produktów leczniczych
weterynaryjnych,
2)  jakością i
obrotem produktami leczniczymi, z wyłączeniem produktów leczniczych weterynaryjnych,

3)  obrotem
wyrobami medycznymi, z wyłączeniem wyrobów medycznych stosowanych w medycynie
weterynaryjnej
      - w celu
zabezpieczenia interesu społecznego w zakresie bezpieczeństwa zdrowia i życia
ludzi przy stosowaniu produktów leczniczych i wyrobów medycznych,
znajdujących się w hurtowniach farmaceutycznych, aptekach, działach
farmacji szpitalnej, punktach aptecznych i placówkach obrotu pozaaptecznego.”,
b) uchyla się ust.
2 i 3,
c) w ust. 4 w pkt
6 kropkę zastępuje się średnikiem i dodaje się pkt 7 w brzmieniu:
 „7) reklamy:
a) produktów
leczniczych,
b)
działalności aptek i punktów aptecznych.”,
d) uchyla się ust.
5;
84) po art. 108
dodaje się art. 108a w brzmieniu:
„Art. 108a. W
przypadku gdy wyniki badań przeprowadzonych w trybie art. 108 ust. 4 pkt 5,
art. 115 pkt 5a, art. 123 ust. 1 potwierdzą, że produkt leczniczy nie
spełnia określonych dla niego wymagań jakościowych, koszty tych badań
i pobranej próbki pokrywa podmiot, który odpowiada za powstanie
stwierdzonych nieprawidłowości w zakresie wymagań jakościowych produktu
leczniczego.”;
85) w art. 109:
a) pkt 1 otrzymuje
brzmienie:
„1)
przeprowadzanie inspekcji warunków wytwarzania i importu produktów leczniczych
zgodnie z wymaganiami Dobrej Praktyki Wytwarzania, o których mowa w art.
39 ust. 4, oraz danymi określonymi w art. 10 ust. 2 pkt 1-3, 12, 13 i 15;”,
b) po pkt 1 dodaje
pkt 1a w brzmieniu:
„1a)
kontrolowanie warunków transportu, przeładunku i przechowywania produktów
leczniczych i wyrobów medycznych;”;
86) w art. 114:
a) ust. 2
otrzymuje brzmienie:
„2. Inspektorem
farmaceutycznym może być osoba, która spełnia wymagania przewidziane odrębnymi
przepisami dla pracowników zatrudnionych w urzędach organów administracji
rządowej, oraz:
1) jest
farmaceutą w rozumieniu przepisu art. 2b ustawy z dnia 19 kwietnia 1991 r. o
izbach aptekarskich;
2) posiada co
najmniej pięć lat praktyki zgodnej z kierunkiem wykształcenia.”,
b) ust. 3
otrzymuje brzmienie:
„3. Inspektorem
do spraw wytwarzania Głównego Inspektoratu Farmaceutycznego może być osoba,
która posiada wykształcenie wyższe w jednej z następujących dziedzin nauki:
farmacji, medycyny, weterynarii, biotechnologii, biologii, inżynierii
chemicznej, chemii, mikrobiologii lub technologii farmaceutycznej, oraz co
najmniej pięcioletni staż niezbędny do zapewnienia właściwej pracy w nadzorze
nad jakością produktów leczniczych.”,
c) uchyla się ust.
4-7; 
87) w art. 115: 
a) pkt 5a i 6
otrzymują brzmienie:
„5a) w ramach
państwowych badań jakości produktów leczniczych sprawuje nadzór nad jakością
produktów leczniczych znajdujących się w obrocie, z wyłączeniem produktów
leczniczych weterynaryjnych;
6) współpracuje z
właściwymi inspekcjami farmaceutycznymi państw członkowskich Unii Europejskiej
i państw członkowskich Europejskiego Porozumienia o Wolnym Handlu (EFTA) –
stron umowy o Europejskim Obszarze Gospodarczym, zgodnie z wytycznymi
zawartymi w zbiorze procedur dotyczących inspekcji i wymiany informacji, o
którym mowa w art. 3 ust. 1 dyrektywy Komisji 2003/94/WE z dnia 8 października
2003 r. ustanawiającej zasady i wytyczne dobrej praktyki wytwarzania w
odniesieniu do produktów leczniczych stosowanych u ludzi oraz produktów
leczniczych stosowanych u ludzi, znajdujących się w fazie badań (Dz. Urz. UE L
262 z 14.10.2003, str. 22; Dz. Urz. UE Polskie wydanie specjalne, rozdz. 13, t.
32, str. 424);”,
b) uchyla się pkt
7,
c) pkt 9 otrzymuje
brzmienie: 
„9) wydaje
decyzje, o których mowa w art. 108 ust. 4 pkt 1-3, pkt 4 lit. b i c, pkt 5
i pkt 7 lit. a.”;
88) w art. 118:
a) ust. 2
otrzymuje brzmienie: 
„2. W stosunku do
produktów leczniczych weterynaryjnych nadzór nad obrotem i ilością stosowanych
produktów leczniczych weterynaryjnych sprawuje Główny Lekarz Weterynarii oraz
wojewódzcy lekarze weterynarii. Przepisy art. 119 ust. 3, art. 120 ust. 1 pkt
2, art. 120 ust. 2 i 3, art. 121 ust. 1 i 2, art. 121a ust. 1, art. 122,
art. 122a i art. 123 ust. 1 stosuje się odpowiednio.”,
b) po ust. 2
dodaje się ust. 2a w brzmieniu:
„2a. Główny
Lekarz Weterynarii w ramach państwowych badań jakości produktów leczniczych
weterynaryjnych sprawuje nadzór nad jakością produktów leczniczych weterynaryjnych
znajdujących się w obrocie.”,
c) ust. 4
otrzymuje brzmienie:
„4. Minister
właściwy do spraw rolnictwa w porozumieniu z ministrem właściwym do spraw
zdrowia określi, w drodze rozporządzenia, sposób sprawowania nadzoru przez wojewódzkich
lekarzy weterynarii, a w szczególności:
1) sposób
przeprowadzania kontroli i rodzaje kontroli, 
2) sposób i
tryb pobierania próbek do badań oraz przeprowadzania badań,
3) tryb
przeprowadzania kontroli przyjmowanych i wydawanych produktów leczniczych
oraz warunki ich transportowania,
4) wzór i
sposób prowadzenia książki kontroli, o której mowa w art. 123, sposób
dokonywania wpisów oraz tryb powiadamiania o usunięciu stwierdzonych uchybień 
      –
uwzględniając przepisy prawa i wytyczne Wspólnoty Europejskiej.”,
d) dodaje się ust.
6 w brzmieniu:
„6. Minister
Obrony Narodowej w porozumieniu z ministrem właściwym do spraw zdrowia
określi, w drodze rozporządzenia, formy współpracy z Inspekcją
Farmaceutyczną organów wojskowych sprawujących nadzór nad wytwarzaniem i
obrotem produktami leczniczymi, z wyłączeniem produktów leczniczych
weterynaryjnych, i wyrobami medycznymi w zakładach opieki zdrowotnej tworzonych
przez Ministra Obrony Narodowej i jednostkach wojskowych, uwzględniając:
1) sposób
wzajemnego przekazywania informacji z zakresu, o którym mowa w ust. 1;
2) zakres
współpracy;
3) warunki i
sposób organizacji, uczestnictwa i prowadzenia wspólnych szkoleń.”;
89) w art. 119
ust. 1 i 2 otrzymują brzmienie:
„1. Inspektor
do spraw wytwarzania Głównego Inspektoratu Farmaceutycznego w związku z
przeprowadzaną inspekcją na podstawie art. 46 ust. 1 i 6 oraz art. 47a ust. 1
i 2 ma prawo: 
1) wstępu
do wszystkich pomieszczeń, w których wytwarza się produkty lecznicze, kontroluje
się produkty lecznicze, dokonuje się czynności związanych z importem produktów
leczniczych lub wytwarza się substancje czynne;
2) żądania
pisemnych lub ustnych wyjaśnień, a także okazania dokumentów; 
3) pobierania
próbek do badań. 
2. Inspektor
do spraw wytwarzania Głównego Inspektoratu Farmaceutycznego w związku z
przeprowadzaną inspekcją na podstawie art. 46 ust. 3 i 4 ma prawo: 
1) wstępu
o każdej porze do wszystkich pomieszczeń, w których wytwarza się produkty
lecznicze, kontroluje się produkty lecznicze, dokonuje się czynności związanych
z importem produktów leczniczych lub wytwarza się substancje czynne;
2) żądania
pisemnych lub ustnych wyjaśnień, a także okazania dokumentów; 
3) pobierania
próbek do badań.”;
90) w art. 120
ust. 1 otrzymuje brzmienie:
„1. W razie
stwierdzenia naruszenia wymagań dotyczących:
1) warunków
wytwarzania lub importu produktów leczniczych, Główny Inspektor Farmaceutyczny
nakazuje, w drodze decyzji, usunięcie w ustalonym terminie stwierdzonych
uchybień oraz może wydać decyzję o zakazie wprowadzania produktu leczniczego do
obrotu lub o wycofaniu produktu leczniczego z obrotu;
2) obrotu
produktami leczniczymi lub wyrobami medycznymi, właściwy organ nakazuje, w
drodze decyzji, usunięcie w ustalonym terminie stwierdzonych uchybień.”;
91) po art. 120
dodaje się art. 120a w brzmieniu:
„Art. 120a.
Jeżeli naruszenia, o których mowa w art. 120 ust. 1 pkt 1, dotyczą obowiązków wytwórcy
produktu leczniczego weterynaryjnego określonych w art. 42 ust. 1 pkt 6, Główny
Inspektor Farmaceutyczny niezwłocznie powiadamia o tym fakcie Głównego
Lekarza Weterynarii.”;
92) art. 121a
otrzymuje brzmienie:
„Art. 121a. 1. W razie
uzasadnionego podejrzenia, że stosowanie produktu leczniczego wywołuje ciężkie
niepożądane działanie, zmieniające stosunek korzyści do ryzyka, Główny
Inspektor Farmaceutyczny, na wniosek Prezesa Urzędu, wydaje decyzję o czasowym
zakazie wprowadzania tego produktu do obrotu, o wstrzymaniu obrotu tym
produktem lub o wycofaniu tego produktu z obrotu. O podjętej decyzji
Główny Inspektor Farmaceutyczny niezwłocznie zawiadamia ministra właściwego do
spraw zdrowia i Prezesa Urzędu. W zależności od okoliczności Główny
Inspektor Farmaceutyczny może nakazać zniszczenie produktu leczniczego na koszt
podmiotu odpowiedzialnego lub przedsiębiorcy prowadzącego obrót albo zezwolić
na jego wykorzystanie lub zużycie w innym celu.
2. W przypadku
powzięcia informacji dotyczącej produktu leczniczego dopuszczonego do obrotu o
wystąpieniu zagrożenia dla zdrowia publicznego Główny Inspektor Farmaceutyczny,
na wniosek ministra właściwego do spraw zdrowia lub Prezesa Urzędu, wydaje
decyzję o czasowym zakazie wprowadzania tego produktu do obrotu, o wstrzymaniu
obrotu tym produktem lub o wycofaniu tego produktu z obrotu. O podjętej decyzji
Główny Inspektor Farmaceutyczny niezwłocznie zawiadamia ministra właściwego do
spraw zdrowia i Prezesa Urzędu. W zależności od okoliczności Główny Inspektor
Farmaceutyczny może nakazać zniszczenie produktu leczniczego na koszt podmiotu
odpowiedzialnego lub przedsiębiorcy prowadzącego obrót albo zezwolić na jego
wykorzystanie lub zużycie w innym celu.
3. W przypadku
powzięcia informacji dotyczącej produktu leczniczego weterynaryjnego
dopuszczonego do obrotu o wystąpieniu zagrożenia dla życia lub zdrowia ludzi
lub zwierząt lub zagrożenia dla środowiska Główny Lekarz Weterynarii, na
wniosek ministra właściwego do spraw rolnictwa, ministra właściwego do spraw
zdrowia lub Prezesa Urzędu, wydaje decyzję o czasowym zakazie wprowadzania tego
produktu do obrotu, o wstrzymaniu obrotu tym produktem lub o wycofaniu tego
produktu z obrotu. O podjętej decyzji Główny Lekarz Weterynarii niezwłocznie
zawiadamia ministra właściwego do spraw rolnictwa, ministra właściwego do spraw
zdrowia i Prezesa Urzędu. W zależności od okoliczności Główny Lekarz Weterynarii
może nakazać zniszczenie produktu leczniczego weterynaryjnego na koszt podmiotu
odpowiedzialnego lub przedsiębiorcy prowadzącego obrót albo zezwolić na jego
wykorzystanie lub zużycie w innym celu.
4. Jeżeli
decyzja, o której mowa w ust. 2 i 3, została wydana w związku z toczącym się
postępowaniem wyjaśniającym, o którym mowa w art. 18a ust. 6 albo art. 19 ust.
4, Prezes Urzędu informuje o wydanej decyzji Komisję Europejską oraz właściwe
organy państw członkowskich Unii Europejskiej i państw członkowskich
Europejskiego Porozumienia o Wolnym Handlu (EFTA) – stron umowy o Europejskim
Obszarze Gospodarczym, nie później niż następnego dnia roboczego. Decyzja ta
jest ważna do czasu zakończenia postępowania wyjaśniającego.”; 
93) po art. 122
dodaje się art. 122a w brzmieniu:
„Art. 122a.
Główny Inspektor Farmaceutyczny w przypadku, o którym mowa w art. 33 ust. 1,
wydaje decyzję o wycofaniu produktu leczniczego z obrotu.”;
94) art. 123
otrzymuje brzmienie:
„Art. 123. 1.
Doraźne zalecenia, uwagi i wnioski wynikające z przeprowadzonych kontroli albo
inspekcji inspektor farmaceutyczny albo inspektor do spraw wytwarzania Głównego
Inspektoratu Farmaceutycznego wpisują do książki kontroli, którą jest
obowiązany posiadać podmiot prowadzący działalność gospodarczą określoną w
ustawie oraz apteka szpitalna, dział farmacji szpitalnej i apteka zakładowa. 
2. Minister
właściwy do spraw zdrowia określi, w drodze rozporządzenia:
1) sposób
przeprowadzania kontroli i inspekcji oraz rodzaje kontroli i inspekcji,
2) sposób i tryb
pobierania próbek do badań oraz przeprowadzania badań,
3) tryb
przeprowadzania kontroli przyjmowanych i wydawanych produktów leczniczych i
wyrobów medycznych oraz warunki ich transportowania,
4) wzór i
sposób prowadzenia książki kontroli, sposób dokonywania wpisów oraz tryb
powiadamiania o usunięciu stwierdzonych uchybień
      –
uwzględniając przepisy prawa i wytyczne Wspólnoty Europejskiej.”;
95) po art. 126
dodaje się art. 126a w brzmieniu:
„Art. 126a. Kto
bez wymaganego pozwolenia lub niezgodnie z przepisami rozdziału 2a prowadzi
badanie kliniczne lub badanie kliniczne weterynaryjne produktu leczniczego,
podlega grzywnie, karze ograniczenia wolności albo pozbawienia wolności do lat 2.”;
96) art. 128
otrzymuje brzmienie: 
„Art. 128. Kto
wbrew przepisom art. 58 w ramach reklamy produktu leczniczego daje lub obiecuje
osobom uprawnionym do wystawiania recept lub osobom prowadzącym obrót
produktami leczniczymi korzyści materialne lub przyjmuje takie korzyści,
      podlega
grzywnie.”;
97) art. 129
otrzymuje brzmienie:
„Art. 129. 1.
Kto, nie będąc uprawnionym, prowadzi reklamę produktów leczniczych,
      podlega
grzywnie. 
2. Tej samej
karze podlega, kto: 
1) prowadzi
reklamę produktów leczniczych niedopuszczonych do obrotu na terytorium
Rzeczypospolitej Polskiej lub 
2) prowadzi
reklamę niezgodną z Charakterystyką Produktu Leczniczego albo z Charakterystyką
Produktu Leczniczego Weterynaryjnego, lub 
3) nie
przechowuje wzorów reklam, lub
4) nie
prowadzi ewidencji dostarczanych próbek produktów leczniczych, lub
5) nie wykonuje
niezwłocznie decyzji nakazujących:
a)
zaprzestania ukazywania się lub prowadzenia reklamy produktów leczniczych
sprzecznej z obowiązującymi przepisami,
b) publikację
wydanej decyzji w miejscach, w których ukazała się reklama sprzeczna z
obowiązującymi przepisami, oraz publikację sprostowania błędnej reklamy,
c) usunięcia
stwierdzonych naruszeń.”;
98) po art. 129
dodaje się art. 129a i art. 129b w brzmieniu:
„Art. 129a. 1.
Kto kieruje do publicznej wiadomości reklamę produktów leczniczych:
1) wydawanych wyłącznie
na podstawie recepty lub
2) których
nazwa jest identyczna z nazwą produktu leczniczego wydawanego wyłącznie na
podstawie recepty, lub
3)
zawierających środki odurzające lub substancje psychotropowe, lub
4)
umieszczonych na wykazach leków refundowanych lub produktów leczniczych
wydawanych bez recepty o nazwie identycznej z nazwą produktów leczniczych
umieszczonych na tych wykazach,
      podlega
grzywnie. 
2. Kto
dostarcza próbki produktów leczniczych osobom nieuprawnionym,
      podlega
grzywnie.
Art. 129b. Kto,
prowadząc aptekę ogólnodostępną lub punkt apteczny, prowadzi reklamę ich
działalności, która w sposób bezpośredni odnosi się do produktów leczniczych
lub wyrobów medycznych umieszczonych na wykazach leków refundowanych, lub
produktów leczniczych lub wyrobów medycznych o nazwie identycznej z nazwą
produktów leczniczych lub wyrobów medycznych umieszczonych na tych wykazach,
      podlega
grzywnie.”;
99) po art. 132c
dodaje się art. 132d i 132e w brzmieniu:
„Art. 132d.
Kto:
1) nie
prowadzi rejestru, o którym mowa w art. 24 ust. 1 pkt 2, lub 
2) nie
przekazuje Prezesowi Urzędu raportów, o których mowa w art. 24 ust. 1 pkt 3,
lub 
3) narusza
zakaz określony w art. 24 ust. 3a,
       podlega
grzywnie albo karze pozbawienia wolności do lat 2 albo obu tym karom łącznie.
Art. 132e. Kto
wbrew przepisowi art. 71 ust. 1a bez zgłoszenia wojewódzkiemu lekarzowi weterynarii
prowadzi obrót detaliczny produktami leczniczymi weterynaryjnymi wydawanymi bez
przepisu lekarza, 
      podlega
grzywnie.”.
 
Art. 2.
W ustawie z dnia 27 lipca 2001 r. o
Urzędzie Rejestracji Produktów Leczniczych, Wyrobów Medycznych i Produktów
Biobójczych (Dz. U. Nr 126, poz. 1379, z późn. zm.[7]))
w art. 6 w ust. 1 w pkt 1 dodaje się lit. j w brzmieniu:
„j) prowadzenie
kontroli systemu monitorowania bezpieczeństwa stosowania produktów
leczniczych,”.
 
Art. 3.
W ustawie z dnia 6 września 2001 r. –
Przepisy wprowadzające ustawę – Prawo farmaceutyczne, ustawę o wyrobach
medycznych oraz ustawę o Urzędzie Rejestracji Produktów Leczniczych, Wyrobów
Medycznych i Produktów Biobójczych (Dz. U. Nr 126, poz. 1382, z późn. zm.[8]))
wprowadza się następujące zmiany: 
1) w art. 14:
a) po ust. 2
dodaje się ust. 2a i 2b w brzmieniu:
„2a. Podmiot
odpowiedzialny wnosi opłatę za złożenie wniosku o przedłużenie okresu ważności
pozwolenia obejmującego uzupełnienie dokumentacji produktu leczniczego i doprowadzenie
jej do zgodności z wymaganiami Prawa farmaceutycznego, a w przypadku gdy
wniosek został złożony przed dniem 1 maja 2007 r., podmiot odpowiedzialny wnosi
opłatę za wydanie przedłużenia pozwolenia.
2b. Minister
właściwy do spraw zdrowia, a w odniesieniu do produktów leczniczych weterynaryjnych
w porozumieniu z ministrem właściwym do spraw rolnictwa, określi, w drodze
rozporządzenia, wysokość opłat, o których mowa w ust. 2a, oraz sposób ich
uiszczania, uwzględniając nakład pracy związanej z wykonaniem danej czynności i
poziom kosztów ponoszonych przez Urząd Rejestracji.”,
b) po ust. 4
dodaje się ust. 4a w brzmieniu:
„4a. Ważność
pozwolenia, o którym mowa w ust. 1, przedłuża się na okres 5 lat.”;
2) w art. 16:
a) po ust. 2
dodaje się ust. 2a w brzmieniu:
„2a.
Przedsiębiorcy, o których mowa w ust. 2, którzy nie dostosowali swojej
działalności do wymagań określonych w art. 97 Prawa farmaceutycznego, mogą
prowadzić apteki do czasu wygaśnięcia zezwolenia lub cofnięcia go z innych
przyczyn niż określone w art. 97 Prawa farmaceutycznego.”,
b) po ust. 5
dodaje się ust. 5a w brzmieniu:
„5a. Apteki
szpitalne, o których mowa w ust. 5, które nie dostosowały swojej działalności
do wymagań określonych w art. 98 ust. 1 i 4 Prawa farmaceutycznego w terminie
określonym w ust. 5, są obowiązane dostosować swoją działalność, w zakresie i
terminach określonych w przepisach wydanych na podstawie art. 9 ust. 2 ustawy z
dnia 30 sierpnia 1991 r. o zakładach opieki zdrowotnej (Dz. U. z 2007 r.
Nr 14, poz. 89).”.
 
Art. 4.
W ustawie z dnia 28 października 2002 r. o
odpowiedzialności podmiotów zbiorowych za czyny zabronione pod groźbą kary (Dz.
U. Nr 197, poz. 1661, z późn. zm.[9]))
w art. 16 w ust. 1 w pkt 13 kropkę zastępuje się średnikiem i dodaje się pkt 14
w brzmieniu:
„14) określone w art. 124, 124a, 126, 130 i 132d
ustawy z dnia 6 września 2001 r. – Prawo farmaceutyczne (Dz. U. z
2004 r. Nr 53, poz. 533, z późn. zm.[10])).”.

 
Art. 5.
W ustawie z dnia 29 stycznia 2004 r. o
Inspekcji Weterynaryjnej (Dz. U. Nr 33, poz. 287, z późn. zm.[11]))
w art. 3 w ust. 2 w pkt 5 lit. e otrzymuje brzmienie:
„e) obrotem i
ilością stosowanych produktów leczniczych weterynaryjnych,”.
 
Art. 6.
1. Do postępowań w
sprawach indywidualnych, rozstrzyganych w drodze decyzji wydawanych na
podstawie ustawy zmienianej w art. 1, wszczętych i niezakończonych decyzją
ostateczną przed dniem wejścia w życie niniejszej ustawy, stosuje się przepisy
dotychczasowe, z zastrzeżeniem ust. 2.
2. Do postępowań w
sprawach zezwoleń na wytwarzanie lub import produktów leczniczych weterynaryjnych
wydawanych na podstawie ustawy zmienianej w art. 1, wszczętych i
niezakończonych decyzją ostateczną przed dniem wejścia w życie niniejszej
ustawy, stosuje się przepisy niniejszej ustawy.
 
Art. 7.
Dla produktów
leczniczych dopuszczonych do obrotu przed dniem wejścia w życie ustawy termin,
o którym mowa w art. 33a ust. 1 ustawy zmienianej w art. 1, w brzmieniu nadanym
niniejszą ustawą, liczy się od dnia wejścia w życie niniejszej ustawy.
 
Art. 8.
Produkty
lecznicze dopuszczone do obrotu lub które były przedmiotem postępowania o
dopuszczenie do obrotu w dniu wejścia w życie ustawy, których nazwa nie odpowiada
wymaganiom określonym w ustawie zmienianej w art. 1, w brzmieniu nadanym niniejszą
ustawą, mogą znajdować się w obrocie pod nazwą dotychczasową do dnia 31 grudnia
2008 r. 
 
Art. 9.
Produkty, które
w dniu wejścia w życie niniejszej ustawy spełniały jednocześnie kryteria
produktu leczniczego oraz kryteria innego rodzaju produktu określone odrębnymi
przepisami, o których mowa w art. 3a ustawy zmienianej w art. 1, w brzmieniu
nadanym niniejszą ustawą, mogą pozostawać w obrocie na dotychczasowych zasadach
do dnia 31 grudnia 2009 r.
 
Art. 10.
1. Dokumentacja
produktów leczniczych roślinnych dopuszczonych do obrotu na terytorium Rzeczypospolitej
Polskiej na podstawie dotychczasowych przepisów powinna zostać dostosowana do
wymagań ustawy zmienianej w art. 1, w brzmieniu nadanym niniejszą ustawą, w
terminie do dnia 30 kwietnia 2011 r. 
2. Do produktów
leczniczych roślinnych, o których mowa w ust. 1, do dnia 31 grudnia 2008 r.
stosuje się przepisy art. 14 ust. 2-8 ustawy zmienianej w art. 3.
3. Przepisy ust. 1
i 2 stosuje się również do produktów roślinnych zawierających dodatkowo substancje
inne niż wymienione w art. 2 pkt 33a ustawy zmienianej w art. 1.
 
Art. 11.
Przedsiębiorcy
prowadzący w dniu wejścia w życie niniejszej ustawy działalność gospodarczą w
zakresie, o którym mowa w art. 47c ust. 1 ustawy zmienianej w art. 1, w
brzmieniu nadanym niniejszą ustawą, są obowiązani do złożenia wniosku o wpis do
rejestru w terminie 60 dni od dnia wejścia w życie niniejszej ustawy.
 
Art. 12.
Podmioty
odpowiedzialne oraz podmioty uprawnione do importu równoległego, wprowadzające
produkty lecznicze do obrotu są obowiązane do umieszczenia na opakowaniu
zewnętrznym nazwy produktu leczniczego w systemie Braille’a w terminie do dnia
31 grudnia 2009 r.
 
Art. 13.
Przedsiębiorcy
prowadzący w dniu wejścia w życie niniejszej ustawy działalność polegającą na
prowadzeniu obrotu detalicznego produktami leczniczymi weterynaryjnymi
wydawanymi bez przepisu lekarza są obowiązani zgłosić prowadzenie tej działalności
wojewódzkiemu lekarzowi weterynarii w terminie 3 miesięcy od dnia wejścia w
życie niniejszej ustawy.
 
Art. 14.
Decyzje
ostateczne w sprawie zezwolenia na wytwarzanie lub import produktów leczniczych
weterynaryjnych wydane na podstawie przepisów ustawy zmienianej w art. 1 przed
dniem wejścia w życie niniejszej ustawy, zachowują ważność.
 
Art. 15.
Dotychczasowe przepisy
wykonawcze wydane na podstawie art. 9 ust. 2, art. 10 ust. 7, art. 17 ust. 3,
art. 23 ust. 3, art. 26 ust. 2, art. 36a, art. 37w, art. 39 ust. 4 pkt 1, art.
47b ust. 2, art. 59, art. 69 ust. 1b i 5, art. 70 ust. 7, art. 71 ust. 3,
art. 74 ust. 7, art. 118 ust. 4 i art. 123 ust. 2 ustawy zmienianej w art.
1 zachowują moc do dnia wejścia w życie przepisów wykonawczych wydanych na
podstawie art. 9 ust. 2, art. 10 ust. 7 i 8, art. 17 ust. 3, art. 23 ust.
3 i 3a, art. 26 ust. 2 i 3, art. 36a, art. 37w, art. 39 ust. 4 pkt 1, art. 47b
ust. 3, art. 59, art. 69 ust. 5 i 6, art. 70 ust. 7, art. 71 ust. 3 i
4, art. 74 ust. 7, art. 118 ust. 4 i art. 123 ust. 2 ustawy zmienianej w
art. 1, w brzmieniu nadanym niniejszą ustawą, nie dłużej jednak niż przez 18
miesięcy od dnia wejścia w życie niniejszej ustawy. 
 
Art. 16.
Ustawa wchodzi w
życie z dniem 1 maja 2007 r., z wyjątkiem:
1) art. 54 ust. 1
ustawy zmienianej w art. 1, w brzmieniu nadanym niniejszą ustawą, w zakresie
dotyczącym informacji o przyznanej kategorii dostępności, o cenie urzędowej
detalicznej oraz o maksymalnej kwocie dopłaty ponoszonej przez pacjenta, oraz
art. 55 ust. 1 ustawy zmienianej w art. 1, w brzmieniu nadanym niniejszą
ustawą, w zakresie dotyczącym osób znanych publicznie, które wchodzą w życie po
upływie 6 miesięcy od dnia ogłoszenia;
2) art. 132e
ustawy zmienianej w art. 1, który wchodzi w życie po upływie 3 miesięcy od dnia
ogłoszenia.
 
 
 
                                                                                                                                     MARSZAŁEK
SEJMU
 
 
                                                                                                                                                       
                                                                                                                                         /
- / Marek Jurek




[1])
Przepisy niniejszej ustawy
wdrażają postanowienia:
1) dyrektywy 2004/24/WE
Parlamentu Europejskiego i Rady z dnia 31 marca 2004 r. zmieniającej dyrektywę
2001/83/WE w sprawie wspólnotowego kodeksu dotyczącego produktów
leczniczych stosowanych u ludzi, w odniesieniu do tradycyjnych ziołowych
produktów leczniczych (Dz.Urz. UE L 136 z 30.04.2004, str. 85; Dz.Urz. UE
Polskie wydanie specjalne, rozdz. 13, t. 34, str. 313),
2) dyrektywy 2004/27/WE
Parlamentu Europejskiego i Rady z dnia 31 marca 2004 r. zmieniającej dyrektywę
2001/83/WE w sprawie wspólnotowego kodeksu odnoszącego się do produktów
leczniczych stosowanych u ludzi (Dz.Urz. UE L 136 z 30.04.2004, str. 34;
Dz.Urz. UE Polskie wydanie specjalne, rozdz. 13, t. 34, str. 262), 
3) dyrektywy 2004/28/WE
Parlamentu Europejskiego i Rady z dnia 31 marca 2004 r. zmieniającej dyrektywę
2001/82/WE w sprawie wspólnotowego kodeksu odnoszącego się do weterynaryjnych
produktów leczniczych (Dz.Urz. UE L 136 z 30.04.2004, str. 58; Dz.Urz. UE
Polskie wydanie specjalne, rozdz. 13, t. 34, str. 286), 
4)
dyrektywy 2001/20/WE Parlamentu Europejskiego i Rady z dnia 4 kwietnia 2001 r.
w sprawie zbliżania przepisów ustawowych, wykonawczych i administracyjnych
Państw Członkowskich, odnoszących się do wdrożenia zasady dobrej praktyki
klinicznej w prowadzeniu badań klinicznych produktów leczniczych przeznaczonych
do stosowania przez człowieka (Dz.Urz. WE L 121 z 1.05.2001, str. 34; Dz.Urz.
UE Polskie wydanie specjalne, rozdz. 13, t. 26, str. 299).
   Niniejszą
ustawą zmienia się ustawy: ustawę z dnia 27 lipca 2001 r. o Urzędzie
Rejestracji Produktów Leczniczych, Wyrobów Medycznych i Produktów Biobójczych,
ustawę z dnia 6 września 2001 r. – Przepisy wprowadzające ustawę – Prawo
farmaceutyczne, ustawę o wyrobach medycznych oraz ustawę o Urzędzie Rejestracji
Produktów Leczniczych, Wyrobów Medycznych i Produktów Biobójczych, ustawę z
dnia 28 października 2002 r. o odpowiedzialności podmiotów zbiorowych za czyny
zabronione pod groźbą kary oraz ustawę z dnia 29 stycznia 2004 r. o Inspekcji
Weterynaryjnej.


[2]) Zmiany tekstu jednolitego wymienionej ustawy zostały
ogłoszone w Dz. U. z 2004 r. Nr 69, poz. 625, Nr 91, poz. 877, Nr 92, poz.
882, Nr 93, poz. 896, Nr 173, poz. 1808, Nr 210, poz. 2135 i Nr 273, poz. 2703,
z 2005 r. Nr 94, poz. 787, Nr 163, poz. 1362, Nr 179, poz. 1485 i Nr 184,
poz. 1539, z 2006 r. Nr 170, poz. 1217, Nr 171, poz. 1225 i Nr 217, poz.
1588 oraz z 2007 r. Nr 50, poz. 331.


[3])
Zmiany tekstu jednolitego wymienionej ustawy zostały ogłoszone w Dz.U. z 2004
r. Nr 96, poz. 959, Nr 162, poz. 1693 i Nr 172, poz. 1804 oraz z 2005 r. Nr 10,
poz. 68. 


[4])
Zmiany tekstu jednolitego
wymienionej ustawy zostały ogłoszone w Dz. U. z 2004 r. Nr 33, poz. 286,
z 2005 r. Nr 10, poz. 68, Nr 163, poz. 1362 i Nr 167,
poz. 1398 oraz z 2006 r. Nr 170, poz. 1217 i 1218 i Nr 208, poz. 1539.


[5])
Zmiany wymienionej ustawy
zostały ogłoszone w Dz. U. z 2001 r. Nr 100, poz. 1085, Nr 123, poz. 1350 i Nr
125, poz. 1367, z 2002 r. Nr 135, poz. 1145 i Nr 142, poz. 1187, z 2003 r. Nr
189, poz. 1852, z 2004 r. Nr 11, poz. 94, Nr 96, poz.
959 i Nr 121, poz. 1263, z 2005 r. Nr 179, poz. 1485 oraz z 2006 r. Nr
171, poz. 1225.


[6])
Zmiany wymienionej ustawy
zostały ogłoszone w Dz. U. z 2003 r. Nr 45, poz. 391, Nr 199, poz. 1938 oraz
z 2004 r. Nr 96, poz. 959, Nr 173, poz. 1808 i Nr 210, poz. 2135 oraz
z 2006 r. Nr 222, poz. 1600.


[7])
Zmiany wymienionej ustawy
zostały ogłoszone w Dz. U. z 2002 r. Nr 152, poz. 1263, z 2004 r. Nr 93, poz.
896 oraz z 2006 r. Nr 170, poz. 1217.


[8]) Zmiany wymienionej zostały ogłoszone w Dz. U. z 2001
r. Nr 154, poz. 1801, z 2002 r. Nr 32, poz. 300 i Nr 152, poz. 1266
oraz z 2004 r. Nr 10, poz. 77, Nr 92, poz. 882 i Nr 93, poz. 896.


[9]) Zmiany wymienionej ustawy zostały ogłoszone w Dz. U.
z 2004 r. Nr 93, poz. 889, Nr 191, poz. 1956 i Nr 243, poz. 2442, z 2005
r. Nr 157, poz. 1316, Nr 178, poz. 1479, Nr 180, poz. 1492 i Nr 183, poz. 1538
oraz z 2006 r. Nr 120, poz. 826.


[10]) Zmiany tekstu jednolitego wymienionej ustawy zostały
ogłoszone w Dz. U. z 2004 r. Nr 69, poz. 625, Nr 91, poz. 877, Nr 92, poz.
882, Nr 93, poz. 896, Nr 173, poz. 1808, Nr 210, poz. 2135 i Nr 273, poz. 2703,
z 2005 r. Nr 94, poz. 787, Nr 163, poz. 1362, Nr 179, poz. 1485 i Nr 184,
poz. 1539, z 2006 r. Nr 170, poz. 1217, Nr 171, poz. 1225 i Nr 217,
poz. 1588 oraz z 2007 r. Nr 50, poz. 331.


[11]) Zmiany wymienionej ustawy zostały ogłoszone w Dz. U.
z 2004 r. Nr 91, poz. 877, Nr 273, poz. 2703, z 2005 r. Nr 23, poz. 188,
Nr 33, poz. 289, Nr 163, poz. 1362 i Nr 178, poz. 1480, z 2006 r. Nr 17, poz.
127, Nr 144, poz. 1045, Nr 170, poz. 1217 i Nr 171, poz. 1225 oraz z 2007 r. Nr
52, poz. 345.
