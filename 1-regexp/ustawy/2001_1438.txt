



Dz.U. z 2001 r. Nr 129, poz. 1438
                                       
                                       
                                       
                                    USTAWA
                            z dnia 25 lipca 2001 r.
                                       
      o zmianie ustawy o zawodzie lekarza weterynarii i izbach lekarskoweterynaryjnych,
ustawy o zwalczaniu chorób zakaźnych zwierząt, badaniu
    zwierząt rzeźnych i mięsa oraz o Inspekcji Weterynaryjnej oraz ustawy o
            organizacji hodowli i rozrodzie zwierząt gospodarskich
                                       
                                    Art. 1.
W ustawie z dnia 21 grudnia 1990 r. o zawodzie lekarza weterynarii i izbach
lekarsko-weterynaryjnych (Dz.U. z 1991 r. Nr 8, poz. 27, z 1995 r. Nr 120, poz.
576, z 1997 r. Nr 60, poz. 369, z 1998 r. Nr 106, poz. 668 oraz z 2000 r. Nr
114, poz. 1189) w art. 2:
1) w ust. 2 pkt 1 otrzymuje brzmienie:
   "1) posiada dyplom lekarza weterynarii wydany przez polską uczelnię
     realizującą program nauczania określony, w drodze rozporządzenia, przez
     ministra właściwego do spraw rolnictwa lub posiada dyplom lekarza
     weterynarii wydany przez uczelnię zagraniczną uznany za równorzędny na
     podstawie odrębnych przepisów,",
2) dodaje się ust. 2a w brzmieniu:
   "2a. Wydając rozporządzenie, o którym mowa w ust. 2 pkt 1, minister właściwy
     do spraw rolnictwa będzie miał na względzie obowiązujące w tym zakresie
     przepisy Unii Europejskiej.",
3) dodaje się ust. 5a w brzmieniu:
   "5a. Cudzoziemiec, który posiada prawo wykonywania zawodu lekarza
     weterynarii na terenie krajów członkowskich Unii Europejskiej, uzyskuje
     wpis na listę lekarzy weterynarii po przedłożeniu okręgowej radzie
     lekarsko-weterynaryjnej dokumentów potwierdzających prawo do wykonywania
     zawodu w krajach Unii Europejskiej i po złożeniu oświadczenia, że będzie
     wykonywał zawód, przestrzegając obowiązującego w Rzeczypospolitej Polskiej
     prawa.",
4) ust. 6 otrzymuje brzmienie:
   "6. Minister właściwy do spraw rolnictwa, po zasięgnięciu opinii Krajowej
     Rady Lekarsko-Weterynaryjnej, określi, w drodze rozporządzenia, tryb
     postępowania w sprawach o stwierdzenie prawa wykonywania zawodu lekarza
     weterynarii oraz szczegółowe zasady prowadzenia listy lekarzy weterynarii
     posiadających prawo wykonywania zawodu, mając na względzie obowiązujące w
     tym zakresie przepisy Unii Europejskiej.".
                                       
                                    Art. 2.
W ustawie z dnia 24 kwietnia 1997 r. o zwalczaniu chorób zakaźnych zwierząt,
badaniu zwierząt rzeźnych i mięsa oraz o Inspekcji Weterynaryjnej (Dz.U. z 1999
r. Nr 66, poz. 752 oraz z 2001 r. Nr 29, poz. 320) wprowadza się następujące
zmiany:
1) art. 1 otrzymuje brzmienie:
   "Art. 1. Ustawa określa zasady zwalczania chorób zakaźnych zwierząt, badania
     zwierząt rzeźnych i mięsa, wymagania weterynaryjne dotyczące produkcji
     towarów i obrotu nimi oraz organizację, zasady i tryb działania Inspekcji
     Weterynaryjnej.";
2) w art. 2:
   a) pkt 1 otrzymuje brzmienie:
     "1) zwierzęta - zwierzęta gospodarskie, zwierzęta domowe i udomowione,
       ryby, skorupiaki i mięczaki, zwierzęta laboratoryjne, zwierzęta łowne i
       inne wolno żyjące, zwierzęta znajdujące się w parkach zwierzęcych, w
       ogrodach zoologicznych, cyrkach, w obrocie oraz zwierzęta dzikie
       utrzymywane przez człowieka,",
   b) dodaje się pkt 1a w brzmieniu:
     "1a) zwierzęta dzikie utrzymywane przez człowieka - ssaki lądowe lub
       ptaki, które nie są uważane za udomowione, lecz które są utrzymywane
       jak zwierzęta gospodarskie, z wyłączeniem dzikich ssaków żyjących na
       terytorium zamkniętym w warunkach zbliżonych do życia na wolności,
       które nie są uważane za zwierzęta dzikie utrzymywane przez człowieka,",
   c) w pkt 2 po wyrazie "nutrie" dodaje się wyrazy "jelenie i daniele
     utrzymywane w warunkach fermowych oraz zwierzęta dzikie utrzymywane przez
     człowieka,",
   d) pkt 4 otrzymuje brzmienie:
     "4) zwierzę chore - zwierzę, u którego organ Inspekcji Weterynaryjnej
       stwierdził za życia lub po śmierci chorobę zakaźną lub inną chorobę
       mającą wpływ na ocenę przydatności do spożycia mięsa pochodzącego od
       niego,",
   e) pkt 6 i 7 otrzymują brzmienie:
     "6) niejadalne produkty zwierzęce - nieprzeznaczone do spożycia przez
       ludzi produkty w stanie naturalnym pochodzące od zwierząt lub ze
       zwierząt inne niż materiał biologiczny i środki żywienia zwierząt,
     7) materiał biologiczny:
        a) nasienie, komórki jajowe, zarodki oraz tkanki użyte do ich
         produkcji, pochodzące od zwierząt gospodarskich należących do
         gatunków: bydło, świnie, konie, owce, kozy oraz od zwierząt
         udomowionych i dzikich, a także od innych zwierząt, przeznaczone do
         wykorzystania w rozrodzie zwierząt,
        b) jaja wylęgowe oraz ikrę, mlecz i ikrę zaoczkowaną (zarodki ryb),",
     f) w pkt 9 po wyrazach "chorobą zakaźną" dodaje się przecinek i wyrazy
       "dokonany w wyznaczonej rzeźni lub, jeżeli lekarz weterynarii uzna to
       za konieczne, poza rzeźnią,",
     g) w pkt 11 po wyrazach "zwierząt łownych" skreśla się wyrazy " , a także
       ryb, mięczaków i skorupiaków" i dodaje się wyrazy "oraz innych zwierząt
       przeznaczonych do spożycia przez ludzi" ,
     h) pkt 14 otrzymuje brzmienie:
         "14) rzeźnia - zakład, w którym dokonuje się uboju zwierząt i obróbki
           poubojowej, w tym podziału półtuszy wieprzowej lub wołowej
           odpowiednio na nie więcej niż dwie lub trzy części, w celu uzyskania
           mięsa przeznaczonego do spożycia przez ludzi," ,
     i) dodaje się pkt 16-47 w brzmieniu:
         "16) towary - zwierzęta, mięso, środki spożywcze pochodzenia
           zwierzęcego, materiał biologiczny, niejadalne produkty zwierzęce,
           środki żywienia zwierząt,
         17) wprowadzanie na rynek - przechowywanie, oferowanie do sprzedaży,
           sprzedaż bezpośrednią, dostawę towarów lub każdy inny sposób
           dysponowania nimi,
         18) handel - wymianę towarów pomiędzy krajami członkowskimi Unii
           Europejskiej,
         19) stado - zwierzęta tego samego gatunku przebywające na terenie tego
           samego gospodarstwa posiadające ten sam status epizootyczny,
         20) produkty - towary inne niż zwierzęta,
         21) posiadacz zwierzęcia - właściciela albo każdą osobę fizyczną lub
           prawną odpowiedzialną za zwierzę, nawet tymczasowo,
         22) gospodarstwo - gospodarstwo rolne, przedsiębiorstwo, obiekty
           budowlane i inne obiekty lub przestrzenie wolne, gdzie utrzymywane
           są zwierzęta,
         23) odpady kuchenne - odpady z placówek żywienia zbiorowego, w tym z
           restauracji, szpitali i zakładów przetwarzających do celów
           spożywczych produkty pochodzenia zwierzęcego, przeznaczone do
           żywienia świń,
         24) partia towaru - ilość produktów tego samego rodzaju lub pewną
           liczbę zwierząt tego samego gatunku objętą tym samym świadectwem
           zdrowia lub innym dokumentem weterynaryjnym, dokumentem handlowym,
           znakiem weterynaryjnym, przewożoną tym samym środkiem transportu
           oraz pochodzącą z terytorium jednego państwa lub jego części,
         25) chów - zespół zabiegów zmierzających do pełnego wykorzystania
           założeń genetycznych zwierząt, w celu uzyskania od nich określonych
           produktów lub innych korzyści,
         26) odpady zwierzęce - materiały niskiego, wysokiego i szczególnego
           ryzyka, z wyjątkiem ekskrementów i odpadów kuchennych,
         27) materiał niskiego ryzyka - ryby złowione na otwartym morzu
           przeznaczone na mączkę rybną; odpady z ryb pochodzące z zakładów
           przetwórstwa rybnego; wszystkie odpady pochodzenia zwierzęcego,
           które nie stanowią zagrożenia dla zdrowia ludzi i zwierząt
           pochodzące od zwierząt uznanych za zdatne do spożycia, w tym skórę,
           wełnę, sierść, pióra, rogi, racice, krew,
         28) materiał wysokiego ryzyka - zwłoki zwierząt, z wyjątkiem
           wymienionych jako materiał szczególnego ryzyka, w tym zwierząt
           zabitych ze względów humanitarnych i w trakcie likwidacji choroby
           zakaźnej; płody i zwierzęta martwo urodzone; odpady zwierzęce
           poubojowe, w tym krew, pochodzące od zwierząt, u których stwierdzono
           objawy choroby zakaźnej niebezpiecznej dla ludzi lub zwierząt;
           niebadane części zwierząt rzeźnych, z wyjątkiem skóry, włosów,
           sierści, piór, rogów, wełny i krwi; zwierzęta rzeźne, ryby,
           dziczyznę i produkty pochodzenia zwierzęcego niewłaściwej jakości;
           zwierzęta rzeźne, dziczyznę, mięso, ryby, produkty mleczne
           importowane z innych krajów, niespełniające wymagań polskich; odpady
           zwierzęce i produkty żywnościowe zawierające pozostałości stanowiące
           zagrożenie dla zdrowia ludzi i zwierząt; ryby wykazujące objawy
           kliniczne choroby przenoszącej się na zwierzęta; zawartość przewodu
           pokarmowego przeżuwaczy; osad z oczyszczalni zakładów
           przetwarzających materiał wysokiego i niskiego ryzyka,
         29) materiał szczególnego ryzyka:
           a) czaszka łącznie z mózgiem, gałkami ocznymi i migdałkami z
             wyłączeniem języka oraz rdzeń kręgowy, pozyskiwane od bydła
             powyżej dwunastego miesiąca życia, a także otrzymane z nich
             produkty,
           b) jelita pozyskiwane od bydła niezależnie od wieku,
           c) głowa łącznie z mózgiem, gałkami ocznymi i migdałkami z
             wyłączeniem języka oraz rdzeń kręgowy, pozyskiwane od owiec i kóz
             powyżej dwunastego miesiąca życia lub od tych, u których wyrżnął
             się pierwszy stały siekacz, a także otrzymane z nich produkty,
           d) śledziona owiec i kóz bez względu na wiek,
           e) zwłoki przeżuwaczy,
           f) stałe odpady powstające przy uboju i obróbce poubojowej bydła,
             owiec i kóz,
           g) osad z oczyszczalni ścieków w zakładach przetwarzających materiał
             szczególnego ryzyka,
         30) region - obszar administracyjny kraju nie mniejszy niż powiat,
         31) miejsce odpoczynku zwierząt - zatwierdzone przez powiatowego
           lekarza weterynarii miejsce, w którym zwierzęta są pojone i karmione
           w czasie przerwy w transporcie,
         32) miejsce gromadzenia zwierząt - zatwierdzone przez powiatowego
           lekarza weterynarii miejsce, w którym zwierzęta są przygotowywane do
           wprowadzenia do obrotu,
         33) kontrola weterynaryjna - kontrolę fizyczną lub kontrolę dokumentów
           odnoszącą się do towarów, zmierzającą bezpośrednio lub pośrednio do
           ochrony zdrowia ludzi i zwierząt,
         34) weterynaryjna kontrola graniczna - kontrolę przeprowadzaną przez
           granicznego lekarza weterynarii w punkcie kontroli granicznej w celu
           ochrony zdrowia ludzi i zwierząt,
         35) kontrola dokumentów - sprawdzenie świadectw zdrowia oraz innych
           dokumentów towarzyszących przesyłce, w tym dokumentów handlowych,
         36) świadectwo zdrowia - dokument weterynaryjny określający stan
           zdrowotny zwierzęcia lub grupy zwierząt albo jakość zdrowotną
           produktu pochodzenia zwierzęcego,
         37) kontrola tożsamości - sprawdzenie zgodności pomiędzy świadectwami
           zdrowia lub innymi dokumentami towarzyszącymi przesyłce, a towarami
           oraz sprawdzenie obecności i zgodności stempli lub znaków, ze
           znakami lub stemplami, które powinny występować na partiach towarów,
           lub oznaczeń na zwierzętach, a gdy jest to wymagane - plomb
           założonych przez urzędowego lekarza weterynarii,
         38) kontrola fizyczna - sprawdzenie towaru i jego otoczenia, w tym
           pobranie próbek i przeprowadzenie badań laboratoryjnych, a w
           przypadku zwierząt - także dodatkowych kontroli weterynaryjnych
           podczas kwarantanny, jeżeli zachodzi taka potrzeba,
         39) punkt kontroli granicznej - punkt inspekcyjny wraz z granicznym
           inspektoratem weterynarii, znajdujący się na przejściu granicznym,
           na którym dokonywana jest weterynaryjna kontrola graniczna,
         40) osoba zainteresowana ładunkiem - osobę fizyczną lub prawną
           właściciela, przewoźnika, spedytora albo ich przedstawiciela lub
           osobę zgłaszającą towary podlegające weterynaryjnej kontroli
           granicznej,
         41) właściwy organ - organ kraju członkowskiego Unii Europejskiej,
           który jest kompetentny do dokonywania kontroli weterynaryjnych i
           zootechnicznych lub jakikolwiek inny organ, któremu te kompetencje
           zostały przekazane przez organ władzy publicznej,
         42) urzędowy lekarz weterynarii - lekarza weterynarii zatrudnionego
           lub wyznaczonego przez właściwy organ,
         43) eksport - wywóz towarów do krajów niebędących członkami Unii
           Europejskiej,
         44) import - przywóz towarów z krajów niebędących członkami Unii
           Europejskiej,
         45) obrót - wprowadzanie na rynek towarów, handel nimi, ich przywóz,
           wywóz i przewóz,
         46) premiks leczniczy - każdy weterynaryjny produkt leczniczy lub
           mieszaninę weterynaryjnych produktów leczniczych, przeznaczone do
           wytwarzania paszy leczniczej,
         47) weterynaryjny numer indentyfikacyjny - numer nadawany podmiotom
           przez organ Inspekcji Weterynaryjnej służący do identyfikacji
           produktów pochodzenia zwierzęcego wytworzonych przez te podmioty.";
3) art. 3 otrzymuje brzmienie:
      "Art. 3. 1. Obowiązkowi zgłaszania i zwalczania podlegają choroby zakaźne
             zwierząt wyszczególnione w załączniku nr 1 do ustawy.
         2. Obowiązkowi rejestracji podlegają choroby zakaźne zwierząt
           wymienione w załączniku nr 2 do ustawy.
         3. Minister właściwy do spraw rolnictwa może określić, w drodze
           rozporządzenia, inne choroby zakaźne zwierząt niewymienione w
           załączniku nr 1 i 2 do ustawy podlegające zgłaszaniu i zwalczaniu
           albo rejestracji na obszarze całego kraju lub jego części, mając na
           względzie rozwój sytuacji epizootycznej i epidemiologicznej, jak
           również ochronę zdrowia ludzi i zwierząt oraz wymagania sanitarnoweterynaryjnye
obowiązujące w międzynarodowym obrocie towarami.";
4) w art. 5:
   a) w ust. 1:
     - po wyrazie "Podmioty" dodaje się wyrazy "podejmujące działalność lub",
     - pkt 1 otrzymuje brzmienie:
        "1) zarobkowym przewozem zwierząt lub ich skupem i sprzedażą",
     - pkt 3-5 otrzymują brzmienie:
          "3) produkcją, przechowywaniem niejadalnych produktów zwierzęcych
            oraz obrotem nimi i ich przewozem,
           4) wytwarzaniem lub obrotem środkami żywienia zwierząt oraz
            dodatkami paszowymi, z wyjątkiem premiksów leczniczych,
          4a) wytwarzaniem pasz leczniczych,
          4b) prowadzeniem miejsc odpoczynku i gromadzenia zwierząt,
          5) produkcją, pozyskiwaniem, konserwacją, obróbką, przechowywaniem,
            wprowadzaniem do obrotu lub wykorzystywaniem materiału
            biologicznego,",
     - w pkt 7 skreśla się wyrazy "i narybku",
     - dodaje się pkt 7a w brzmieniu:
       "7a) wylęganiem ryb oraz hodowlą ryb, skorupiaków i mięczaków,",
     - pkt 9 otrzymuje brzmienie:
       9) zbieraniem, przetwarzaniem, grzebaniem lub spalaniem materiału
         niskiego, wysokiego i szczególnego ryzyka,",
     - dodaje się pkt 9a i 9b w brzmieniu:
         "9a) prowadzeniem składów celnych lub działalnością w wolnych
            obszarach celnych i składach wolnocłowych w zakresie obrotu
            towarami podlegającymi weterynaryjnej kontroli granicznej,
         9b) utrzymywaniem zwierząt dzikich,",
     - dodaje się pkt 12 w brzmieniu:
       "12) zaopatrywaniem środków transportu morskiego w produkty podlegające
         kontroli weterynaryjnej , które są niezgodne z przepisami dotyczącymi
         przywozu, a są przeznaczone do konsumpcji przez załogę i pasażerów,",
     - po pkt 12 wyrazy "co najmniej 7 dni" zastępuje się wyrazami "co
       najmniej 30 dni",
       b) dodaje się ust. 1a w brzmieniu:
           "1a. Przepis ust. 1 stosuje się odpowiednio w przypadku prowadzenia
             gospodarstwa, w którym są utrzymywane zwierzęta gospodarskie.",
   c) ust. 3 otrzymuje brzmienie:
     "3. Prowadzenie działalności, o której mowa w ust. 1 i 1a, wymaga
       spełnienia warunków lokalizacyjnych, technicznych, sanitarnych,
       technologicznych i organizacyjnych zabezpieczających przed zagrożeniem
       epizootycznym lub epidemicznym i zapewniających właściwą jakość
       zdrowotną towarów, zwanych dalej "warunkami weterynaryjnymi.",
   d) dodaje się ust. 3a-3f w brzmieniu:
       "3a. Powiatowy lekarz weterynarii właściwy ze względu na miejsce
         prowadzenia działalności, o której mowa w ust. 1 pkt 4 - 5, 7, 7a, 9,
         9a i 12, wydaje decyzję administracyjną stwierdzającą spełnienie
         warunków weterynaryjnych do prowadzenia tej działalności albo ich
         niespełnieniu. Odwołanie od decyzji przysługuje w trybie
         przewidzianym w art. 39 ust. 2.
       3b. Powiatowy lekarz weterynarii może w każdym czasie kontrolować, czy
         spełnione są warunki, o których mowa w ust. 3.
       3c. Powiatowy lekarz weterynarii prowadzi rejestr podmiotów, o których
         mowa w ust. 1 i 1a,
       3d. Rejestr podmiotów, o których mowa w ust. 3c, powinien zawierać w
         szczególności:
         1) nazwę podmiotu, a w przypadku osoby fizycznej imię i nazwisko,
         2) adres podmiotu,
         3) określenie rodzaju i zakresu prowadzonej działalności,
         4) informacje dotyczące przeprowadzonych kontroli oraz decyzji, o
           których mowa w ust. 3a i art. 6.
       3e. Główny Lekarz Weterynarii prowadzi wykaz podmiotów zajmujących się
         działalnością, o której mowa w ust. 1 pkt 9 i 12.
       3f. Wykaz podmiotów, o których mowa w ust. 3e, powinien zawierać w
         szczególności:
         1) nazwę podmiotu,
         2) adres podmiotu,
         3) zakres prowadzonej działalności.",
   e) w ust. 4 wyrazy "pkt 1-9" zastępuje się wyrazami "pkt 1-9b oraz pkt 12, a
     także sposób prowadzenia rejestru, o którym mowa w ust. 3c, oraz
     otrzymywania z niego wypisu, mając na względzie obowiązujące w tym
     zakresie przepisy Unii Europejskiej",
   f) dodaje się ust. 5 w brzmieniu:
     "5. Minister właściwy do spraw rolnictwa określi, w drodze
       rozporządzenia, szczegółowe warunki weterynaryjne, jakie muszą spełniać
       gospodarstwa i stada zwierząt poszczególnych gatunków w przypadku, gdy
       zwierzęta lub produkty pochodzące od tych zwierząt są wprowadzane na
       rynek, oraz wzór świadectwa zdrowia dla tych stad, mając na względzie
       zapobieganie rozprzestrzenianiu się chorób ludzi i zwierząt oraz
       obowiązujące w tym zakresie przepisy Unii Europejskiej.";
5) art. 6 otrzymuje brzmienie:
      "Art. 6. 1. W razie stwierdzenia, że działalność, o której mowa w art. 5
             ust. 1 pkt 1-10 i 12 oraz ust. 1a, jest prowadzona niezgodnie z
             warunkami weterynaryjnymi, powiatowy lekarz weterynarii może
             wydać decyzję administracyjną nakazującą usunięcie uchybień lub
             wstrzymującą prowadzenie działalności do czasu ich usunięcia.
         2. W razie stwierdzenia, że prowadzenie działalności, o której mowa w
           art. 5 ust. 1 pkt 11, stwarza zagrożenie epizootyczne lub
           epidemiczne, powiatowy lekarz weterynarii nakazuje, w drodze
           decyzji administracyjnej, niezwłoczne usunięcie uchybień,
           zawiadamiając o tym właściwą okręgową izbę lekarsko-weterynaryjną.
         3. Jeżeli podmiot prowadzący działalność nie stosuje się do zaleceń
           wynikających z decyzji, o której mowa w ust. 1 i 2, powiatowy
           lekarz weterynarii może zakazać, w drodze decyzji, dalszego
           prowadzenia działalności określonej w art. 5 ust. 1 i 1a.";
6) art. 7 otrzymuje brzmienie:
      "Art. 7. 1. Bydło, owce, kozy, świnie oraz jelenie i daniele utrzymywane
             w warunkach fermowych podlegają oznakowaniu.
         2. Bydło i konie, z wyjątkiem koni wolno żyjących, są zaopatrywane w
           dokumenty identyfikacyjne, zwane dalej "paszportami zwierząt".
         3. Oznakowanie, o którym mowa w ust. 1, polega w szczególności na
           zakładaniu kolczyków z numerem identyfikacyjnym zwierzęcia lub na
           wytatuowaniu numeru identyfikacyjnego zwierzęcia, ustalonego przez
           Agencję Restrukturyzacji i Modernizacji Rolnictwa, zwaną dalej
           "Agencją".
         4. Posiadacz zwierzęcia jest zobowiązany do jego oznakowania i
           zgłoszenia tego faktu Agencji przed opuszczeniem przez zwierzę
           gospodarstwa, nie później jednak niż:
           1) w terminie 7 dni od dnia urodzenia zwierzęcia, w przypadku bydła,
           2) w terminie 21 dni od dnia urodzenia zwierzęcia, w przypadku
             pozostałych gatunków zwierząt.
         5. Posiadacz konia jest obowiązany do zgłoszenia Agencji w terminie
           21 dni faktu urodzenia się tego zwierzęcia.
         6. Po otrzymaniu zgłoszenia, o którym mowa w ust. 4 lub 5, Agencja
           wydaje zgłaszającemu paszport zwierzęcia.
         7. Paszport zwierzęcia powinien zawierać w szczególności:
           1) miejsce oraz datę urodzenia zwierzęcia, a w przypadku koni
             również ich opis,
           2) imię i nazwisko lub nazwę posiadacza zwierzęcia oraz jego adres
             zamieszkania lub określenie jego siedziby,
           3) numer identyfikacyjny zwierzęcia.
         8. Agencja prowadzi rejestr zwierząt oznakowanych i zaopatrzonych w
           paszporty.
         9. Rejestr prowadzi się przy użyciu elektronicznych nośników
           informacji.
        10. Rejestr zawiera w szczególności:
           1) miejsce oraz datę urodzenia zwierzęcia, a w przypadku koni
             również ich opis,
           2) imię i nazwisko lub nazwę posiadacza zwierzęcia oraz adres
             zamieszkania lub określenie jego siedziby,
           3) numer identyfikacyjny zwierzęcia.
        11. Posiadacz zwierząt, o których mowa w ust. 1, jest obowiązany do
           prowadzenia księgi zwierząt, zwanej dalej "księgą rejestracji", do
           której wpisuje się w szczególności:
           1) datę urodzenia zwierzęcia,
           2) numer identyfikacyjny zwierzęcia,
           3) miejsce przebywania zwierzęcia,
           4) imię, nazwisko lub nazwę poprzedniego posiadacza zwierzęcia.
        12. Księgę rejestracji prowadzi się odrębnie dla poszczególnych
           gatunków zwierząt. Księgę rejestracji wydaje Agencja.
        13. Księga rejestracji jest udostępniana organom Inspekcji
           Weterynaryjnej i Agencji.
        14. Zwierzęta, o których mowa w ust. 1 i 2, mogą być wprowadzone do
           obrotu, jeżeli są:
           1) oznakowane, z wyjątkiem koni,
           2) zaopatrzone w paszport, w przypadku bydła i koni,
           3) wpisane do księgi rejestracji, z wyjątkiem koni,
           4) zaopatrzone w świadectwo zdrowia wystawione przez powiatowego
             lekarza weterynarii.
        15. Zwierzęta inne niż wymienione w ust. 1 i 2 mogą być wprowadzane do
           obrotu, jeżeli są zaopatrzone w świadectwa zdrowia, wystawiane
           przez powiatowego lekarza weterynarii oddzielnie dla każdej partii
           zwierząt lub dla poszczególnego zwierzęcia.
        16. Świadectwa zdrowia są wystawiane dla zwierząt pochodzących z
           gospodarstw lub stad spełniających warunki weterynaryjne.
        17. Posiadacz zwierzęcia, o którym mowa w ust. 1 i 2, sprowadzonego z
           zagranicy jest obowiązany zgłosić Agencji fakt wwozu zwierzęcia w
           terminie 7 dni od dnia przeprowadzenia granicznej kontroli
           weterynaryjnej.
        18. Posiadacz zwierząt sprowadzonych z zagranicy, z wyjątkiem koni i
           zwierząt sprowadzanych z krajów będących członkami Unii
           Europejskiej, jest zobowiązany oznakować je w terminie, o którym
           mowa w ust. 17.
        19. Bydło i konie sprowadzane z zagranicy po dokonaniu zgłoszenia, o
           którym mowa w ust. 17, zaopatrywane są w paszporty. Dokonując
           zgłoszenia bydła i koni sprowadzanych z zagranicy, należy okazać
           Agencji paszporty tych zwierząt wystawione za granicą.
        20. Posiadacz zwierzęcia, o którym mowa w ust. 1 i 2, jest zobowiązany
           zgłosić Agencji w terminie 7 dni fakt:
           1) padnięcia zwierzęcia,
           2) zbycia zwierzęcia poza granice kraju,
           3) uboju zwierzęcia.
        21. Posiadacz paszportu zwierzęcia jest obowiązany w terminie 7 dni do
           zwrotu paszportu do Agencji w przypadku padnięcia lub uboju
           zwierzęcia.
        22. W przypadku zmiany posiadacza zwierzęcia poprzedni i nowy
           posiadacz są obowiązani zawiadomić Agencję w terminie 7 dni o tej
           zmianie.
        23. Poprzedni posiadacz obowiązany jest przekazać nowemu posiadaczowi
           wraz ze zwierzęciem jego paszport.
        24. Za czynności związane z oznakowaniem, wydawaniem paszportów
           zwierząt Agencja pobiera opłaty.
        25. Agencja może zlecać wykonywanie czynności związanych z
           oznakowaniem zwierząt lub wydawaniem paszportów zwierząt innym
           podmiotom, w szczególności izbom rolniczym i związkom hodowców.
        26. Organy Inspekcji Weterynaryjnej prowadzą nadzór nad oznakowaniem i
           rejestracją zwierząt i mają prawo do bezpłatnego dostępu do danych
           zawartych w rejestrze, o którym mowa w ust. 8, oraz do zgłaszania
           korekt i uzupełnień w tym rejestrze.
        27. Minister właściwy do spraw rolnictwa określi, w drodze
           rozporządzenia:
           1) szczegółowe zasady:
               a) prowadzenia rejestru, o którym mowa w ust. 8, w tym tryb
                 zgłaszania zwierząt do rejestru,
               b) oznakowania zwierząt, w tym wzory znaków identyfikacyjnych,
               c) wydawania i zwracania paszportów zwierząt,
               d) prowadzenia księgi rejestracji,
           2) szczegółowe warunki weterynaryjne przy wprowadzaniu na rynek
             zwierząt, o których mowa w ust. 1, 2 i 15, oraz wzory świadectw
             zdrowia,
           3) wzory księgi rejestracji oraz paszportu zwierząt
             - mając na względzie potrzebę zapewnienia kontroli
              przemieszczania się zwierząt, a także ochronę zdrowia ludzi i
              zwierząt,
           4) wysokość opłat za oznakowanie, wydawanie paszportów zwierząt i
             ksiąg rejestracji, uwzględniając koszty ponoszone przez Agencję, w
             porozumieniu z ministrem właściwym do spraw finansów publicznych,
           5) harmonogram wdrażania systemu znakowania i rejestracji zwierząt w
             poszczególnych województwach.";
7) w art. 8:
   a) w ust. 1 wyraz "dwóch" zastępuje się wyrazem "trzech",
   b) w ust. 2:
       - w zdaniu wstępnym po wyrazach "doprowadzać psy" skreśla się wyrazy "na
       smyczy",
       - w pkt 1 wyraz "dwóch" zastępuje się wyrazem "trzech",
   c) w ust. 4:
       - po wyrazie "rolnictwa" dodaje się wyrazy " , mając na względzie
       zmniejszenie ryzyka wystąpienia niektórych chorób zakaźnych zwierząt na
       określonych obszarach kraju",
       - w pkt 2 po wyrazie "wściekliźnie" dodaje się wyrazy "oraz psów
       przeciwko nosówce";
8) art. 9 i 10 otrzymują brzmienie:
      "Art. 9. 1. Materiał szczególnego, wysokiego i niskiego ryzyka, o ile nie
             zachodzi podejrzenie o chorobę zakaźną, należy niezwłocznie
             zgłosić i przekazać podmiotom zajmującym się jego zbieraniem lub
             przetwarzaniem, z zastrzeżeniem ust. 2 i 3.
         2. Obowiązek przekazania materiału wysokiego ryzyka podmiotom, o
           których mowa w ust. 1, nie dotyczy pojedynczych zwłok zwierząt
           domowych, zwłok prosiąt, królików, owiec i kóz poniżej czwartego
           tygodnia życia oraz pojedynczych sztuk drobiu, które mogą być
           zagrzebane lub spalone w warunkach nienaruszających przepisów o
           ochronie środowiska.
         3. Mieszanina materiału wysokiego i niskiego ryzyka jest uznawana za
           materiał wysokiego ryzyka, natomiast mieszanina, w skład której
           wchodzi materiał szczególnego ryzyka, stanowi materiał szczególnego
           ryzyka.
         4. Posiadacz materiału szczególnego ryzyka lub osoba kierująca
           zakładem, w którym ten materiał powstaje, są obowiązani do
           segregowania i oznakowania tego materiału.
         5. Materiał szczególnego ryzyka spala się lub grzebie po uprzednim
           przetworzeniu.
         6. W wyjątkowych przypadkach, materiał wysokiego i szczególnego
           ryzyka może zostać przekazany na grzebowisko lub zostać spalony bez
           przetworzenia, po uzyskaniu decyzji powiatowego lekarza weterynarii
           wyrażającej na to zgodę.
         7. Do dokonania zgłoszenia i przekazania materiału szczególnego i
           wysokiego ryzyka jest obowiązana osoba kierująca zakładem, w którym
           powstał materiał wysokiego lub szczególnego ryzyka, posiadacz tego
           materiału, a jeżeli posiadacza takiego nie można ustalić - zarządca
           terenu, na którym znajduje się ten materiał.
         8. Tworzenie i utrzymywanie grzebowisk oraz miejsc spalania zwłok
           zwierzęcych i ich części określają przepisy o utrzymaniu czystości
           i porządku w gminie. Koszty budowy grzebowisk i przygotowania
           miejsc spalania zwłok zwierzęcych i ich części są refundowane
           gminie ze środków budżetu państwa.
         9. Odpady kuchenne pochodzące z zakładów zajmujących się żywieniem
           zbiorowym mogą być przeznaczane na karmę dla trzody chlewnej
           jedynie po obróbce cieplnej.
        10. Minister właściwy do spraw rolnictwa:
           1) określi, w drodze rozporządzenia:
               a) sposób przekazywania, zbierania, składowania i bezpiecznego
                 unieszkodliwiania materiału niskiego, wysokiego i szczególnego
                 ryzyka oraz segregowania i oznakowania materiału szczególnego
                 ryzyka,
               b) warunki przekazywania i przetwarzania odpadów kuchennych
                 oraz obrotu gotową paszą wytworzoną z tych odpadów,
           2) może określić, w drodze rozporządzenia:
               a) inny sposób postępowania z materiałem wysokiego i
                 szczególnego ryzyka niż ten, o którym mowa w ust. 1,
               b) inne odpady jako materiał szczególnego, wysokiego i niskiego
                 ryzyka
               - w celu dostosowania zasad postępowania z odpadami kuchennymi,
                materiałami niskiego, wysokiego i szczególnego ryzyka do
                wymogów Unii Europejskiej.
       Art. 10. Weterynaryjnej kontroli granicznej podlega:
           1) wprowadzanie lub zamiar wprowadzenia towarów na terytorium
             Rzeczypospolitej Polskiej, zwane dalej "przywozem",
           2) wyprowadzanie lub zamiar wyprowadzenia towarów poza terytorium
             Rzeczypospolitej Polskiej, zwane dalej "wywozem",
           3) przewóz towarów lub zamiar przewozu w procedurze tranzytu w
             rozumieniu przepisów Kodeksu celnego przez terytorium
             Rzeczypospolitej Polskiej do innych krajów, zwany dalej
             "przewozem".";
   9) dodaje się art. 10a w brzmieniu:
      "Art. 10a. Zabrania się:
         1) przywozu lub przewozu zwierząt chorych, podejrzanych o zakażenie,
           produktów, surowców i odpadów pochodzących od takich zwierząt oraz
           materiału wysokiego i szczególnego ryzyka,
         2) przywozu mięsa niezdatnego do spożycia lub mięsa warunkowo
           zdatnego do spożycia,
         3) przywozu lub przewozu rzeczy, w stosunku do których istnieje
           podejrzenie o możliwość przeniesienia przez nie zakażenia, z
           wyłączeniem hodowli materiału zakaźnego przeznaczonego do badań
           naukowych,
         4) przywozu lub przewozu zwierząt niezdolnych do kontynuowania
           podróży w rozumieniu przepisów o ochronie zwierząt,
         5) przywozu towarów zawierających niedopuszczalne pozostałości
           chemiczne i biologiczne,
         6) przywozu lub przewozu towarów bez wymaganej dokumentacji,
         7) przewozu zwierząt bez pisemnego potwierdzenia, że zostaną one
           przyjęte przez pierwszy kraj sąsiadujący z terytorium
           Rzeczypospolitej Polskiej,
         8) przewozu produktów bez pisemnej deklaracji osoby zainteresowanej
           ładunkiem, że w przypadku nieprzyjęcia przesyłki pokryje ona
           wszelkie koszty związane ze zniszczeniem lub odesłaniem przesyłki
           do miejsca pochodzenia,
         9) przywozu i przewozu towarów przez inne przejścia graniczne niż
           określone na podstawie przepisów art. 14 ust. 14 pkt 1,
        10) przywozu lub przewozu towarów, które niespełniają innych warunków
           weterynaryjnych określonych niniejszą ustawą lub przepisami
           szczególnymi.";
   10) art. 11 otrzymuje brzmienie:
      "Art. 11. 1. Zwierzęta mogą być przywożone, jeżeli:
           1) są zaopatrzone w oryginał świadectwa zdrowia sporządzony w co
             najmniej dwóch językach - w języku polskim i w języku kraju ich
             pochodzenia lub w języku polskim i angielskim, wydany przez
             właściwy organ państwa, z którego pochodzą, oraz w inne dokumenty
             towarzyszące przesyłce,
           2) w dniu wystawienia świadectwa zdrowia państwa, z których
             pochodzą, lub ich części są wpisane do rejestru prowadzonego przez
             Głównego Lekarza Weterynarii,
           3) są oznakowane w sposób umożliwiający ich identyfikację,
           4) osoba zainteresowana ładunkiem poinformuje, z wyprzedzeniem
             przynajmniej jednego dnia roboczego, w formie pisemnej lub za
             pomocą elektronicznych nośników informacji, granicznego lekarza
             weterynarii z właściwego przejścia granicznego, przez które
             zwierzęta będą przewożone, o przewidywanym czasie przywozu
             zwierząt, ich gatunku i liczbie,
           5) importer uzyska decyzję właściwego powiatowego lekarza
             weterynarii w sprawie ustalenia miejsca kwarantanny lub uboju
             zwierząt.
         2. Mięso, środki spożywcze pochodzenia zwierzęcego, materiał
           biologiczny, niejadalne produkty zwierzęce oraz środki żywienia
           zwierząt mogą być przywożone, jeżeli:
           1) są zaopatrzone w oryginał świadectwa zdrowia sporządzony w co
             najmniej dwóch językach - w języku polskim i w języku kraju ich
             pochodzenia lub w języku polskim i angielskim, wydany przez
             właściwy organ państwa, z którego pochodzą, oraz w inne dokumenty
             towarzyszące przesyłce. W przypadku rozładunku świeżej ryby lub
             świeżych produktów rybnych pochodzących bezpośrednio z połowów ze
             statków pod banderą innego kraju świadectwo zdrowia wydawane jest
             przez urzędowego lekarza weterynarii na podstawie pisemnej
             deklaracji kapitana, która spełnia rolę świadectwa pochodzenia
             ryb, mięczaków i skorupiaków,
           2) w dniu wystawienia świadectwa zdrowia państwa, z których
             pochodzą, lub ich części są wpisane do rejestru prowadzonego przez
             Głównego Lekarza Weterynarii, a ponadto jeżeli pochodzą z zakładów
             uprawnionych do eksportu lub dopuszczonych do handlu na terytorium
             Unii Europejskiej,
           3) osoba zainteresowana ładunkiem poinformuje, w formie pisemnej lub
             za pomocą elektronicznych nośników informacji, z wyprzedzeniem
             przynajmniej jednego dnia roboczego, granicznego lekarza
             weterynarii z właściwego przejścia granicznego, przez które
             produkty będą przewożone, o ilości, rodzaju i przewidywanym czasie
             ich przywozu,
           4) importer uzyska decyzję właściwego powiatowego lekarza
             weterynarii w sprawie ustalenia miejsca ich składowania,
           5) osoba zainteresowana ładunkiem zadeklaruje w świadectwie
             przekroczenia granicy, że produkty spełniają wymagania przywozowe.
         3. Trofea łowieckie oraz nawóz naturalny pochodzące od zwierząt
           jednokopytnych i drobiu mogą być przywożone, jeżeli:
           1) są zaopatrzone w oryginał świadectwa zdrowia sporządzony w co
             najmniej dwóch językach - w języku polskim i w języku kraju ich
             pochodzenia lub w języku polskim i angielskim, wydany przez
             właściwy organ państwa, z którego pochodzą, oraz w inne dokumenty
             towarzyszące przesyłce wymagane odrębnymi przepisami,
           2) pochodzą z terenu nieobjętego, w dniu wystawienia świadectwa
             zdrowia, restrykcjami z powodu występowania chorób zakaźnych
             zwierząt,
           3) osoba zainteresowana ładunkiem poinformuje, w formie pisemnej lub
             za pomocą elektronicznych nośników informacji, z wyprzedzeniem
             granicznego lekarza weterynarii z właściwego przejścia
             granicznego, przez które produkty będą przewożone, o ilości,
             rodzaju i oczekiwanym czasie ich przywozu,
           4) importer uzyska decyzję właściwego powiatowego lekarza
             weterynarii w sprawie ustalenia miejsca ich składowania.
         4. Przywóz towarów niespełniających warunków, o których mowa w ust. 1
           pkt 2 i ust. 2 pkt 2, oraz hodowli materiału zakaźnego
           przeznaczonego do badań naukowych, o których mowa w art. 10a pkt 3,
           wymaga zezwolenia Głównego Lekarza Weterynarii. Zezwolenie określa
           szczegółowe wymagania, jakim powinno odpowiadać świadectwo zdrowia,
           w które towar ma być zaopatrzony, oraz inne warunki, w zależności
           od rodzaju towaru, po spełnieniu których towar może być
           przywieziony.
         5. Wniosek o wydanie zezwolenia powinien zawierać, w szczególności:
           1) adres oraz imię i nazwisko lub nazwę importera,
           2) nazwę i ilość towaru,
           3) określenie kraju zakupu towaru, a w przypadku importu jadalnych
             produktów pochodzenia zwierzęcego lub materiału biologicznego numer
weterynaryjny producenta,
           4) nazwę przejścia granicznego,
           5) kopię decyzji powiatowego lekarza weterynarii o ustaleniu: w
             przypadku zwierząt - miejsca kwarantanny lub uboju, w przypadku
             jadalnych produktów pochodzenia zwierzęcego - miejsca składowania,
             a w przypadku materiału biologiczengo miejsca składowania lub
             wykorzystywania,
           6) kopię dowodu opłaty za zezwolenie.
         6. Minister właściwy do spraw rolnictwa określi, w drodze
           rozporządzenia, warunki weterynaryjne dla towarów, o których mowa w
           ust. 1-3, oraz wzory świadectw zdrowia, o których mowa w ust. 1 pkt
           1, ust. 2 pkt 1 i ust. 3 pkt 1, mając na względzie ochronę zdrowia
           ludzi i zwierząt, a także możliwość przemieszczania towarów między
           terytorium Rzeczypospolitej Polskiej a terytoriami innych państw.
         7. Główny Lekarz Weterynarii ogłasza, w drodze obwieszczenia, w
           Dzienniku Urzędowym Ministra Rolnictwa i Rozwoju Wsi rejestry
           państw i ich części, o których mowa w ust. 1 pkt 2 i ust. 2 pkt 2.
         8. Produkty:
           1) przeznaczone dla kraju członkowskiego Unii Europejskiej lub
             obszarów, na których obowiązują specjalne warunki weterynaryjne
             określone w prawie Unii Europejskiej,
           2) z których pobrano próbki, ale wyniki badań nie są znane w czasie,
             w którym środki transportu opuszczają punkt kontroli granicznej,
           3) przywożone dla specjalnych potrzeb w przypadkach określonych w
             prawie Unii Europejskiej,
           4) zwierzęta dzikie nieoskórowane po odstrzeleniu
           - są objęte specjalnymi wymogami.
         9. Minister właściwy do spraw rolnictwa określi, w drodze
           rozporządzenia:
           1) procedury dotyczące weterynaryjnej kontroli granicznej towarów, o
             których mowa w ust. 6, oraz dalsze postępowanie z tymi towarami,
           2) warunki kontroli weterynaryjnej produktów przy ich przeładunku,
             wwożonych drogą morską lub powietrzną na terytorium krajów
             członkowskich Unii Europejskiej przez punkt kontroli granicznej
             inny niż punkt kontroli granicznej przeznaczenia,
           3) w porozumieniu z ministrem właściwym do spraw finansów
             publicznych - procedury kontroli weterynaryjnej produktów,
             niespełniających wymagań określonych w przepisach dotyczących
             przywozu, a przeznaczonych do spożycia przez załogę i pasażerów
             korzystających z transportu morskiego
           - mając na względzie obowiązujące w tym zakresie przepisy Unii
             Europejskiej.
        10. Minister właściwy do spraw rolnictwa, w drodze rozporządzenia:
           1) określi sposoby postępowania w zakresie kontroli weterynaryjnej w
             przypadku wprowadzania i wyprowadzania towarów do składu celnego,
             wolnego obszaru celnego lub składu wolnocłowego,
           2) określi, w porozumieniu z ministrem właściwym do spraw finansów
             publicznych, listę składów celnych, w których mogą być składowane
             produkty podlegające kontroli weterynaryjnej,
           3) może określić, w porozumieniu z ministrem właściwym do spraw
             finansów publicznych, listę składów celnych, w których mogą być
             składowane produkty podlegające kontroli weterynaryjnej
             niespełniające wymagań określonych w prawie Unii Europejskiej
             - mając na względzie zapewnienie przestrzegania warunków
              weterynaryjnych przy wprowadzaniu i wyprowadzaniu produktów do
              składu celnego, wolnego obszaru celnego lub składu wolnocłowego
              oraz zapewnienie odpowiednich warunków składowania produktów
              pochodzenia zwierzęcego.";
  11) art. 12 otrzymuje brzmienie:
      "Art. 12. 1. Towary mogą być przewożone do krajów członkowskich Unii
             Europejskiej, jeżeli na przewóz została uprzednio wyrażona zgoda
             urzędowego lekarza weterynarii kraju przeznaczenia, w którym
             towary te mogą być poddane kontroli, a także gdy na przewóz
             uzyskano zezwolenie krajów, przez które są przewożone, jeżeli
             jest ono wymagane przepisami tych krajów.
         2. Zwierzęta mogą być przewożone, jeżeli:
           1) są oznakowane w sposób umożliwiający ich identyfikację,
           2) są zaopatrzone w oryginał świadectwa zdrowia wystawiony przez
             właściwy organ państwa, z którego pochodzą, oraz urzędowe
             tłumaczenie tego świadectwa na język polski,
           3) w dniu wystawienia świadectwa zdrowia państwa, z których pochodzą
             lub ich części są wpisane do rejestru prowadzonego przez Głównego
             Lekarza Weterynarii lub jeżeli spełniają wymagania określone w
             zezwoleniu Głównego Lekarza Weterynarii,
           4) osoba zainteresowana ładunkiem poinformuje z wyprzedzeniem
             granicznego lekarza weterynarii z właściwego przejścia
             granicznego, przez które zwierzęta będą przewożone, o
             przewidywanym czasie przywozu zwierząt, ich gatunku i liczbie.
         3. W przypadku przewozu zwierząt graniczny lekarz weterynarii może
           zlecić przeprowadzenie badań zwierząt na stacji kwarantanny.
         4. Produkty mogą być przewożone, jeżeli:
           1) są zaopatrzone w oryginał świadectwa zdrowia wystawiony przez
             właściwy organ państwa, z którego pochodzą oraz urzędowe
             tłumaczenie tego świadectwa na język polski i inne wymagane
             dokumenty towarzyszące przesyłce,
           2) osoba zainteresowana ładunkiem poinformuje z wyprzedzeniem
             lekarza weterynarii z właściwego przejścia granicznego, przez
             które produkty będą przewożone, o ich ilości, rodzaju i
             przewidywanym czasie ich przywozu,
           3) osoba zainteresowana ładunkiem zgłosiła towar do weterynaryjnej
             kontroli granicznej w wymaganej formie i w sposób, o których mowa
             w art. 14 ust. 14 pkt 5.
         5. Minister właściwy do spraw rolnictwa określi, w drodze
           rozporządzenia:
           1) procedury kontroli produktów w przewozie między krajami trzecimi,
           2) warunki weterynaryjnej kontroli granicznej zwierząt nie objętych
             przepisami Unii Europejskiej
             - mając na względzie ochronę zdrowia ludzi i zwierząt oraz
              ujednolicenie warunków przeprowadzania weterynaryjnej kontroli
              granicznej zgodnie z przepisami Unii Europejskiej.";
  12) w art. 13 po wyrazach "powiatowego lekarza weterynarii" dodaje się wyrazy
     "lub właściwego granicznego lekarza weterynarii";
  13) art. 14 otrzymuje brzmienie:
      "Art. 14. 1. Towary przywożone oraz przewożone podlegają weterynaryjnej
             kontroli granicznej.
         2. Osoba zainteresowana ładunkiem jest obowiązana zgłosić towar do
           weterynaryjnej kontroli granicznej w wymaganej formie i w sposób,
           określone na podstawie przepisów ust. 14 pkt 5.
         3. Towary przywiezione bez weterynaryjnej kontroli granicznej zostaną
           zatrzymane do czasu wydania przez właściwego granicznego lub
           powiatowego lekarza weterynarii decyzji o ich zniszczeniu lub
           powrotnym wywozie, w rozumieniu przepisów celnych, do kraju
           pochodzenia.
         4. Weterynaryjna kontrola graniczna obejmuje:
           1) w przypadku przywozu:
               a) sprawdzenie, czy nie zostały naruszone przepisy art. 10a,
               b) kontrolę dokumentów,
               c) kontrolę tożsamości,
               d) kontrolę fizyczną,
               e) sprawdzenie, czy nie zostały naruszone przepisy dotyczące
                 ochrony zwierząt podczas transportu,
           2) w przypadku przewozu:
               a) sprawdzenie, czy nie zostały naruszone przepisy art. 10a,
               b) kontrolę dokumentów,
               c) kontrolę tożsamości,
               d) kontrolę fizyczną, jeżeli istnieje jakiekolwiek podejrzenie
                 zagrożenia zdrowia ludzi lub zwierząt,
               e) sprawdzenie, czy nie zostały naruszone przepisy dotyczące
                 ochrony zwierząt podczas transportu,
               f) założenie plomb weterynaryjnych na środki transportu lub
                 partie produktów w punkcie kontroli granicznej wejścia i
                 kontrolę tych plomb w punkcie kontroli granicznej wyjścia.
         5. Kontrola graniczna, o której mowa w ust. 1, obejmuje również
           postawienie w świadectwie zdrowia odpowiedniej pieczęci i dokonanie
           wpisu przez granicznego lekarza weterynarii o przeprowadzeniu
           kontroli i jej wyniku.
         6. Osoba zainteresowana ładunkiem deklaruje w świadectwie
           weterynaryjnym przekroczenia granicy przeznaczenie celne towaru.
           Świadectwo przekroczenia granicy jest jednocześnie dokumentem
           zgłoszenia towaru do weterynaryjnej kontroli granicznej.
         7. W przypadku przywozu deklarowane przeznaczenie celne towaru
           powinno być zgodne z określonym w decyzji, wydanej przez właściwego
           powiatowego lekarza weterynarii, miejscem:
           1) składowania, w przypadku produktów albo
           2) kwarantanny lub uboju, w przypadku zwierząt.
         8. W razie braku deklaracji określającej przeznaczenie celne w
           świadectwie weterynaryjnym przekroczenia granicy towar będzie
           podlegał takiej kontroli weterynaryjnej jak towar przywożony.
         9. W przypadku przywozu towaru graniczny lekarz weterynarii
           zatrzymuje oryginalne świadectwo zdrowia lub inne dokumenty
           weterynaryjne towarzyszące przesyłce i wystawia świadectwo
           weterynaryjne przekroczenia granicy zawierające wynik
           przeprowadzonej weterynaryjnej kontroli granicznej oraz wydaje
           poświadczone kopie zatrzymanych oryginalnych dokumentów. W
           przypadku przewozu towaru graniczny lekarz weterynarii wydaje
           weterynaryjne świadectwo przekroczenia granicy i zatrzymuje kopię
           oryginału weterynaryjnego świadectwa zdrowia lub innych dokumentów
           weterynaryjnych towarzyszących przesyłce oraz wydaje poświadczone
           kopie innych otrzymanych dokumentów. Organ celny uzna za
           dopuszczalne tylko takie przeznaczenie celne towaru, które jest
           zgodne z warunkami określonymi przez granicznego lekarza
           weterynarii w weterynaryjnym świadectwie przekroczenia granicy.
        10. Procedura, o której mowa w ust. 9, odnosi się do przywozu towarów
           do wszystkich państw członkowskich Unii Europejskiej.
        11. Graniczny lekarz weterynarii wydaje decyzję w sprawie zakazu
           przywozu lub przewozu towarów albo nakazu zabicia, uboju lub uboju
           sanitarnego zwierząt, zniszczenia produktów lub innych rzeczy,
           jeżeli kontrola wykaże, że:
           1) towary nie spełniają warunków określonych w art. 11 i 12,
           2) zostały naruszone przepisy art. 10a.
        12. Graniczny lekarz weterynarii może:
           1) w razie zagrożenia zdrowia ludzi i zwierząt zastosować środki
             przewidziane w przepisach art. 22 pkt 1-10 i 13,
           2) nakazać przeprowadzenie uboju z konieczności zwierząt, które ze
             względu na stan zdrowia nie nadają się do dalszego transportu, a w
             szczególności zwierząt, które doznały urazów lub zranień,
           3) zakazać przywozu z zagranicy towarów nieoznakowanych zgodnie z
             przepisami o znakowaniu środków spożywczych lub przepisami o
             znakowaniu zwierząt,
           4) w uzasadnionych przypadkach przeprowadzić kontrolę weterynaryjną
             w zakresie, jaki uzna za stosowny.
        13. Organ celny odmówi przyjęcia zgłoszenia celnego, jeżeli towar
           podlegający weterynaryjnej kontroli granicznej nie został poddany
           takiej kontroli lub nie zostały uiszczone opłaty za przeprowadzenie
           weterynaryjnej kontroli granicznej.
        14. Minister właściwy do spraw rolnictwa określi, w drodze
           rozporządzenia:
           1) w porozumieniu z ministrem właściwym do spraw administracji
             publicznej oraz ministrem właściwym do spraw transportu, wykaz
             przejść granicznych, na których będzie dokonywana weterynaryjna
             kontrola graniczna, i ich kategorie, mając na względzie ochronę
             zdrowia ludzi i zwierząt oraz zapewnienie spełniania wymogów
             określonych dla danej kategorii przejścia granicznego przez
             poszczególne przejścia graniczne,
           2) wymagania, jakie powinny być spełniane dla zatwierdzenia
             poszczególnych kategorii przejść granicznych, na których będzie
             dokonywana weterynaryjna kontrola graniczna, mając na względzie
             ochronę zdrowia zwierząt i ludzi, a także zapewnienie szczególnych
             warunków, jakim powinna odpowiadać każda kategoria przejść
             granicznych, aby mogła być na niej przeprowadzona weterynaryjna
             kontrola graniczna,
           3) wymogi, jakie powinny być spełnione dla zatwierdzenia stacji
             kwarantanny zwierząt, mając na względzie wyeliminowanie możliwości
             rozprzestrzeniania chorób zakaźnych zwierząt przez zwierzęta
             przywożone,
           4) wzory i warunki stosowania pieczęci oraz plomb przez granicznego
             lekarza weterynarii, mając na względzie obowiązujące w tym
             zakresie przepisy Unii Europejskiej,
           5) formę i sposób zgłoszenia towaru do weterynaryjnej kontroli
             granicznej oraz wzory weterynaryjnych świadectw przekroczenia
             granicy dla zwierząt i produktów, mając na względzie ochronę
             zdrowia ludzi i zwierząt oraz możliwość przemieszczania się
             towarów między terytorium Rzeczypospolitej Polskiej a terytoriami
             innych państw,
           6) częstotliwość i sposób przeprowadzania kontroli fizycznej w
             ramach weterynaryjnej kontroli granicznej towarów, mając na
             względzie ochronę zdrowia ludzi i zwierząt oraz możliwość
             przemieszczania się towarów między terytorium Rzeczypospolitej
             Polskiej a terytoriami innych państw oraz obowiązujące w tym
             zakresie przepisy Unii Europejskiej.
           7) w porozumieniu z ministrem właściwym do spraw finansów
             publicznych, szczegółowe zasady i sposób współdziałania organów
             Inspekcji Weterynaryjnej z organami celnymi, mając na względzie
             zapewnienie sprawnej kontroli granicznej towarów, zapewnienie
             wymogów weterynaryjnych przy ich wprowadzaniu i wyprowadzaniu do
             składu celnego, wolnego obszaru celnego lub składu wolnocłowego
             oraz zapewnienie warunków weterynaryjnych przy składowaniu.
        15. Minister właściwy do spraw rolnictwa może określić, w drodze
           rozporządzenia, procedury kontroli oraz listę portów morskich, w
           których mogą być rozładowywane świeże ryby lub świeże produkty
           rybne pochodzące bezpośrednio z połowów, ze statków pod banderą
           innego kraju, mając na względzie zapewnienie właściwej jakości
           zdrowotnej ryb poławianych przez statki będące pod banderą innego
           kraju i produktów rybnych pochodzących z tych statków.
        16. Minister właściwy do spraw rolnictwa ogłasza, w drodze
           obwieszczenia, w Dzienniku Urzędowym Rzeczypospolitej Polskiej
           "Monitor Polski" wykaz towarów podlegających weterynaryjnej
           kontroli granicznej, z uwzględnieniem kodów nomenklatury towarowej
           taryfy celnej (PCN).
        17. Koszty związane z działaniami, o których mowa w ust. 11-13,
           obciążają w całości właściciela towarów. Koszty są pomniejszane o
           ewentualny dochód uzyskany ze sprzedaży surowców po uboju zwierząt
           lub produktów po ich uzdatnieniu.
        18. Weterynaryjnej kontroli granicznej nie przeprowadza się w
           przypadku handlu. Organy Inspekcji Weterynaryjnej mogą jednak
           przeprowadzać wyrywkowe, niedyskryminujące kontrole towarów
           przywiezionych z krajów członkowskich Unii Europejskiej, a także
           przeprowadzać takie kontrole w sytuacjach, o których mowa w art. 18
           ust. 2 i 3.
        19. W wyjątkowych przypadkach dopuszcza się możliwość przywozu
           zwierząt przez porty morskie lub lotnicze, w których nie prowadzi
           się weterynaryjnej kontroli granicznej, pod warunkiem, że zwierzęta
           są transportowane tym samym statkiem lub samolotem do punktu
           weterynaryjnej kontroli granicznej, w którym ta kontrola zostanie
           przeprowadzona.";
14) w art. 15:
   a) ust. 1-3 otrzymują brzmienie:
     "1. Towary przywiezione mogą być poddane kwarantannie lub badaniom w
       miejscu ich przeznaczenia, które określi decyzją graniczny lekarz
       weterynarii. Szczegółowy zakres badań ustala w instrukcji Główny Lekarz
       Weterynarii.
     2. Uboju przywiezionych zwierząt rzeźnych dokonuje się bez zbędnej zwłoki
       w rzeźni wyznaczonej przez powiatowego lekarza weterynarii, stosownie
       do wymagań zdrowotnych zwierząt, przy czym zwierzęta muszą być ubite w
       tej rzeźni nie później niż 5 dni po ich przywiezieniu do rzeźni.
     3. Ostateczna kontrola weterynaryjna towaru odbywa się w punkcie
       weterynaryjnej kontroli granicznej, a graniczny lekarz weterynarii w
       zależności od jej wyniku wydaje jedną z następujących decyzji:
       1) o dopuszczeniu do handlu,
       2) o uzdatnianiu produktów z przeznaczeniem na cele paszowe,
       3) nakazującą wywóz za granicę,
       4) nakazującą zniszczenie,
       5) nakazującą zabicie zwierzęcia lub ubój sanitarny w wyznaczonej
         rzeźni albo wyładunek zwierzęcia,
       6) pozwalającą na złożenie w magazynie celnym,
       7) pozwalającą, na wniosek zainteresowanego, na wprowadzenie do składu
         celnego, wolnego obszaru celnego lub składu wolnocłowego.",
   b) w ust. 4 dodaje się zdanie drugie w brzmieniu:
       "Przywóz cofniętego towaru może nastąpić tylko przez ten punkt kontroli
      granicznej, przez który nastąpił wywóz.",
   c) dodaje się ust. 6-9 w brzmieniu:
     "6. Towary przywiezione mogą być poddane wyrywkowemu badaniu w miejscach
        przeznaczenia przed wprowadzeniem na rynek lub przetworzeniem zgodnie
        z procedurą postępowania ustaloną w instrukcji wydanej przez Głównego
        Lekarza Weterynarii.
     7. Jeżeli graniczny lekarz weterynarii nakaże kwarantannę zwierząt, to
       powinna ona odbyć się, w zależności od stwierdzonego ryzyka, w jednym z
       następujących miejsc:
       1) w punkcie kontroli granicznej lub w jego pobliżu,
       2) w gospodarstwie przeznaczenia,
       3) w stacji kwarantanny usytuowanej w pobliżu miejsca przeznaczenia
         zwierząt.
     8. Dopuszcza się ustalenie stacji kwarantanny w kraju eksportującym, pod
       warunkiem że spełnia warunki weterynaryjne obowiązujące w Unii
       Europejskiej.
     9. Właściwy powiatowy lekarz weterynarii sprawujący nadzór nad składem
       celnym, wolnym obszarem celnym, składem wolnocłowym, w zakresie
       przestrzegania warunków weterynaryjnych, kontroluje wprowadzanie i
       wyprowadzanie towarów ze składu celnego, wolnego obszaru celnego,
       składu wolnocłowego w zakresie, o którym mowa w ust. 3 pkt 1-4.";
15) dodaje się art. 15a w brzmieniu:
      "Art. 15a. 1. Przepisów o przywozie i przewozie towarów, o których mowa w
             art. 11-15, nie stosuje się do:
           1) niewielkich partii towaru przeznaczonych do własnego spożycia i
             stanowiących część bagażu osobistego,
           2) paczek wysyłanych przez osoby prywatne do osób prywatnych,
           3) próbek handlowych,
           4) produktów przeznaczonych do określonych badań lub analiz,
           5) produktów przeznaczonych do spożycia na pokładzie
             międzynarodowych środków transportu, pod warunkiem że nie zostaną
             one wprowadzone na terytorium Rzeczypospolitej Polskiej,
           6) psów i kotów towarzyszących podróżnym i nie przeznaczonych do
             obrotu, pod warunkiem że są zaopatrzone w świadectwo zdrowia,
           7) spreparowanych zwierząt lub ich części nieprzeznaczonych do
             działalności gospodarczej.
         2. Minister właściwy do spraw rolnictwa określi, w drodze
           rozporządzenia:
           1) wielkości oraz wymagania weterynaryjne w zakresie przywozu i
             przewozu towarów, o których mowa w ust. 1,
           2) szczegółowe zasady kontroli przez organy celne przywożonych z
             zagranicy i przewożonych psów i kotów, o których mowa w ust. 1
             pkt. 6
           - mając na względzie obowiązujące w tym zakresie przepisy Unii
             Europejskiej.";
16) art. 16 i 17 otrzymują brzmienie:
      "Art. 16. 1. W razie uzasadnionego niebezpieczeństwa przeniesienia z
             zagranicy choroby zakaźnej zwierząt lub innego zagrożenia dla
             zdrowia i życia ludzi lub zwierząt Rada Ministrów, na wniosek
             Głównego Lekarza Weterynarii, w drodze rozporządzenia:
           1) zakazuje przywozu do kraju lub przewozu przez terytorium
             Rzeczypospolitej Polskiej towarów lub innych produktów,
           2) może określić postępowanie granicznego lekarza weterynarii w
             stosunku do osób przybywających z zagranicy oraz ich produktów
           - mając na względzie ochronę zdrowia ludzi i zwierząt.
      Art. 17. 1. Główny Lekarz Weterynarii prowadzi listy krajowych zakładów
             uprawnionych do produkcji na rynki innych krajów, zwanych dalej
             "listami Głównego Lekarza Weterynarii". Zakłady produkujące
             materiał biologiczny, pozyskujące, przetwarzające i składujące
             mięso i inne środki spożywcze pochodzenia zwierzęcego, niejadalne
             produkty zwierzęce, środki żywienia zwierząt mogą zostać wpisane
             na właściwą listę Głównego Lekarza Weterynarii, jeżeli spełniają
             warunki weterynaryjne obowiązujące w produkcji na rynek krajów
             członkowskich Unii Europejskiej lub określone przez właściwe
             organy weterynaryjne kraju, do którego przeznaczony jest produkt.
         2. Nadzór nad przestrzeganiem przez producenta warunków, o których
           mowa w ust. 1, sprawuje powiatowy lekarz weterynarii.
         3. Wpis zakładu na listę, o której mowa w ust. 1, następuje na
           wniosek właściciela zakładu, po przeprowadzeniu kontroli przez
           powiatowego lekarza weterynarii i wydaniu, na podstawie kontroli
           sprawdzającej, pozytywnej opinii przez wojewódzkiego lekarza
           weterynarii oraz po zatwierdzeniu zakładu przez właściwy organ
           weterynaryjny Unii Europejskiej albo kraju, do którego są
           przeznaczone produkty, jeżeli takie zatwierdzenie jest wymagane.
         4. Jeżeli zakład nie spełnia albo nie przestrzega wymaganych warunków
           weterynaryjnych, albo uniemożliwia przeprowadzenie skutecznej
           kontroli, Główny Lekarz Weterynarii, na wniosek wojewódzkiego
           lekarza weterynarii, dokonuje zawieszenia uprawnień, o których mowa
           w ust. 1, lub skreślenia zakładu z listy Głównego Lekarza
           Weterynarii.
         5. O wpisach i zmianach dokonywanych na listach, o których mowa w
           ust. 1, Główny Lekarz Weterynarii powiadamia właściwego
           wojewódzkiego, a także powiatowego lekarza weterynarii, którzy
           dokonują odpowiednich adnotacji w rejestrze, o którym mowa w art. 5
           ust. 3c i art. 31 ust. 4.
         6. Produkcja środków spożywczych pochodzenia zwierzęcego w zakładach
           posiadających uprawnienia, o których mowa w ust. 1, może być
           prowadzona wyłącznie z użyciem surowców pochodzących z zakładów
           uprawnionych do produkcji na rynek danego kraju lub obszaru, z
           wyłączeniem produktów niepodlegających takim wymaganiom.
         7. Jeżeli zakłady, o których mowa w ust. 6, prowadzą produkcję z
           zastosowaniem surowców pochodzących z zakładów nieposiadających
           takich uprawnień, to surowce te powinny być przechowywane w
           oddzielnych magazynach, a proces produkcji z ich użyciem powinien
           być prowadzony w oddzielnych pomieszczeniach lub w wydzielonym
           cyklu produkcyjnym i czasie. Uzyskane w ten sposób produkty nie
           mogą być oznakowane inaczej niż produkty przeznaczone na rynek
           krajowy i mogą być wprowadzone wyłączenie do obrotu krajowego.";
17) art. 18 otrzymuje brzmienie:
      "Art. 18. 1. Towary przeznaczone do wywozu podlegają kontroli
             weterynaryjnej w miejscu wysyłki, z zastrzeżeniem ust. 2 i 3.
         2. Organy Inspekcji Weterynaryjnej mogą przeprowadzać kontrole
           przesyłek zwierząt w trakcie transportu, w punktach kontroli
           granicznej oraz w punkcie postojowym, mające na celu sprawdzenie
           przestrzegania przepisów o ochronie zwierząt.
         3. Właściwy organ Inspekcji Weterynaryjnej może w każdym czasie
           zarządzić, z zachowaniem wymogów prawa celnego, weterynaryjną
           kontrolę graniczną przy wywozie towarów, w przypadku podejrzenia
           wystąpienia:
           1) nieprawidłowości dotyczących przebiegu kontroli,
           2) nieprawidłowości w wydanych dokumentach weterynaryjnych,
           3) innych okoliczności stanowiących zagrożenie dla zdrowia ludzi lub
             zwierząt.
         4. Minister właściwy do spraw rolnictwa określi, w drodze
           rozporządzenia, gatunki zwierząt i produkty, którymi handel
           określają przepisy Unii Europejskiej, sposób prowadzenia kontroli
           weterynaryjnej, wymagania weterynaryjne, jakim muszą odpowiadać
           zwierzęta i produkty, oraz wzory wymaganych świadectw zdrowia lub
           dokumentów handlowych, mając na względzie swobodne przemieszczanie
           towarów między terytorium Rzeczypospolitej Polskiej a terytoriami
           innych krajów członkowskich Unii Europejskiej.";
18) w art. 19 w ust. 1:
   a) po wyrazie "zwierzęcia" dodaje się wyrazy "wymienionej w załączniku nr 1
     do ustawy,",
   b) w pkt 1 wyrazy "niezwłocznego, nie później niż w ciągu 24 godzin,"
     zastępuje się wyrazem "natychmiastowego";
19) dodaje się art. 20a w brzmieniu:
    "Art. 20a. 1. Tworzy się system gromadzenia i przekazywania informacji
             dotyczących występowania chorób zakaźnych, o których mowa w art.
             3.
         2. Powiatowy lekarz weterynarii prowadzi księgę chorób zakaźnych
           zwierząt zawierającą informacje o chorobach podlegających:
           1) natychmiastowemu zgłoszeniu,
           2) rejestracji.
         3. Lekarze weterynarii, o których mowa w art. 20 ust. 1, przekazują
           właściwemu powiatowemu lekarzowi weterynarii roczne informacje o
           chorobach podlegających rejestracji.
         4. Powiatowi lekarze weterynarii przekazują wojewódzkiemu lekarzowi
           weterynarii:
           1) informacje o chorobach zakaźnych zwierząt, o których mowa w art.
             3 ust. 1, natychmiast po ich wystąpieniu oraz za każdy miesiąc w
             formie zbiorczej,
           2) zbiorcze informacje roczne o występowaniu chorób, o których mowa
             w art. 3 ust. 2.
         5. Wojewódzcy lekarze weterynarii, w trybie określonym w ust. 4,
           przekazują informacje Głównemu Lekarzowi Weterynarii, który
           wykonując postanowienia konwencji i umów międzynarodowych, których
           Rzeczpospolita Polska jest stroną, powiadamia Komisję Europejską,
           właściwe organizacje międzynarodowe oraz inne kraje o występowaniu
           chorób zakaźnych zwierząt w Rzeczypospolitej Polskiej.
         6. Minister właściwy do spraw rolnictwa określi, w drodze
           rozporządzenia, wzór księgi chorób zakaźnych zwierząt, wzory
           raportów oraz sposoby przekazywania informacji o występowaniu
           chorób zakaźnych zwierząt, mając na względzie ujednolicenie sposobu
           zbierania i przekazywania danych dotyczących występowania chorób
           zakaźnych zwierząt.";
20) art. 21 otrzymuje brzmienie:
    "Art. 21. Minister właściwy do spraw rolnictwa określi, w drodze
          rozporządzenia:
         1) sposoby postępowania przy zwalczaniu poszczególnych chorób
           zakaźnych zwierząt, a w szczególności procedury stwierdzania i
           wygaszania ognisk tych chorób oraz sposób prowadzenia dokumentacji
           w tym zakresie,
         2) procedurę uznawania obszaru kraju lub jego części za wolne od
           chorób, o których mowa w pkt 1
         - mając na względzie zapobieganie rozprzestrzenianiu się chorób
           zakaźnych zwierząt, ochronę zdrowia ludzi i zwierząt, jak również
           możliwość przemieszczania zwierząt i produktów pochodzenia
           zwierzęcego między obszarami o takim samym statusie zdrowotnym.";
21) dodaje się art. 21a w brzmieniu:
      "Art. 21a. 1. W powiatach, województwach, a także w skali całego kraju
             przygotowuje się i poddaje stałej aktualizacji plany gotowości
             zwalczania chorób zakaźnych zwierząt, o których mowa w załączniku
             nr 1 do ustawy, oraz innych chorób charakteryzujących się wysokim
             stopniem zaraźliwości, o których mowa w art. 3 ust. 2. W planach
             tych przydzielone zostaną zadania organom administracji rządowej
             i samorządowej, a także poszczególnym podmiotom na wypadek
             wystąpienia chorób zakaźnych zwierząt.
         2. Minister właściwy do spraw rolnictwa, w porozumieniu z ministrem
           właściwym do spraw wewnętrznych i ministrem właściwym do spraw
           administracji publicznej, po zasięgnięciu opinii Rady SanitarnoEpizootiologicznej,
określi, w drodze rozporządzenia, warunki
           tworzenia i wykonywania planów gotowości, o których mowa w ust. 1,
           kierując się potrzebą szybkiego i skutecznego likwidowania ognisk
           chorób zakaźnych zwierząt.
         3. Projekty planów gotowości zwalczania chorób, wyszczególnionych w
           załączniku nr 1 do ustawy, przygotowują odpowiednio powiatowy
           lekarz weterynarii, wojewódzki lekarz weterynarii, Główny Lekarz
           Weterynarii, powołując w swoich strukturach organizacyjnych zespoły
           kryzysowe.";
22) w art. 22:
   a) w pkt 2 po wyrazach "miejsca pochodzenia" skreśla się przecinek i dodaje
     wyrazy "lub świadectw zdrowia zwierząt",
   b) w pkt 4 wyrazy "paszy, surowców paszowych" zastępuje się wyrazami
     "środków żywienia zwierząt",
   c) pkt 9 i 13 otrzymują brzmienie:
    "9) wyznaczyć określone miejsca, w odniesieniu do których obowiązuje zakaz
       wprowadzania, przeprowadzania i wyprowadzania zwierząt lub sprowadzania
       i wywożenia mięsa, środków spożywczych pochodzenia zwierzęcego i
       niejadalnych produktów zwierzęcych, zwłok zwierzęcych i środków
       żywienia zwierząt,",
    13) określać sposób postępowania ze zwierzętami chorymi albo podejrzanymi
       o zakażenie, zwłokami zwierzęcymi, mięsem, środkami spożywczymi
       pochodzenia zwierzęcego i niejadalnymi produktami zwierzęcymi oraz
       środkami żywienia zwierząt zakażonymi lub podejrzanymi o zakażenie,";
23) w art. 23:
   a) w ust. 1 pkt 6 otrzymuje brzmienie:
     "6) nakazać przegląd zwierząt, oczyszczanie, odkażanie, deratyzację i
       dezynfekcję miejsc przebywania zwierząt lub miejsc przechowywania i
       przetwarzania zwłok zwierzęcych, mięsa, środków spożywczych pochodzenia
       zwierzęcego i niejadalnych produktów zwierzęcych, środków żywienia
       zwierząt, a także oczyszczanie i odkażanie środków transportu,",
   b) dodaje się ust. 3 w brzmieniu:
     "3. Na wniosek wojewódzkiego lekarza weterynarii wojewoda uchyla wydane
       rozporządzenie, o którym mowa w ust. 2.";
24) w art. 25:
   a) w ust. 1 po wyrazie "kozy" dodaje się wyrazy " ,drób, jelenie i daniele
     utrzymywane w warunkach fermowych",
   b) w ust. 2 wyraz "surowców" zastępuje się wyrazem "produktów",
   c) dodaje się ust. 3a w brzmieniu:
    "3a. Odszkodowanie przysługuje również za zniszczone z nakazów organów
       Inspekcji Weterynaryjnej środki spożywcze pochodzenia zwierzęcego,
       środki żywienia zwierząt oraz sprzęt, który nie może być poddany
       dezynfekcji.",
   d) dodaje się ust. 9 w brzmieniu:
    "9. Minister właściwy do spraw rolnictwa określi tryb i sposób ustalania
       odszkodowania, o którym mowa w ust. 3a uwzględniając wartość rynkową
       zniszczonych produktów oraz sprzętu.";
25) dodaje się art. 25a w brzmieniu:
      "Art. 25a. 1. Wprowadza się obowiązek zwalczania chorób lub infekcji,
             które mogą być w naturalny sposób przenoszone ze zwierzęcia na
             człowieka lub przez środki spożywcze pochodzenia zwierzęcego.
         2. Minister właściwy do spraw rolnictwa w porozumieniu z ministrem
           właściwym do spraw zdrowia, określi, w drodze rozporządzenia:
           1) listę chorób, o których mowa w ust. 1, podlegających zwalczaniu u
             zwierząt,
           2) programy zwalczania chorób, o których mowa w ust. 1, oraz
             wysokość odszkodowania w przypadku nakazu zabicia zwierząt
           - kierując się potrzebą ochrony zdrowia i życia ludzi.
         3. Do zwalczania chorób, o których mowa w ust. 1, stosuje się
           przepisy art. 19-21 i 22-25.";
26) art. 26-29 otrzymują brzmienie:
      "Art. 26. 1. Zwierzęta rzeźne i ich mięso, mięso zwierząt łownych i
             innych zwierząt przeznaczone do spożycia przez ludzi, środki
             spożywcze pochodzenia zwierzęcego oraz środki żywienia zwierząt
             objęte są obowiązkiem badania, które należy do zadań powiatowego
             lekarza weterynarii.
         2. Powiatowy lekarz weterynarii organizuje i nadzoruje badania, o
           których mowa w ust. 1, ustala terenowe obwody badania i obwody
           badania dla poszczególnych rzeźni oraz wyznacza dla nich lekarzy
           weterynarii i inne osoby, o których mowa w art. 44, uprawnione do
           przeprowadzania badań.
      Art. 27. 1. Ubój zwierząt rzeźnych, których świeże mięso lub jego
             przetwory mają być wprowadzane na rynek, wykonywany jest
             wyłącznie w rzeźni, przy czym ubój z konieczności może być
             wykonywany również poza rzeźnią za zgodą i pod nadzorem lekarza
             weterynarii.
         2. Do uboju w rzeźni mogą być dopuszczone zwierzęta rzeźne
           zaopatrzone w świadectwo zdrowia oraz w przypadku bydła, owiec,
           kóz, świń, oznakowane zgodnie z systemem rejestracji i
           identyfikacji zwierząt.
         3. Powiatowy lekarz weterynarii, kierując do uboju sanitarnego
           zwierzęta rzeźne wydaje skierowanie określające w szczególności
           przyczynę wydania skierowania i dane identyfikujące zwierzę lub
           zwierzęta oraz inne informacje istotne z uwagi na ocenę mięsa.
         4. Lekarz weterynarii, kierując do uboju z konieczności zwierzęta,
           wydaje skierowanie zawierające dane identyfikujące zwierzę,
           przyczynę wydania skierowania, informację o stosowanych środkach
           farmaceutycznych oraz inne informacje istotne z uwagi na ocenę
           mięsa.
         5. Dopuszcza się ubój drobiu na terenie ferm drobiu o małej zdolności
           produkcyjnej oraz królików na terenie gospodarstw, jeżeli mięso ma
           być dostarczone do sprzedaży detalicznej lub bezpośrednio do
           konsumenta w tej samej lub sąsiedniej miejscowości oraz po
           spełnieniu warunków określonych w przepisach wydanych na podstawie
           art. 32 pkt 3.
         6. Dopuszcza się:
           1) ubój zwierząt dzikich utrzymywanych przez człowieka oraz jeleni i
             danieli utrzymywanych w warunkach fermowych na terenie
             gospodarstwa, w którym są chowane, pod warunkiem uzyskania zgody
             powiatowego lekarza weterynarii,
           2) ubój świń, owiec i kóz na terenie gospodarstw, pod warunkiem
             wykorzystania uzyskanego mięsa wyłącznie na potrzeby własne,
           3) obrót niewielką ilością mięsa zwierząt łownych, polegający na
             bezpośrednim dostarczaniu towaru przez uprawniony podmiot do
             konsumenta lub sprzedaży detalicznej,
           4) przechowywanie i rozbiór mięsa zwierząt łownych w miejscach
             sprzedaży detalicznej lub przyległych pomieszczeniach
             produkcyjnych, jeżeli jest ono przechowywane i przygotowywane
             wyłącznie w celu bezpośredniej sprzedaży konsumentowi.
     Art. 28. 1. Obowiązkiem badania są objęte:
           1) przed ubojem - zwierzęta rzeźne, z których świeże mięso oraz jego
             przetwory mają być wprowadzane na rynek,
           2) po uboju - mięso i narządy zwierząt rzeźnych, z wyjątkiem
             nieprzeznaczonego do wprowadzania na rynek mięsa królików i
             drobiu,
           3) po odstrzeleniu - mięso i narządy zwierząt łownych, z wyjątkiem
             zwierzyny drobnej niepoddanej patroszeniu, skórowaniu lub
             odpierzeniu, dostarczonej bezpośrednio do konsumenta lub sprzedaży
             detalicznej.
         2. W zależności od wyniku badania zwierzęcia, przeprowadzonego przed
           ubojem, może być wydane:
           1) zezwolenie na ubój,
           2) zezwolenie na ubój z zachowaniem określonych warunków,
           3) zakaz uboju.
         3. Po uboju wszystkie części zwierzęcia powinny pozostać w miejscu
           uboju do czasu zbadania, wydania oceny i oznakowania mięsa, z
           wyłączeniem prób pobranych do badań laboratoryjnych.
     Art. 29. 1. W zależności od wyniku badania mięsa rozróżnia się i
             odpowiednio znakuje:
           1) mięso zdatne do spożycia,
           2) mięso warunkowo zdatne do spożycia,
           3) mięso niezdatne do spożycia.
         2. Mięso pozyskane ze świń, kóz i owiec poddanych ubojowi we własnym
           gospodarstwie podlega dodatkowemu znakowaniu i może być
           wykorzystane wyłącznie na własne potrzeby.
         3. Mięso i jego przetwory przeznaczone do wprowadzania na rynek
           powinny być zaopatrzone w jeden z następujących dokumentów:
           1) świadectwo zdrowia wystawione przez urzędowego lekarza
             weterynarii,
           2) handlowy dokument identyfikacyjny zawierający znak weterynaryjny.
         4. Przeznaczone do spożycia mięso wołowe, poza wymaganiami
           określonymi w ust. 3, może być wprowadzone na rynek po dołączeniu
           do każdego elementu lub porcji mięsa etykiety zawierającej dane
           pochodzące z dokumentu identyfikacyjnego zwierzęcia.
         5. Minister właściwy do spraw rolnictwa określi, w drodze
           rozporządzenia, systemy znakowania mięsa i informacje, jakie
           powinny zawierać etykiety, o których mowa w ust. 4, mając na
           względzie możliwość zidentyfikowania zwierzęcia, od którego mięso
           pochodzi, jak również miejsca jego pochodzenia i przebywania.
         6. Minister właściwy do spraw rolnictwa określi, w drodze
           rozporządzenia, sposób uzdatnienia mięsa warunkowo zdatnego do
           spożycia oraz postępowania z mięsem niezdatnym do spożycia, mając
           na względzie zachowanie zdrowia ludzi i zwierząt.";
27) w art. 30:
   a) w ust. 1 dodaje się zdanie drugie w brzmieniu:
     "Ocena wydana w tym trybie ma charakter ostateczny.",
   b) ust. 2 otrzymuje brzmienie:
     "2. Wniosek o zmianę oceny mięsa, o którym mowa w ust. 1, składany jest
       na piśmie powiatowemu lekarzowi weterynarii za pośrednictwem lekarza,
       który dokonał badania.";
28) art. 31 otrzymuje brzmienie:
      "Art. 31. 1. Podmioty podejmujące działalność lub zajmujące się ubojem
             zwierząt rzeźnych lub skupem zwierząt łownych, rozbiorem i
             przetwórstwem mięsa oraz produkcją mięsa mielonego i wyrobów
             mięsnych niepoddanych obróbce termicznej, pozyskiwaniem,
             przetwórstwem mleka, ryb, skorupiaków, mięczaków, jaj
             konsumpcyjnych i innych środków spożywczych pochodzenia
             zwierzęcego, a także ich składowaniem i transportem, są
             obowiązane:
           1) zapewnić warunki weterynaryjne, w tym wynikające z projektu
             technologicznego zakładu, opracowanego na etapie projektu
             budowlanego zaopiniowanego przez powiatowego lekarza weterynarii
             lub rzeczoznawcę uznanego przez Głównego Lekarza Weterynarii,
           2) zgłosić zamiar rozpoczęcia działalności właściwemu powiatowemu
             lekarzowi weterynarii co najmniej 60 dni przed jej rozpoczęciem
             oraz zaprzestanie działalności w terminie 7 dni od jej
             zaprzestania.
         2. Obowiązek wynikający z ust. 1 nie dotyczy podmiotów zajmujących
           się pozyskiwaniem mleka i jaj konsumpcyjnych dla własnych potrzeb.
         3. Powiatowy lekarz weterynarii, po dokonaniu kontroli w zakresie, o
           którym mowa w ust. 1, wydaje decyzję w sprawie dopuszczenia lub
           niedopuszczenia zakładu do prowadzenia produkcji, nadaje
           weterynaryjny numer identyfikacyjny, o ile jest on wymagany, a
           także kwalifikuje zakład do prowadzenia sprzedaży:
           1) na rynek Unii Europejskiej lub innych państw,
           2) na rynek krajowy,
           3) bezpośredniej.
         4. Powiatowy lekarz weterynarii prowadzi rejestr zakładów
           dopuszczonych do prowadzenia produkcji na obszarze jego
           właściwości. Do rejestru wpisuje się informacje dotyczące
           przeprowadzonych kontroli oraz decyzji wydanych w trybie ust. 3 i
           art. 31b.
         5. Powiatowy lekarz weterynarii może w każdym czasie kontrolować, czy
           są spełnione i utrzymywane warunki, o których mowa w ust. 1 pkt
           1.";
29) dodaje się art. 31a-31c w brzmieniu:
    "Art. 31a. 1. Dla zakładów prowadzących działalność, o której mowa w art.
             31, którym nadano weterynaryjny numer indentyfikacyjny, wprowadza
             się system numeracji, który prowadzi Główny Lekarz Weterynarii.
         2. Minister właściwy do spraw rolnictwa, w drodze rozporządzenia:
           1) określi sposób prowadzenia systemu numeracji, o którym mowa w
             ust. 1,
           2) może rozszerzyć zakres nadawania numeracji innym rodzajom
             działalności, w tym wymienionym w art. 5
           - mając na względzie obowiązujące w tym zakresie przepisy Unii
             Europejskiej.
     Art. 31b. 1. Powiatowy lekarz weterynarii w razie stwierdzenia, że
             działalność, o której mowa w art. 31, prowadzona jest niezgodnie
             z warunkami weterynaryjnymi, w zależności od zagrożenia zdrowia
             ludzi, zwierząt albo naruszenia przepisów o ochronie zwierząt,
             wydaje decyzję:
           1) nakazującą usunięcie uchybień,
           2) zakazującą produkcji niektórych produktów lub handlu,
           3) ograniczającą wielkość produkcji lub nakazującą jej wstrzymanie,
           4) ograniczającą obszar wprowadzania na rynek.
         2. Powiatowy lekarz weterynarii może cofnąć decyzję o dopuszczeniu
           zakładu do prowadzenia produkcji oraz o nadaniu weterynaryjnego
           numeru identyfikacyjnego, o którym mowa w art. 31 ust. 3, jeżeli
           kierujący zakładem nie zastosuje się do zaleceń wydanych w celu
           zapewnienia wymaganych warunków weterynaryjnych w określonym
           terminie.
         3. Przepisy art. 31 i 31b nie naruszają przepisów art. 5 i 6.
     Art. 31c. 1. Podmioty, o których mowa w art. 31 ust. 1, odpowiadają za
             jakość i bezpieczeństwo zdrowotne środków spożywczych pochodzenia
             zwierzęcego w zakresie prowadzonej przez nie działalności.
         2. W przypadku podejrzenia niewłaściwej jakości zdrowotnej środków
           spożywczych, o których mowa w ust. 1, powiatowy lekarz weterynarii
           podejmuje czynności kontrolne w celu sprawdzenia jakości zdrowotnej
           tych środków, przed wprowadzeniem ich na rynek. Przepisy art. 31b
           stosuje się odpowiednio.
         3. Środki spożywcze pochodzenia zwierzęcego przeterminowane lub o
           niewłaściwej jakości zdrowotnej wprowadzone do obrotu nie podlegają
           zwrotowi do producenta.
         4. W razie stwierdzenia, że środki spożywcze pochodzenia zwierzęcego
           o niewłaściwej jakości zdrowotnej zostały wprowadzone na rynek,
           właściwy powiatowy lekarz weterynarii powiadamia o tym właściwy
           organ Inspekcji Sanitarnej.
         5. Postępowanie ze środkami spożywczymi pochodzenia zwierzęcego o
           niewłaściwej jakości zdrowotnej regulują przepisy o warunkach
           zdrowotnych żywności i żywienia.";
30) art. 32 otrzymuje brzmienie:
    "Art. 32. Minister właściwy do spraw rolnictwa, w drodze rozporządzenia,
           określi:
           1) sposób badania zwierząt rzeźnych, badania, oceny i znakowania
             mięsa tych zwierząt oraz mięsa zwierząt łownych, wykorzystania
             mięsa warunkowo zdatnego do spożycia, mięsa niezdatnego do
             spożycia oraz prowadzenia dokumentacji w tym zakresie i wzory
             świadectw lub innych dokumentów identyfikacyjnych, o których mowa
             w art. 27 ust. 2,
           2) szczegółowe warunki weterynaryjne wymagane przy prowadzeniu
             działalności, o których mowa w art. 31 ust. 1, oraz wzory
             świadectw, o których mowa w art. 29 ust. 3 pkt 1,
           3) szczegółowe warunki weterynaryjne wymagane przy uboju zwierząt
             dzikich utrzymywanych przez człowieka, królików, jeleni i danieli
             utrzymywanych w warunkach fermowych na terenie gospodarstw, oraz
             szczegółowe warunki udzielania zgody na ubój,
           4) rodzaje działalności gospodarczej i rodzaje zakładów
             nadzorowanych przez organy Inspekcji Weterynaryjnej, którym nadaje
             się weterynaryjny numer indentyfikacyjny,
           5) szczegółowe warunki weterynaryjne wymagane przy prowadzeniu
             działalności związanej ze sprzedażą bezpośrednią
           - mając na względzie obowiązujące w tym zakresie przepisy Unii
             Europejskiej, jak również potrzebę ujednolicenia sposobów badania
             zwierząt rzeźnych i ich mięsa, prowadzenia dokumentacji w tym
             zakresie, oceny, znakowania i postępowania z mięsem oraz
             przestrzegania zasad ochrony zwierząt.";
31) w art. 34 ust. 4 wyraz "Zastępcę" zastępuje się wyrazami "Zastępców, nie
  więcej niż dwóch,";
32) w art. 35:
   a) ust. 1 otrzymuje brzmienie:
     "1. Do zakresu działania Inspekcji Weterynaryjnej należy zapobieganie
       chorobom zakaźnym zwierząt i ich zwalczanie oraz nadzór nad jakością
       zdrowotną produktów pochodzenia zwierzęcego, a w szczególności:
        1) badanie zwierząt rzeźnych i ich mięsa, mięsa zwierząt łownych oraz
         innych zwierząt, przeznaczonego do spożycia przez ludzi,
        2) sprawowanie weterynaryjnej kontroli granicznej,
        3) sprawowanie nadzoru nad przestrzeganiem warunków weterynaryjnych,
        4) sprawowanie nadzoru nad jakością zdrowotną środków spożywczych
         pochodzenia zwierzęcego, w tym nad warunkami sanitarnymi ich
         pozyskiwania, produkcji, przetwarzania, składowania, transportu oraz
         sprzedaży bezpośredniej,
        5) sprawowanie nadzoru nad obrotem zwierzętami i produktami pochodzenia
         zwierzęcego,
        6) sprawowanie nadzoru nad jakością zdrowotną środków żywienia
         zwierząt,
        7) sprawowanie nadzoru nad stosowaniem środków farmaceutycznych i
         materiałów medycznych przeznaczonych dla zwierząt i nad obrotem tymi
         środkami i materiałami,
        8) kontrola występowania pozostałości chemicznych i biologicznych,
         leków oraz skażeń promieniotwórczych w tkankach zwierząt, środkach
         spożywczych pochodzenia zwierzęcego oraz środkach żywienia zwierząt,
        9) sprawowanie nadzoru nad zdrowiem zwierząt przeznaczonych do rozrodu
         oraz nad jakością zdrowotną materiału biologicznego,
       10) sprawowanie nadzoru nad przestrzeganiem przepisów o ochronie
         zwierząt,
       11) sprawowanie kontroli nad przestrzeganiem zasad identyfikacji i
         rejestracji zwierząt oraz kontroli ich przemieszczania,
       12) przeprowadzanie przez zakłady higieny weterynaryjnej, wchodzące w
         skład wojewódzkich inspektoratów weterynaryjnych, rozpoznawczych
         badań laboratoryjnych.
   b) dodaje się ust. 1a i 1b w brzmieniu:
    "1a. Inspekcja Weterynaryjna wykonuje zadania, o których mowa w ust. 1, na
       podstawie niniejszej ustawy oraz przepisów odrębnych w zakresie
       określonym tymi przepisami.
     1b. Inspekcja Weterynaryjna może inicjować, organizować i prowadzić
       działalność oświatowo-informacyjną dla podmiotów podlegających
       nadzorowi Inspekcji Weterynaryjnej oraz popularyzować przepisy z
       zakresu zwalczania chorób zakaźnych zwierząt, higieny środków
       spożywczych pochodzenia zwierzęcego i środków żywienia zwierząt oraz
       ochrony zwierząt.";
33) w art. 36:
   a) w ust. 1 pkt 3 otrzymuje brzmienie:
     "3) powiatowy lekarz weterynarii, jako kierownik powiatowej inspekcji
       weterynaryjnej, wchodzącej w skład zespolonej administracji powiatowej,
       pod zwierzchnictwem starosty,",
   b) ust. 4 otrzymuje brzmienie:
     "4. Funkcje wojewódzkiego, powiatowego i granicznego lekarza weterynarii
       i ich zastępców mogą pełnić wyłącznie osoby będące lekarzami
       weterynarii, posiadające prawo wykonywania zawodu oraz:
       1) w przypadku wojewódzkiego lekarza weterynarii i jego zastępcy co
         najmniej 5-letni staż pracy w administracji weterynaryjnej,
       2) w przypadku powiatowego i granicznego lekarza weterynarii i ich
         zastępców co najmniej 3-letni staż pracy w administracji
         weterynaryjnej.",
   c) dodaje się ust. 4a w brzmieniu:
    "4a. Dodatkowo na stanowisko wojewódzkiego, powiatowego i granicznego
       lekarza weterynarii i ich zastępców wymagane jest posiadanie tytułu
       specjalisty z jednej z wymienionych dziedzin:
       1) epizootiologii i administracji weterynaryjnej,
       2) higieny zwierząt rzeźnych i żywności pochodzenia zwierzęcego.";
34) w art. 37:
   a) w ust. 3 skreśla się wyrazy "lub za jego zgodą",
   b) w ust. 5 po wyrazach "Granicznego lekarza weterynarii" dodaje się wyrazy
     "i jego zastępcę",
   c) po ust. 5 dodaje się ust. 6 i 7 w brzmieniu:
     "6. Główny Lekarz Weterynarii może w każdym czasie zawiesić lub odsunąć
       od wykonywania obowiązków wojewódzkiego, powiatowego i granicznego
       lekarza weterynarii, jeżeli działalność tego lekarza lub podległej mu
       jednostki może zagrozić prawidłowemu wykonywaniu zadań Inspekcji
       Weterynaryjnej, a zwłaszcza naruszyć bezpieczeństwo sanitarnoweterynaryjne
na obszarze właściwości danego organu. Zawieszenie lub
       odsunięcie od wykonywania obowiązków następuje w drodze decyzji i
       wymaga niezwłocznego powiadomienia odpowiednio wojewody lub starosty.
       Doręczenie decyzji wraz ze szczegółowym uzasadnieniem powinno nastąpić
       bez zbędnej zwłoki.
     7. Kompetencje Głównego Lekarza Weterynarii, o których mowa w ust. 6,
       przysługują wojewódzkiemu lekarzowi weterynarii w stosunku do
       granicznego i powiatowego lekarza weterynarii.";
35) art. 39a otrzymuje brzmienie:
      "Art. 39a. 1. Główny Lekarz Weterynarii:
           1) ustala ogólne kierunki działania Inspekcji Weterynaryjnej,
           2) koordynuje i kontroluje wykonywanie zadań przez wojewódzkich,
             powiatowych i granicznych lekarzy weterynarii,
           3) może wydawać wojewódzkim, powiatowym i granicznym lekarzom
             weterynarii polecenia dotyczące podjęcia czynności w zakresie ich
             merytorycznego działania oraz żądać od nich informacji o całym
             zakresie działania Inspekcji Weterynaryjnej,
           4) w przypadku stwierdzenia w trakcie prowadzonej kontroli uchybień,
             może wydać decyzję o czasowym zawieszeniu lub odebraniu uprawnień,
             uchylając decyzję powiatowego, granicznego lub wojewódzkiego
             lekarza weterynarii,
           5) współpracuje z właściwymi organami weterynaryjnymi krajów
             członkowskich Unii Europejskiej i krajów trzecich, Komisją
             Europejską, Międzynarodowym Urzędem do Spraw Epizootii oraz innymi
             organizacjami międzynarodowymi, których Polska jest członkiem, w
             zakresie swoich właściwości,
           6) dokonuje analiz i ocen sytuacji epizootycznej, jakości zdrowotnej
             środków spożywczych pochodzenia zwierzęcego i stanu sanitarnego
             ich produkcji,
           7) opracowuje programy i plany dotyczące zapobiegania chorobom
             zakaźnym zwierząt i ich zwalczania,
           8) wydaje instrukcje określające sposób postępowania organów i
             inspektorów Inspekcji Weterynaryjnej,
           9) organizuje szkolenia dla pracowników Inspekcji Weterynaryjnej,
          10) inicjuje zmiany przepisów prawnych z dziedziny weterynarii oraz
             opiniuje projekty aktów normatywnych,
          11) utrzymuje niezbędną rezerwę szczepionek i biopreparatów
             niezbędnych do diagnozowania i zwalczania chorób zakaźnych
             zwierząt,
          12) wykonuje inne zadania określone w ustawie i przepisach odrębnych.
         2. Główny Lekarz Weterynarii składa Prezesowi Rady Ministrów oraz
           ministrowi właściwemu do spraw rolnictwa coroczne sprawozdanie o
           stanie bezpieczeństwa sanitarno-weterynaryjnego kraju.
         3. Uprawnienia, o których mowa w ust. 1 pkt 1-4 i 9, przysługują
           wojewódzkiemu lekarzowi weterynarii w stosunku do powiatowych i
           granicznych lekarzy weterynarii.
         4. Wojewódzki lekarz weterynarii i powiatowy lekarz weterynarii raz
           na rok, a na żądanie w każdym czasie, przekazują odpowiednio
           wojewodzie i staroście informacje o stanie bezpieczeństwa sanitarnoweterynaryjnego
na obszarze województwa lub powiatu.
         5. Informacje, o których mowa w ust. 4, wojewódzki lekarz weterynarii
           przekazuje również Głównemu Lekarzowi Weterynarii.
         6. W przypadku bezpośredniego zagrożenia bezpieczeństwa sanitarnoweterynaryjnego
odpowiednio wojewoda lub starosta (prezydent miasta
           na prawach powiatu) może wydać właściwemu organowi Inspekcji
           Weterynaryjnej polecenie podjęcia działań zmierzających do
           usunięcia tego zagrożenia.
         7. Polecenie wydane na podstawie ust. 6 nie może dotyczyć wykonania
           konkretnych czynności służbowych ani określać sposobu wykonania
           zadania przez organy Inspekcji Weterynaryjnej. Polecenie powinno
           ustalać przedmiot działania lub wskazywać stan niezgodny z prawem,
           którego usunięcie dotyczy.";
36) w art. 39b w ust. 1 wyrazy "art. 39a ust. 5" zastępuje się wyrazami "art.
  39a ust. 6;
37) w art. 39c:
   a) dotychczasową treść oznacza się jako ust. 1,
   b) dodaje się ust. 2 w brzmieniu:
     "2. Przepis ust. 1 stosuje się odpowiednio, jeżeli między organami
       powiatu a powiatowym lekarzem weterynarii zachodzą rozbieżności co do
       stanowisk dotyczących przedmiotu kontroli i działań podejmowanych na
       podstawie niniejszej ustawy.";
38) w art. 41 dodaje się ust. 1a w brzmieniu:
  "1a. Uzyskane w wyniku kontroli informacje, dokumenty i inne dane, dotyczące
     w szczególności stosowanej przez kontrolowanego technologii, są objęte
     tajemnicą służbową i nie mogą być przekazywane innym organom ani
     ujawniane, jeśli nie wymaga tego dobro publiczne.";
39) dodaje się art. 41a w brzmieniu:
      ,,Art. 41a. 1. Urzędowy lekarz weterynarii nie może poświadczać w
             świadectwie zdrowia zwierząt lub innym dokumencie weterynaryjnym
             danych, których sprawdzenie nie jest możliwe, oraz podpisywać
             świadectw zdrowia lub innych dokumentów weterynaryjnych in
             blanco, lub dokumentów dotyczących towarów, których nie
             kontrolował lub których kontrola nie należała do jego
             właściwości.
         2. Urzędowy lekarz weterynarii może wystawić świadectwo zdrowia na
           podstawie wyników badań kontrolnych, a także badań wykonanych w
           trakcie kontroli wewnętrznej, kontroli epizootycznej lub
           epidemiologicznej oraz na podstawie wyników innych urzędowych
           kontroli, jeżeli są prowadzone systematycznie.
         3. Organy Inspekcji Weterynaryjnej oraz osoby, o których mowa w art.
           44, nie mogą pracować na rzecz gospodarstw lub zakładów, wobec
           których wykonują czynności urzędowe.
         4. Kopie wystawianych świadectw zdrowia powinny być przechowywane
           przez wystawiającego przez okres 3 lat w celu umożliwienia
           identyfikacji podpisów.
         5. Minister właściwy do spraw rolnictwa określi, w drodze
           rozporządzenia, szczegółowe zasady wystawiania świadectw zdrowia
           mając na względzie utworzenie jednolitego systemu certyfikacji w
           miejscach produkcji i wysyłki towarów.";
40) art. 43 otrzymuje brzmienie:
      "Art. 43. 1. Dla oceny stanu epizootycznego oraz zapewnienia zdrowia
             ludzi i zwierząt na obszarze kraju lub jego części organy
             Inspekcji Weterynaryjnej prowadzą badania kontrolne zakażeń
             zwierząt, w tym zoonoz.
         2. Minister właściwy do spraw rolnictwa, w drodze rozporządzenia:
           1) określi rodzaj jednostek chorobowych, sposób prowadzenia
             kontroli, zakres badań oraz zasady ich finansowania,
           2) może wprowadzić zakaz przeprowadzania ochronnych szczepień
             zwierząt przeciwko określonym chorobom zakaźnym
           - mając na względzie zapewnienie bezpieczeństwa sanitarnego kraju.";
41) dodaje się art. 43a w brzmieniu:
      "Art. 43a. 1. Dla zapewnienia właściwej jakości zdrowotnej żywności i
             ochrony zdrowia publicznego organy Inspekcji Weterynaryjnej
             prowadzą badania kontrolne pozostałości chemicznych,
             biologicznych, leków i skażeń promieniotwórczych u zwierząt
             żywych, w tkankach lub narządach zwierząt po uboju i w produktach
             spożywczych pochodzenia zwierzęcego.
         2. Minister właściwy do spraw rolnictwa określi, w drodze
           rozporządzenia, wykaz substancji objętych badaniami kontrolnymi,
           zakres i sposób prowadzenia programu badań, sposób pobierania
           próbek, zakres badań, rodzaj i wielkość próbek, sposób
           dokumentowania, tryb postępowania wyjaśniającego w przypadku
           stwierdzenia obecności substancji zakazanych lub przekroczenia
           dopuszczalnego maksymalnego poziomu pozostałości, o których mowa w
           ust. 1, kierując się potrzebą zapewnienia właściwej jakości
           zdrowotnej żywności oraz ochrony zdrowia publicznego.
         3. Dopuszczalne maksymalne poziomy pozostałości, o których mowa w
           ust. 1, określają odrębne przepisy.";
42) art. 44 otrzymuje brzmienie:
      "Art. 44. 1. Organ Inspekcji Weterynaryjnej może:
           1) wyznaczać na czas określony lekarzy weterynarii niebędących
             pracownikami Inspekcji Weterynaryjnej do wykonywania niektórych
             czynności, w tym:
               a) ochronnych szczepień i badań rozpoznawczych,
               b) nadzoru nad spędami i innymi miejscami gromadzenia zwierząt,
               c) badania zwierząt wprowadzanych na rynek i wystawiania
                 świadectw zdrowia,
               d) badania zwierząt rzeźnych i ich mięsa, mięsa zwierząt
                 łownych oraz nadzoru nad jego rozbiorem, przetwórstwem i
                 składowaniem, wraz z wystawieniem wymaganych świadectw
                 zdrowia,
               e) nadzoru nad warunkami pozyskiwania mleka, punktami skupu i
                 przetwórstwem mleka,
               f) nadzoru nad przetwórstwem i składowaniem ryb i jaj
                 konsumpcyjnych,
               g) kontroli i nadzoru nad gospodarstwami,
           2) wyznaczać inne osoby, niebędące pracownikami Inspekcji
             Weterynaryjnej, posiadające odpowiednie kwalifikacje do
             wykonywania niektórych czynności pomocniczych.
         2. W przypadkach, o których mowa w ust. 1, organ Inspekcji
           Weterynaryjnej określi rodzaj i zakres czynności oraz prowadzi
           listę osób wyznaczonych do ich wykonywania.
         3. Wykonywanie czynności, o których mowa w ust. 1, może nastąpić po
           zawarciu umowy, określającej w szczególności sposób, zakres i
           miejsce wykonywania tych czynności, wysokość wynagrodzenia za ich
           wykonanie oraz termin płatności.
         4. Wykonywanie czynności, o których mowa w ust. 1, nie stanowi
           zatrudnienia na podstawie stosunku pracy.
         5. Wyznaczenie, o którym mowa w ust. 1, następuje w drodze decyzji.
         6. Minister właściwy do spraw rolnictwa, na wniosek Głównego Lekarza
           Weterynarii, po zasięgnięciu opinii Krajowej Rady LekarskoWeterynaryjnej,
określi, w drodze rozporządzenia:
           1) kwalifikacje osób wyznaczonych do wykonywania czynności, o
             których mowa w ust. 1,
           2) warunki wynagradzania i wysokość wynagrodzenia za wykonywanie
             czynności, o których mowa w ust. 1 oraz w art. 44b
           - mając na względzie zapewnienie odpowiedniego poziomu i jakości
             wykonywanych czynności.
         7. Główny Lekarz Weterynarii prowadzi listę lekarzy weterynarii
           upoważnionych do wystawiania świadectw zdrowia dla towarów
           wywożonych za granicę, z dołączonymi do niej wzorami ich
           podpisów.";
43) dodaje się art. 44a i 44b w brzmieniu:
      "Art. 44a. 1. Pracownicy Inspekcji Weterynaryjnej oraz osoby wyznaczone
             do wykonywania czynności, o których mowa w art. 44 ust. 1, są
             obowiązane przy wykonywaniu tych czynności posiadać upoważnienie
             i nosić na widocznym miejscu odznakę identyfikacyjną.
         2. Minister właściwy do spraw rolnictwa określi, w drodze
           rozporządzenia, wzory upoważnienia i odznaki identyfikacyjnej,
           mając na względzie potrzebę zapewnienia identyfikacji osób
           uprawnionych do przeprowadzania kontroli w imieniu Inspekcji
           Weterynaryjnej.
      Art. 44b. Organ Inspekcji Weterynaryjnej w razie stwierdzenia zagrożenia
             epizootycznego lub epidemicznego nakazuje, w drodze decyzji,
             lekarzom weterynarii wykonywanie czynności koniecznych do
             likwidacji zagrożenia.";
44) w art. 45 ust. 1 i 3 otrzymują brzmienie:
   "1. Powiatowe inspektoraty weterynarii w celu realizacji zobowiązań
     wynikających z umów, o których mowa w art. 44 ust. 3, mogą tworzyć środki
     specjalne o nazwie inspekcja zwierząt wprowadzonych na rynek oraz higieny
     produktów zwierzęcych.",
   "3. Z opłat gromadzonych na środkach specjalnych pokrywane są wydatki na
     realizację wynagrodzeń osób niebędących pracownikami Inspekcji
     Weterynaryjnej oraz koszty wykonywania zadań określonych w art. 44 ust. 1,
     a w szczególności koszty obsługi wyodrębnionego rachunku bankowego, druków
     do prowadzenia dokumentacji, pieczęci do znakowania mięsa, odczynników do
     badania metodą wytrawiania, badań laboratoryjnych niezbędnych do oceny
     mięsa, dojazdów, badań odwoławczych i szkoleń wyznaczonych lekarzy
     weterynarii.";
45) art. 48 otrzymuje brzmienie:
      "Art. 48. 1. Stwierdzenie choroby zakaźnej zwierzęcia, wydanie oceny
             mięsa, oceny zdrowotnej jakości środków spożywczych pochodzenia
             zwierzęcego, niejadalnych produktów zwierzęcych, materiału
             biologicznego, środków żywienia zwierząt może być poprzedzone
             przeprowadzeniem laboratoryjnych badań rozpoznawczych. Badania te
             obejmują również kontrolowanie szkodliwych dla ludzi i zwierząt
             czynników biologicznych, chemicznych i fizycznych, o których mowa
             w art. 43a.
         2. Minister właściwy do spraw rolnictwa określi, w drodze
           rozporządzenia, warunki bezpieczeństwa epizootycznego i
           epidemiologicznego dla poszczególnych rodzajów laboratoriów, mając
           na względzie w szczególności zabezpieczenie przed możliwością
           rozprzestrzeniania się chorób zakaźnych zwierząt i ludzi.
         3. Nadzór nad jakością badań wykonywanych przez uprawnione
           laboratoria oraz wykonywanie badań niezbędnych do rozpatrzenia
           odwołania od decyzji organu Inspekcji Weterynaryjnej należy do
           laboratoriów, o których mowa w art. 48a ust. 1, w zakresie ich
           kompetencji.
         4. Uprawnionymi laboratoriami są laboratoria zatwierdzone przez
           ministra właściwego do spraw rolnictwa na podstawie przepisów o
           systemie zgodności i akredytacji.
         5. Minister właściwy do spraw rolnictwa określi, w drodze
           rozporządzenia, warunki i tryb zatwierdzania laboratoriów, mając na
           względzie właściwą jakość wykonywanych badań.";
46) dodaje się art. 48a w brzmieniu:
      "Art. 48a. 1. Tworzy się laboratoria wzorcowe koordynujące badania innych
             laboratoriów, zwane dalej "laboratoriami referencyjnymi".
         2. Zadaniem laboratoriów referencyjnych jest:
           1) ujednolicanie standardów i metod diagnostycznych,
           2) sprawdzanie jakości preparatów diagnostycznych używanych do
             badań, o których mowa w art. 48 ust. 1,
           3) organizacja okresowych testów porównawczych poszczególnych metod
             diagnostycznych, stosowanych przez laboratoria uprawnione przez
             ministra właściwego do spraw rolnictwa,
           4) prowadzenie szkoleń pracowników uprawnionych laboratoriów,
           5) prowadzenie badań laboratoryjnych mających na celu potwierdzanie
             wyników badań przeprowadzonych przez uprawnione laboratoria, w
             szczególności dotyczących chorób podlegających obowiązkowi
             zwalczania, jeżeli zachodzi wątpliwość co do prawidłowości tych
             wyników.
         3. Zadania wymienione w ust. 2 pkt 1-3 są finansowane z budżetu
           państwa z części, którymi dysponuje minister właściwy do spraw
           rolnictwa.
         4. Minister właściwy do spraw rolnictwa określi, w drodze
           rozporządzenia, wykaz laboratoriów referencyjnych właściwych dla
           poszczególnych rodzajów i kierunków badań.";
47) art. 49 otrzymuje brzmienie:
      "Art. 49. 1. Za badania i inne czynności wykonywane przez Inspekcję
             Weterynaryjną pobiera się opłaty weterynaryjne, z zastrzeżeniem
             ust. 5.
         2. Opłaty weterynaryjne pobiera się za:
           1) badanie:
               a) zwierząt przeznaczonych do obrotu,
               b) środków spożywczych pochodzenia zwierzęcego, niejadalnych
                 produktów zwierzęcych, środków żywienia zwierząt oraz
                 materiału biologicznego, w trakcie produkcji i przechowywania,
                 przeznaczonych do obrotu,
               c) zwierząt rzeźnych i ich mięsa, mięsa zwierząt łownych oraz
                 ryb,
           2) szczepienia ochronne zwierząt,
           3) kontrolę:
               a) mięsa przeznaczonego do rozbioru, przetwórstwa i
                 składowania, jeżeli mięso to pochodzi z innego zakładu,
               b) ryb, skorupiaków i mięczaków, wprowadzanych do zakładów
                 przetwórstwa i składowania,
               c) mleka w punktach skupu mleka surowego i mleka surowego
                 wprowadzanego do przetwórstwa,
           4) czynności związane z:
               a) pobieraniem prób do badań kontrolnych,
               b) weterynaryjną kontrolą graniczną,
               c) kontrolą statków połowowych i statków przetwórni,
               d) kontrolą towarów, spędów i wystaw zwierząt,
           5) ustalanie miejsc kwarantanny albo uboju zwierząt lub miejsc
             składowania innych towarów sprowadzanych z zagranicy,
           6) wpisy do rejestrów, wykazów i list, o których mowa w art. 5, 17 i
             31,
           7) wystawianie zezwoleń weterynaryjnych, o których mowa w art. 11
           - wraz z wystawieniem wymaganych świadectw zdrowia i innych
             dokumentów weterynaryjnych.
         3. Przy kontroli statków do opłaty, o której mowa w ust. 2 pkt 4 lit.
           c), dolicza się koszty przejazdu i pobytu inspektora
           przeprowadzającego kontrolę.
         4. Opłaty za czynności, o których mowa w ust. 2 pkt 3, obejmują
           koszty sprawowania nadzoru nad rozbiorem, przetwórstwem i
           składowaniem mięsa oraz przetwórstwem ryb i mleka.
         5. Nie pobiera się opłat:
           1) za badanie, szczepienie, zabiegi dezynfekcyjne oraz inne
             czynności związane ze zwalczaniem chorób zakaźnych zwierząt
             wymienionych w załączniku nr 1 do ustawy, z wyjątkiem ochronnego
             szczepienia przeciwko rzekomemu pomorowi drobiu i ochronnego
             szczepienia psów i kotów przeciwko wściekliźnie,
           2) za badania kontrolne oraz inne czynności z tym związane w
             zakresie występowania zakażeń zwierząt, wykonywane według programu
             określonego przez Głównego Lekarza Weterynarii,
           3) za badania laboratoryjne w zakresie występowania pozostałości
             chemicznych, biologicznych, leków oraz skażeń promieniotwórczych w
             tkankach zwierząt, mięsie, środkach spożywczych pochodzenia
             zwierzęcego i niejadalnych produktach zwierzęcych, wykonywane
             według programu określonego przez Głównego Lekarza Weterynarii, z
             wyjątkiem przypadków, gdy w wyniku badań stwierdzono obecność
             niedozwolonych substancji lub przekroczenie maksymalnego
             dopuszczalnego poziomu pozostałości,
           4) za badania i inne czynności związane ze sprawowaniem nadzoru nad:
               a) przestrzeganiem warunków weterynaryjnych przez podmioty, o
                 których mowa w art. 5 ust. 1 pkt 1 i 3-12 oraz ust. 1a,
               b) obrotem środkami farmaceutycznymi i materiałami medycznymi
                 przeznaczonymi wyłącznie dla zwierząt
               - jeżeli w wyniku badań nie stwierdzono naruszeń warunków
                 weterynaryjnych, sanitarnych i jakościowych, z zastrzeżeniem
                 ust. 6.
         6. W przypadku konieczności, w trakcie sprawowania nadzoru, pobrania
           próbek do badań laboratoryjnych za wykonanie tych badań pobiera się
           opłaty.
         7. Minister właściwy do spraw rolnictwa, w porozumieniu z ministrem
           właściwym do spraw finansów publicznych, w drodze rozporządzenia:
           1) ustala wysokość opłat za wykonane czynności, o których mowa w
             ust. 2, oraz za urzędowe badania laboratoryjne,
           2) może odstąpić od pobierania opłat za niektóre czynności określone
             w ust. 2
           - mając na względzie zapewnienie utworzenia zharmonizowanego z
             prawem Unii Europejskiej systemu pobierania opłat za czynności
             wykonywane przez Inspekcję Weterynaryjną.
         8. Opłaty, o których mowa w ust. 2, nie obejmują kosztów badań
           laboratoryjnych.
         9. Do należności pieniężnych z tytułu opłat, o których mowa w ust. 2,
           stosuje się przepisy o postępowaniu egzekucyjnym w administracji
           oraz przepisy o umarzaniu należności państwowych.";
48) dodaje się art. 49a w brzmieniu:
      "Art. 49a. 1. Wojewódzkie Inspektoraty Weterynarii mogą gromadzić środki
             finansowe uzyskiwane z opłat za czynności usługowe niewynikające
             z ustawowych zadań i obowiązków Inspekcji, w tym za usługowe
             badania laboratoryjne, na wyodrębnionych rachunkach bankowych
             jako środki specjalne.
         2. Środki specjalne uzyskane z opłat za czynności usługowe, o których
           mowa w ust. 1, mogą być przeznaczone na pokrycie kosztów
           wykonywanych usług oraz na usprawnienie funkcjonowania Inspekcji
           Weterynaryjnej.
         3. Wysokość opłat za czynności usługowe, o których mowa w ust. 1,
           ustala Wojewódzki Lekarz Weterynarii.";
49) art. 50 otrzymuje brzmienie:
      "Art. 50. 1. Na terenach jednostek organizacyjnych podległych ministrowi
             właściwemu do spraw obrony narodowej oraz w stosunku do wojsk
             obcych przebywających na terytorium Rzeczypospolitej Polskiej
             zadania określone w art. 35 dla organów Inspekcji Weterynaryjnej
             wykonują, wyznaczone w tym celu przez ministra właściwego do
             spraw obrony narodowej, wojskowe organy weterynaryjne.
         2. Minister właściwy do spraw rolnictwa, w porozumieniu z ministrem
           właściwym do spraw obrony narodowej, określi, w drodze
           rozporządzenia, formy współdziałania organów Inspekcji
           Weterynaryjnej z wojskowymi organami weterynaryjnymi,
           uwzględniając:
           1) sposób przekazywania informacji o stanie bezpieczeństwa sanitarnoweterynaryjnego,

           2) zasady współpracy w zapobieganiu chorobom zakaźnym zwierząt i ich
             zwalczaniu,
           3) zasady współpracy w sprawowaniu nadzoru nad jakością zdrowotną
             produktów pochodzenia zwierzęcego.";
50) dodaje się art. 50a w brzmieniu:
      "Art. 50a. 1. Główny Lekarz Weterynarii, przy użyciu elektronicznych
             nośników informacji, utworzy sieci wymiany informacji służących:
           1) do kontroli przemieszczania towarów z i do krajów członkowskich
             Unii Europejskiej oraz
           2) prowadzeniu granicznej kontroli weterynaryjnej towarów w obrocie
             z innymi krajami.
         2. Do sieci, o których mowa w ust. 1, podłączone będą jednostki
           organizacyjne Inspekcji Weterynaryjnej.";
51) w art. 51 w ust. 2 dodaje się pkt 4a-4d w brzmieniu:
  "4a) wprowadza do obrotu zwierzęta nieoznakowane lub bez świadectwa zdrowia
     lub dokumentu identyfikacyjnego stosownie do przepisów art. 7 ust. 14,
   4b) nie dopełnia obowiązku określonego w art. 7 ust. 4, 5, 11, 17, 18, 20 i
     21,
   4c) nie dopełnia obowiązku określonego w art. 29 ust. 3,
   4d) nie dopełnia obowiązku określonego w art. 29 ust. 4,";
52) art. 63 skreśla się;
53) dotychczasowy załącznik do ustawy oznacza się jako załącznik nr 1 i
  otrzymuje on brzmienie:
   "Wykaz chorób zakaźnych zwierząt podlegających obowiązkowi zgłaszania
   i zwalczania
     1) pryszczyca (Foot and mouth disease),
     2) pęcherzykowe zapalenie jamy ustnej (Vesicular stomatitis),
     3) choroba pęcherzykowa świń (Swine vesicular disease),
     4) księgosusz (Rinderpest),
     5) pomór małych przeżuwaczy (Peste des petits ruminants),
     6) zaraza płucna bydła (Contagious bovine pleuropneumonia),
     7) guzowata choroba skóry bydła (Lumpy skin disease),
     8) gorączka doliny Rift (Rift valley fever),
     9) choroba niebieskiego języka (Bluetongue),
    10) ospa owiec i kóz (Sheep and goat pox),
    11) afrykański pomór koni (African horse sickness),
    12) afrykański pomór świń (African swine fever),
    13) klasyczny pomór świń (Clasical swine fever, Hog cholera),
    14) influenza ptaków o wysokiej zjadliwości d. pomór drobiu (Highly
       pathogenic avian influenza d. Fowl plague),
    15) rzekomy pomór drobiu (Newcastle disease),
    16) enterowirusowe zapalenie mózgu i rdzenia u świń d. choroba cieszyńska
       i taflańska (Enterovirus encephalomyelitis),
    17) zakaźna martwica układu krwiotwórczego ryb łososiowatych (Infectious
       haematopoietic necrosis, IHN),
    18) wścieklizna (Rabies),
    19) wąglik (Anthrax),
    20) gruźlica bydła (Bovine tuberculosis),
    21) bruceloza bydła (B. Abortus), kóz i owiec (B. Melitensis), świń (B.
       suis, B. Abortus), owiec (B. ovis),
    22) enzootyczna białaczka bydła (Enzootic bovine leucosis),
    23) gąbczasta encefalopatia bydła (Bovine spongiform encephalopathy),
    24) zgnilec amerykański pszczół (American foulbrood).";
    54) dodaje się załącznik nr 2 w brzmieniu:
         "Wykaz chorób zakaźnych zwierząt podlegających obowiązkowi
         rejestracji
         1) paratuberkuloza (Paratuberculosis),
         2) listerioza (Listeriosis),
         3) toksoplazmoza (Toxoplasmosis),
         4) tularemia (Tularaemia),
         5) wirusowe zapalenie mózgu i rdzenia koni (Equine
           encephalomyelitis),
         6) nosacizna (Glanders),
         7) niedokrwistość zakaźna koni (Equine infectious anaemia),
         8) zakaźne zapalenie macicy u klaczy (Contagious equine metritis),
         9) wirusowe zapalenie tętnic koni (Equine viral arteritis),
        10) zaraza stadnicza (Dourine),
        11) zakaźne zapalenie nosa i tchawicy/otręt bydła (Infectious bovine
           rhinotracheitis/infetious pustular vulvovaginitis),
        12) choroba mętwikowa bydła (Bovine genital campylobacterosis),
        13) zaraza rzęsistkowa bydła(Trichomonosis),
        14) gorączka Q (Q fever),
        15) salmonelozy bydła i świń (Salmonellosis of cattles and pigs),
        16) wirusowe zapalenie żołądka i jelit u świń( Transmissible
           gastroenteritis),
        17) choroba Aujeszky u świń (Aujeszky` s disease),
        18) włośnica (Trichinellosis),
        19) zakaźna bezmleczność owiec (Contagious agalactia),
        20) choroba Maedi Visna (Maedi-visna disease),
        21) trzęsawka owiec (Scrapie),
        22) gruczolakowatość płuc u owiec ( Ovine pulmonary adenomatosis),
        23) zakaźne zapalenia stawów i mózgu kóz (Caprine
           arthritis/encephalitis),
        24) zapalenie gruczołów chłonnych (Lymphadenitis),
        25) salmoneloza drobiu (S. Gallinarum, S. Pullorum, S. Enteritidis, S.
           Typhimurium, S. Arizone) / Avian salmonellosis (S. Gallinarum, S.
           Pullorum, S. Enteritidis, S. Typhimurium, S. Arizone)/,
        26) chlamydioza ptaków (Avian chlamydiosis),
        27) zakaźne zapalenie torby Fabrycjusza (choroba Gumboro) /Infectious
           bursal disease (Gumboro disease)/,
        28) choroba Mareka (Marek` s disease),
        29) choroba Derzsy` ego (Derzsy` s disease),
        30) mykoplazmozy drobiu (Mycoplasma gallisepticum, M. synoviae, M.
           meleagridis) / Avian mycoplasmosis (M. gallisepticum, M. synoviae,
           M. meleagridis)/,
        31) wirusowe zapalenie jelit u norek (Mink virus enteritis),
        32) choroba Aleucka (Aleution disease),
        33) myksomatoza (Myxomatosis),
        34) wirusowa krwotoczna choroba królików (Viral hemorrhagenic disease
           of rabbits),
        35) wiosenna wiremia karpi (Spring viraemia of carp),
        36) wirusowa posocznica krwotoczna ryb łososiowatych ( Viral
           haemorrhagic septicaemia),
        37) bakteryjna choroba nerek ryb łososiowatych (Renibacteriosis),
        38) zgnilec europejski (European foulbrood),
        39) waroza (Varroosis),
        40) choroba roztoczowa (Acariosis of bees),
        41) nosówka psów (Dog distemper).".
                                       
                                    Art. 3.
W ustawie z dnia 20 sierpnia 1997 r. o organizacji hodowli i rozrodzie zwierząt
gospodarskich ( Dz.U. Nr 123, poz. 774, z 1998 r. Nr 106, poz. 668 oraz z 2000
r. Nr 12, poz. 136) wprowadza się następujące zmiany:
1) w art. 2:
  a) w ust. 1:
   - pkt 2 otrzymuje brzmienie:
     "2) drób - ptaki gatunków: kura (Gallus domesticus), kaczka (Anas
       platyrchynchos, Cairina moschata), gęś (Anser anser), indyk (Meleagris
       gallopavo), przepiórka (Coturnix coturnix japonica), perlica (Numida
       meleagris), struś (Struthio camelus),",
   - pkt 15 otrzymuje brzmienie:
     "15) zwierzęta gospodarskie:
          a) koniowate - zwierzęta gatunków: koń lub osioł,
          b) bydło - zwierzęta gatunków: bydło domowe oraz bawoły (Bubalus
            bubalis),
          c) jeleniowate - zwierzęta gatunków: jeleń lub daniel utrzymywane w
            warunkach fermowych, w celu pozyskania mięsa i skór,
          d) drób,
          e) świnie,
          f) owce,
          g) kozy,
          h) pszczoły,
          i) zwierzęta futerkowe,",
   - pkt 17 otrzymuje brzmienie:
     "17) zwierzę hodowlane - zwierzę, które spełnia jeden z następujących
       warunków:
          a) zostało wpisane, zarejestrowane lub kwalifikuje się do wpisu,
            rejestracji w księdze lub rejestrze,
          b) jego rodzice i dziadkowie zostali wpisani lub zarejestrowani w
            księdze hodowlanej lub rejestrze tej samej rasy lub ras,
          c) ich wykorzystanie jest przewidziane w programie hodowlanym
            prowadzonym dla danej księgi lub rejestru,",
   - dodaje się pkt 18-25 w brzmieniu:
   "18) zwierzę hodowlane czystorasowe - zwierzę pochodzące co najmniej od
       dwóch pokoleń przodków wpisanych do księgi danej rasy, które spełnia
       wymagania wpisu do księgi; w przypadku koniowatych - z wyjątkiem koni
       rasy pełnej krwi angielskiej i czystej krwi arabskiej, zwierzę
       pochodzące co najmniej od dwóch pokoleń przodków wpisanych do księgi
       danej rasy lub ras biorących udział w doskonaleniu tej rasy, które
       spełnia wymagania wpisu do księgi,
    19) księga zwierząt hodowlanych - książkę, kartotekę lub inny nośnik
       danych, prowadzone przez upoważniony związek hodowców lub inny podmiot,
       w którym są wpisywane, a w przypadku koniowatych również są
       rejestrowane zwierzęta wraz z informacją o ich hodowcach,
       właścicielach, pochodzeniu oraz wynikach oceny wartości użytkowej lub
       hodowlanej,
    20) rejestr zwierząt hodowlanych - książkę, kartotekę lub inny nośnik
       danych, prowadzone przez upoważniony związek hodowców lub inny podmiot,
       w którym są wpisywane zwierzęta wraz z informacją o ich hodowcach,
       właścicielach, pochodzeniu oraz wynikach oceny wartości użytkowej lub
       hodowlanej,
    21) mieszaniec - wpisane do rejestru zwierzę będące produktem planowego
       krzyżowania zwierząt:
       a) różnych ras lub linii,
       b) będących produktem krzyżowania,
       c) czystorasowych i zwierząt będących produktem krzyżowania,
    22) zawody konne - każde konne współzawodnictwo łącznie z różnymi formami
       wyścigów konnych, dyscyplinami sportu konnego, wystawami i pokazami,
    23) ocena mieszańców - ocenę wartości użytkowej w ramach krzyżowania, w
       której na podstawie oceny wyników próby reprezentatywnej ocenia się
       wartość użytkową produktów końcowych i rodziców ocenianych zwierząt,
    24) produkt końcowy - zwierzę pochodzące z krzyżowania, przeznaczone do
       tuczu albo produkcji jaj, a w przypadku świń także zwierzę przeznaczone
       do dalszej reprodukcji w celu produkcji zwierząt przeznaczonych do
       tuczu,
    25) punkt kopulacyjny - miejsce, w którym prowadzona jest działalność
       usługowa polegająca na utrzymywaniu reproduktorów i wykorzystywaniu ich
       w rozrodzie naturalnym.";
2) w art. 5 ust. 2 otrzymuje brzmienie:
   "2. Przepis ust. 1 nie dotyczy koni, stad rodzicielskich i towarowych drobiu
     oraz zwierząt futerkowych.";
3) w art. 7:
   a) w pkt 1 skreśla się wyrazy "i publikowanie wyników tej oceny",
   b) dodaje się pkt 1a w brzmieniu:
    "1a) publikowanie wyników oceny wartości użytkowej lub hodowlanej
       zwierząt,";
   c) dodaje się pkt 6 w brzmieniu:
     "6) kontrola w zakresie hodowli i rozrodu zwierząt.";
4) art. 8 otrzymuje brzmienie:
      "Art. 8. 1. Minister właściwy do spraw rolnictwa, na wniosek związków
             hodowców lub innych podmiotów, które uzyskały zgodę na
             prowadzenie ksiąg, może powierzyć im, w drodze rozporządzenia,
             prowadzenie zadań, o których mowa w art. 7, biorąc pod uwagę
             zapewnienie wiarygodności prowadzonej dokumentacji i wyników
             oceny.
         2. Minister właściwy do spraw rolnictwa może, w drodze
           rozporządzenia, upoważnić inne podmioty do prowadzenia oceny
           wartości użytkowej lub hodowlanej, o ile mogą one zapewnić
           wiarygodność wyników, oraz do publikowania wyników tej oceny.";
5) dodaje się art. 8a w brzmieniu:
    "Art. 8a. Minister właściwy do spraw rolnictwa, w drodze decyzji, upoważnia
          podmioty do prowadzenia specjalistycznych szkoleń zawodowych dla
          osób prowadzących ocenę wartości użytkowej, sztucznego unasienniania
          oraz do wydawania zaświadczeń w tym zakresie.";
6) w art. 11 pkt 1 otrzymuje brzmienie:
   "1) ras lub odmian w obrębie rasy oraz płci koni, bydła, świń, owiec i
     kóz,";
7) art. 12 otrzymuje brzmienie:
     "Art. 12. 1. Księga dzieli się na część główną i część wstępną.
         2. Do części głównej księgi mogą być wpisywane świnie, bydło, owce,
           kozy, stada zwierząt futerkowych, linie drobiu lub linie hodowlane
           pszczół, które:
           1) pochodzą co najmniej od dwóch pokoleń przodków tej samej rasy,
             odmiany w obrębie rasy, stada lub linii hodowlanej, wpisanych do
             księgi krajowej lub zagranicznej,
           2) mają rodowód odpowiadający warunkom określonym dla danej księgi,
           3) zostały zidentyfikowane po urodzeniu według warunków określonych
             dla księgi,
           4) są poddawane ocenie wartości użytkowej.
         3. Do części głównej księgi mogą być wpisywane koniowate, które
           spełniają warunki określone w ust. 2 pkt 2-4, oraz pochodzą co
           najmniej od dwóch pokoleń przodków tej samej rasy lub ras biorących
           udział w doskonaleniu tej rasy, z wyjątkiem koni rasy pełnej krwi
           angielskiej i czystej krwi arabskiej.
         4. Dla koni pełnej krwi angielskiej, czystej krwi arabskiej, koni
           huculskich i koników polskich prowadzi się wyłącznie główną część
           księgi.
         5. Do księgi koni pełnej krwi angielskiej wpisuje się ogiery, klacze
           i źrebięta pochodzące co najmniej od ośmiu pokoleń przodków
           wpisanych do polskiej księgi koni pełnej krwi angielskiej lub
           odpowiedniej księgi zagranicznej, uznanej przez Międzynarodową
           Komisję Ksiąg Stadnych (ISBC).
         6. Do księgi koni arabskich czystej krwi wpisuje się ogiery, klacze i
           źrebięta pochodzące od rodziców wpisanych do polskiej księgi koni
           arabskich czystej krwi lub odpowiedniej księgi zagranicznej,
           uznanej przez Światową Organizację Konia Arabskiego (WAHO).
         7. Część główna księgi może być podzielona na rozdziały, do których
           zwierzęta są wpisywane w zależności od cech użytkowych.
         8. Jeżeli część główna księgi jest podzielona na rozdziały, to wpisy
           o zwierzętach czystorasowych przenoszonych z księgi zagranicznej do
           krajowej księgi danej rasy są wpisywane do odpowiedniego rozdziału
           w zależności od swoich cech użytkowych.
         9. Samica, z wyjątkiem klaczy czystej krwi arabskiej i pełnej krwi
           angielskiej, której matka i babka ze strony matki są wpisane do
           części wstępnej księgi i której ojciec i dziadkowie są wpisani do
           części głównej księgi, jest zwierzęciem czystorasowym i powinna być
           wpisana do części głównej księgi.
        10. Dla buhajów, knurów, ogierów, tryków ras plennych i mięsnych oraz
           kozłów ras mięsnych prowadzona jest tylko część główna księgi.
        11. Do części wstępnej księgi mogą być wpisywane zwierzęta, stada
           zwierząt futerkowych lub linie hodowlane, które, z zastrzeżeniem
           ust. 13,:
           1) są poddawane ocenie wartości użytkowej,
           2) zostały zidentyfikowane według zasad określonych dla księgi,
           3) zostały uznane za odpowiadające standardowi hodowlanemu,
           4) spełniają minimalne wymagania określone dla danej księgi.
        12.Wymagania określone w ust. 11 pkt 3 i 4 mogą być zróżnicowane w
           zależności od tego, czy zwierzę jest wpisywane do księgi danej rasy
           pomimo tego, że jego pochodzenie nie jest znane lub jest wynikiem
           krzyżowania uwzględnionego w programie hodowlanym dla księgi.
        13. Do części wstępnej księgi mogą być wpisywane konie, które
           spełniają wymagania określone w ust. 11 i pochodzą po ojcu co
           najmniej wpisanym do księgi lub rejestru.
        14. Tryki oraz kozły ras nie wymienionych w ust. 10 mogą być wpisywane
           do części wstępnej księgi, jeżeli spełniają wymagania określone w
           ust. 11 oraz jeżeli wynika to z programu hodowlanego prowadzonego
           dla danej księgi.
        15. Listę owiec ras plennych i mięsnych oraz kóz ras mięsnych ustali,
           w drodze decyzji administracyjnej, minister właściwy do spraw
           rolnictwa na wniosek związku hodowców lub innego podmiotu
           prowadzącego księgę.";
8) dodaje się art. 12a i 12b w brzmieniu:
       "Art. 12a. Koniowate wprowadzane na polski obszar celny powinny być
              zarejestrowane lub wpisane do odpowiedniej księgi krajowej pod
              tym samym imieniem ze znakiem inicjałów kraju urodzenia. Do
              pierwotnego imienia zwierzęcia może być dodane, przed lub po nim,
              inne imię, pod warunkiem że imię oryginalne przez całe życie
              zwierzęcia będzie podawane w nawiasie, a kraj jego pochodzenia
              wskazywany za pomocą inicjałów uznanych przez umowy
              międzynarodowe.
      Art. 12b. 1. Koniowate, które zostały wpisane do ksiąg hodowlanych lub
             zostały w nich zarejestrowane i kandydują do wpisu, zwane dalej
             "koniowatymi zarejestrowanymi", powinny posiadać dokument
             identyfikacyjny wydany przez podmiot prowadzący księgę lub
             rejestr i przy transporcie powinny być zaopatrzone w ten
             dokument.
         2. Minister właściwy do spraw rolnictwa określi, w drodze
           rozporządzenia, wzór dokumentu identyfikacyjnego dla koniowatych,
           informacje, które powinien zawierać, uwzględniając dane dotyczące
           pochodzenia i opis zwierzęcia.";
9) art. 13 skreśla się;
10) art. 14-16 otrzymują brzmienie:
      ,,Art. 14. 1. Księgi są prowadzone przez związki hodowców lub inne
             podmioty po uzyskaniu zgody ministra właściwego do spraw
             rolnictwa na ich otwarcie lub prowadzenie, wydanej w drodze
             decyzji administracyjnej.
         2. Minister właściwy do spraw rolnictwa udziela zgody na otwarcie lub
           prowadzenie określonej księgi, jeżeli związek hodowców lub inny
           podmiot przedstawi:
           1) krajowy program hodowlany,
           2) wzorzec rasy, odmiany, stada zwierząt futerkowych lub linii
             hodowlanej oraz standard hodowlany dla części wstępnej księgi,
           3) sposób identyfikacji zwierząt,
           4) zakres informacji o zwierzętach wpisywanych do księgi,
           5) regulamin wpisu do księgi,
           6) minimalne wymagania dotyczące zwierząt wpisywanych do części
             wstępnej księgi,
           7) oświadczenie, że w posiadaniu członków związku hodowców lub
             innego podmiotu znajduje się dostatecznie duże pogłowie zwierząt
             danej rasy, odmiany, stada zwierząt futerkowych lub linii
             hodowlanej, aby można było realizować krajowy program hodowlany.
         3. Minister właściwy do spraw rolnictwa określi, w drodze
           rozporządzenia, dodatkowe wymagania wobec związków hodowców lub
           innych podmiotów, w szczególności dotyczące warunków i sposobu
           prowadzenia ksiąg, wiedzy fachowej i sprawności działania tych
           podmiotów w zakresie prowadzenia ksiąg, procedur rejestracyjnych,
           zwłaszcza w aspekcie zasady równości członków organizacji, mając na
           względzie zapewnienie prawidłowości prowadzonej hodowli, w tym
           wysokiej jakości użytkowej i hodowlanej.
     Art. 15. Minister właściwy do spraw rolnictwa może odmówić udzielenia
           zgody na otwarcie lub prowadzenie księgi dla zwierząt określonych
           gatunków, ras, odmian, linii, płci lub stad, jeżeli księga dla tych
           zwierząt jest już prowadzona przez związek hodowców lub inny
           podmiot na podstawie wcześniej wydanej zgody.
     Art. 16. Minister właściwy do spraw rolnictwa może cofnąć zgodę, jeżeli
           związek hodowców lub inny podmiot prowadzący księgę narusza
           przepisy dotyczące jej prowadzenia; w tym przypadku prowadzenie
           księgi przejmuje jednostka organizacyjna, o której mowa w art. 6.";
11) art. 20 otrzymuje brzmienie:
      "Art. 20. 1. Minister właściwy do spraw rolnictwa udziela zgody, w drodze
             decyzji administracyjnej, na otwarcie lub prowadzenie określonego
             rejestru podmiotom, które:
           1) zapewnią, że w realizacji krzyżowniczych programów hodowlanych
             weźmie udział dostatecznie duże pogłowie zwierząt,
           2) przedstawią:
               a) cel hodowlany,
               b) programy hodowlane krzyżownicze,
               c) system identyfikacji zwierząt,
               d) system rejestracji danych o pochodzeniu zwierząt,
               e) regulamin prowadzenia rejestru,
               f) informacje o podmiotach biorących udział w krzyżowniczym
                 programie hodowlanym, w tym nazwę i adres posiadacza zwierząt,
                 dane o liczbie zwierząt uczestniczących w programie,
           3) poddadzą zwierzęta ocenie wartości użytkowej, a w przypadku świń
             i drobiu:
               a) poddadzą się na własny koszt ocenie mieszańców, co najmniej
                 raz na trzy lata,
               b) zobowiążą się do publikowania lub udostępniania do
                 publikacji wyników oceny mieszańców.
         2. Minister właściwy do spraw rolnictwa może cofnąć zgodę na
           prowadzenie rejestru, jeżeli podmiot prowadzący rejestr narusza
           przepisy dotyczące jego prowadzenia.
         3. Minister właściwy do spraw rolnictwa określi, w drodze
           rozporządzenia, dodatkowe wymagania wobec podmiotów ubiegających
           się o otwarcie lub prowadzenie określonego rejestru, a w
           szczególności dotyczące warunków i sposobu prowadzenia rejestrów,
           wiedzy fachowej i sprawności ich działania w zakresie prowadzenia
           rejestrów, procedur rejestracyjnych oraz liczebności pogłowia
           zwierząt, mając na względzie zapewnienie prawidłowości prowadzonej
           hodowli.";
12) dodaje się art. 20a i 20b w brzmieniu:
      "Art. 20a. 1. Prowadzący księgi nie może odmówić wpisu do księgi lub
             rejestru zwierząt pochodzących z importu, jeżeli spełniają one
             warunki wpisu.
         2. Zwierzęta hodowlane, ich nasienie, komórki jajowe, zarodki i jaja
           wylęgowe wprowadzane do obrotu, powinny być zaopatrzone w
           zaświadczenia hodowlane.
         3. Zaświadczenie hodowlane dla zwierząt hodowlanych powinno zawierać:
           1) dane umożliwiające identyfikację zwierzęcia,
           2) informacje dotyczące przodków zwierzęcia,
           3) wyniki oceny wartości użytkowej lub hodowlanej zwierzęcia oraz
             jego przodków,
           4) wskazanie właściciela lub hodowcy zwierzęcia.
         4. Zaświadczenie hodowlane dla nasienia, komórek jajowych i zarodków
           powinno zawierać informacje o:
           1) dawcy lub dawcach materiału biologicznego w zakresie określonym w
             ust. 3,
           2) terminie pobrania lub produkcji,
           3) producencie i odbiorcy materiału biologicznego,
           4) wyniku badania grup i białek krwi dawcy lub dawców materiału
             biologicznego, a w przypadku koniowatych wyniku badania grup i
             białek krwi lub wyniku badania DNA, jeżeli wynika to z regulaminu
             prowadzenia księgi danej rasy albo rejestru.
         5. Zaświadczenie hodowlane dla jaj wylęgowych powinno zawierać
           informacje o:
           1) gatunku drobiu, poziomie reprodukcji stada i liniach, od których
             pochodzą jaja,
           2) terminie ich zniesienia,
           3) producencie i odbiorcy.
     Art. 20b. Za wpis zwierząt do ksiąg i rejestrów pobiera się opłatę, którą
           ustala prowadzący księgę lub rejestr, uwzględniając koszty
           wynikające bezpośrednio z prowadzenia ksiąg lub rejestrów.";
13) art. 21 otrzymuje brzmienie:
      "Art. 21. 1. Minister właściwy do spraw rolnictwa określi, w drodze
             rozporządzenia, zakres niezbędnych informacji zawartych w
             księgach i rejestrach dla poszczególnych gatunków zwierząt oraz
             wymagania, jakie powinien spełniać program hodowlany, mając na
             względzie ujednolicenie warunków prowadzenia ksiąg i rejestrów.
         2. Minister właściwy do spraw rolnictwa określi, w drodze
           rozporządzenia, warunki wystawiania zaświadczeń hodowlanych oraz
           zakres niezbędnych informacji, jakie powinny zawierać zaświadczenia
           hodowlane dla zwierząt hodowlanych, nasienia, komórek jajowych,
           zarodków i jaj wylęgowych, mając na względzie konieczność
           zapewnienia wiarygodności przekazywanych informacji oraz uznawanie
           dokumentów polskich w międzynarodowym obrocie zwierzętami
           hodowlanymi.";
14) w art. 22:
   a) dotychczasową treść oznacza się jako ust. 1 i nadaje mu się nowe
     brzmienie:
    "1. Reproduktor lub jego nasienie jest dopuszczane do wykorzystania w
       rozrodzie naturalnym lub w sztucznym unasiennianiu na podstawie wyniku
       oceny własnych cech użytkowych i jego rozwoju osobniczego lub wartości
       hodowlanej, a w przypadku bydła po uprzednim przeprowadzeniu
       identyfikacji za pomocą analiz grup krwi.",
   b) dodaje się ust. 2 -4 w brzmieniu:
    "2. Nie ogranicza się użycia reproduktorów, z wyjątkiem koniowatych,
       również ich nasienia:
       1) w ilości niezbędnej do przeprowadzenia oceny wartości hodowlanej lub
         oceny mieszańców w zakresie określonym dla poszczególnych gatunków w
         programach hodowlanych,
       2) jeżeli zostały poddane ocenie wartości hodowlanej lub ocenie
         mieszańców i na tej podstawie oszacowano ich wartość hodowlaną.
     3. Nasienie koniowatych może być używane zgodnie z warunkami określonymi
       w ust. 2, o ile wynika to z krajowego programu hodowlanego danej rasy
       lub odmiany w obrębie rasy.
     4. Minister właściwy do spraw rolnictwa określi, w drodze rozporządzenia,
       laboratoria uprawnione do przeprowadzania analiz grup krwi, mając na
       względzie prawidłowość wykonywania analiz.";
15) art. 23 otrzymuje brzmienie:
      "Art. 23. 1. W punkcie kopulacyjnym mogą być wykorzystywane reproduktory:
           1) wpisane do księgi albo rejestru, a w przypadku świń również
             pochodzące od rodziców wpisanych do ksiąg albo rejestrów,
           2) spełniające warunki weterynaryjne określone odrębnymi przepisami,
           3) dopuszczone do użytkowania w punkcie kopulacyjnym.
         2. Starosta, po zasięgnięciu opinii właściwego związku hodowców lub
           innego podmiotu prowadzącego księgę lub rejestr, wydaje, na wniosek
           posiadacza reproduktora, na czas określony, decyzję o dopuszczeniu
           reproduktora do użytkowania w punkcie kopulacyjnym.
         3. Do wniosku powinny być załączone:
           1) zaświadczenie potwierdzające wpis reproduktora do księgi albo
             rejestru lub świadectwo pochodzenia reproduktora,
           2) świadectwo zdrowia.
         4. Od decyzji, o której mowa w ust. 2, przysługuje odwołanie do
           wojewody.";
16) w art. 24 ust. 1 i 3 otrzymują brzmienie:
   "1. Sztuczne unasiennianie, z zastrzeżeniem ust. 2 i 3, może być dokonywane
     wyłącznie nasieniem reproduktora wpisanego do księgi albo rejestru, a w
     przypadku świń również pochodzącego od rodziców wpisanych do ksiąg albo
     rejestrów.
   3. Reproduktor lub jego nasienie dopuszczone do wykorzystania w kraju
     członkowskim Unii Europejskiej może być używane na podstawie zaświadczeń
     hodowlanych wydanych przez prowadzącego księgę w kraju pochodzenia oraz
     stację unasienniania uprawnioną do pozyskiwania nasienia.";
17) art. 26 otrzymuje brzmienie:
      "Art. 26. 1. Wprowadzane do obrotu komórki jajowe i zarodki mogą być
             pobierane, konserwowane oraz przechowywane przez podmioty
             posiadające zezwolenie.
         2. Zezwolenie na prowadzenie działalności, określonej w ust. 1,
           wydaje minister właściwy do spraw rolnictwa, na wniosek podmiotu,
           jeżeli spełnia on warunki weterynaryjne określone w przepisach o
           zwalczaniu chorób zakaźnych zwierząt, badaniu zwierząt rzeźnych i
           mięsa oraz o Inspekcji Weterynaryjnej.
         3. Wniosek, o którym mowa w ust. 2, powinien zawierać:
           1) określenie nazwy i siedziby podmiotu,
           2) szczegółowy opis przedmiotu wykonywanej działalności.
         4. Do wniosku należy dołączyć zaświadczenie o wpisie do rejestru
           prowadzonego przez powiatowego lekarza weterynarii.
         5. Minister właściwy do spraw rolnictwa cofa zezwolenie, o którym
           mowa w ust. 1, jeżeli działalność objęta zezwoleniem będzie
           prowadzona z naruszeniem przepisów, a w szczególności gdy nie
           zostaną spełnione warunki weterynaryjne określone w przepisach, o
           których mowa w ust. 2.
         6. Minister właściwy do spraw rolnictwa ogłasza, w drodze
           obwieszczenia, w Dzienniku Urzędowym Ministerstwa Rolnictwa i
           Rozwoju Wsi listę podmiotów uprawnionych do pobierania,
           konserwowania i przechowywania komórek jajowych i zarodków.";
18) dodaje się art. 29a w brzmieniu:
      "Art. 29a. 1. Podmiot posiadający zezwolenie, o którym mowa w art. 29,
             powinien na żądanie zainteresowanych posiadaczy zwierząt lub
             podmiotów prowadzących sztuczne unasiennianie dostarczyć nasienie
             każdego rozpłodnika dopuszczonego do użycia w inseminacji.
         2. Ceny za nasienie ustala podmiot, który nasienie wyprodukował lub
           importował, a opłata za dostawę nasienia nie może być wyższa od
           kosztów związanych bezpośrednio z jego przechowywaniem i
           dostarczeniem.";
19) art. 31 otrzymuje brzmienie:
     "Art. 31. Przepisy art. 22, 24, 26, 27 i art. 29 ust. 1 nie dotyczą badań
           naukowych i prac badawczo-rozwojowych z dziedziny hodowli i rozrodu
           zwierząt prowadzonych przez jednostki naukowo-badawcze i wyższe
           szkoły rolnicze.";
20) skreśla się art. 34;
21) skreśla się art. 35;
22) w art. 36 ust. 2 otrzymuje brzmienie:
   "2. Minister właściwy do spraw rolnictwa ogłasza, w drodze obwieszczenia, w
     Dzienniku Urzędowym Ministerstwa Rolnictwa i Rozwoju Wsi listę podmiotów,
     związków hodowców i instytucji państw niebędących członkami Unii
     Europejskiej, które są uznawane za właściwe do wystawiania dokumentów
     pochodzenia dla zwierząt i materiału biologicznego oraz jaj wylęgowych.";
23) dodaje się rozdziały 4a i 4b w brzmieniu:
                                 "Rozdział 4a
                      Kontrola hodowli i rozrodu zwierząt
     Art. 40a. Jednostka, o której mowa w art. 6, jest uprawniona do kontroli
           jednostek upoważnionych przez:
           1) ministra właściwego do spraw rolnictwa do:
               a) prowadzenia oceny wartości użytkowej lub hodowlanej,
               b) publikowania wyników oceny wartości użytkowej lub
                 hodowlanej,
               c) prowadzenia specjalistycznych szkoleń zawodowych dla osób
                 prowadzących ocenę wartości użytkowej, sztuczne unasiennianie
                 oraz wydawania zaświadczeń w tym zakresie,
               d) prowadzenia ksiąg,
               e) prowadzenia rejestrów,
               f) przeprowadzania analiz grup krwi,
               g) wykorzystania reproduktorów lub ich nasienia w sztucznym
                 unasiennianiu bydła,
               h) pobierania, konserwowania, przechowywania oraz wprowadzania
                 do obrotu komórek jajowych i zarodków,
               i) wydawania świadectw potwierdzających spełnienie warunków dla
                 materiału biologicznego, zwierząt hodowlanych i jaj wylęgowych
                 przywożonych z zagranicy,
           2) wojewodę do:
               a) pozyskiwania, konfekcjonowania, przechowywania i
                 dostarczania nasienia,
               b) prowadzenia sztucznego wylęgu drobiu,
           3) starostę do wykorzystywania reproduktorów w punkcie kopulacyjnym.
     Art. 40b. Kontrola w zakresie hodowli i rozrodu zwierząt dotyczy w
           szczególności:
           1) przeprowadzania oceny wartości użytkowej i hodowlanej,
           2) prowadzenia:
               a) dokumentacji hodowlanej,
               b) ksiąg zwierząt hodowlanych i rejestrów,
               c) sztucznego unasiennienia,
               d) sztucznego wylęgu drobiu,
           3) realizacji:
               a) krajowych programów hodowlanych,
               b) programów hodowlanych krzyżowania zwierząt,
               c) programów oceny i selekcji reproduktorów,
           4) wykorzystywania reproduktorów w punktach kopulacyjnych,
           5) wydawania świadectw potwierdzających spełnienie warunków dla
             materiału biologicznego, zwierząt hodowlanych i jaj wylęgowych
             sprowadzanych z zagranicy,
           6) potwierdzania pochodzenia zwierząt w oparciu o badanie grup krwi
             lub innych markerów genetycznych.
      Art. 40c. 1. Pracownicy jednostki, o której mowa w art. 6, upoważnieni
             przez dyrektora tej jednostki do wykonywania czynności
             kontrolnych, są uprawnieni do:
           1) wstępu na grunty, w tym leśne, i do obiektów, w których
             utrzymywane są zwierzęta, oraz do obiektów, w których jest
             produkowany i przechowywany materiał biologiczny,
           2) oględzin zwierząt, przeprowadzania badań i pobierania próbek krwi
             oraz próbek materiału biologicznego,
           3) kontroli dokumentów hodowlanych i innych niezbędnych dokumentów,
           4) żądania pisemnych i ustnych wyjaśnień.
         2. Czynności kontrolnych dokonuje się z zachowaniem przepisów
           sanitarno-weterynaryjnych w obecności kontrolowanego lub osoby
           przez niego upoważnionej.
         3. Osoba, o której mowa w ust. 2, powinna umożliwić przeprowadzenie
           kontroli, przedłożyć dokumenty hodowlane oraz inne niezbędne
           dokumenty, a także doprowadzić zwierzęta.
         4. Pracownicy jednostki, o której mowa w art. 6, są obowiązani,
           podczas wykonywania czynności kontrolnych posiadać upoważnienie
           dyrektora tej jednostki.
      Art. 40d. 1. Z przebiegu kontroli osoba kontrolująca sporządza protokół.
         2. W przypadku stwierdzenia uchybień dyrektor jednostki, o której
           mowa w art. 6, lub osoba przez niego upoważniona wyznacza termin
           ich usunięcia, nie krótszy niż 7 dni.
         3. W przypadku nieusunięcia uchybień w określonym terminie dyrektor
           jednostki, o której mowa w art. 6, lub osoba przez niego
           upoważniona występuje z wnioskiem do:
           1) ministra właściwego do spraw rolnictwa o cofnięcie zezwoleń, o
             których mowa w art. 8, art. 8a, art. 14 ust. 1, art. 20 ust. 1,
             art. 22, art. 24 ust. 2, art. 26 ust. 2, art. 36 ust. 2,
           2) wojewody o cofnięcie zezwoleń, o których mowa w art. 29 ust. 1 i
             art. 33 ust. 2,
           3) starosty o cofnięcie zezwolenia, o którym mowa w art. 23 ust. 2.
    Art. 40e. W terminie do dnia 31 stycznia dyrektor jednostki, o której mowa
          w art. 6, składa ministrowi właściwemu do spraw rolnictwa coroczne
          sprawozdanie z kontroli przeprowadzonych w roku poprzednim.
                                       
                                  Rozdział 4b
                    Warunki udziału koniowatych w zawodach
      Art. 40f.1. Zawody konne służą ocenie wartości użytkowej koniowatych.
         2. Warunki dotyczące zawodów konnych, z zastrzeżeniem ust. 3, nie
           mogą wprowadzać różnic pomiędzy koniowatymi zarejestrowanymi w
           Rzeczypospolitej Polskiej, a koniowatymi zarejestrowanymi w krajach
           członkowskich Unii Europejskiej, a w szczególności w odniesieniu
           do:
           1) warunków udziału w zawodach, a zwłaszcza wymagań minimalnych lub
             maksymalnych,
           2) kryteriów sędziowania,
           3) nagród pieniężnych lub zysków, które pochodzą z zawodów.
         3. Przepisy ust. 2 nie dotyczą:
           1) zawodów przeznaczonych dla koniowatych, wpisanych do ksiąg,
             których organizacja ma na celu ich selekcję,
           2) zawodów regionalnych, których celem jest selekcja koniowatych,
           3) imprez historycznych lub tradycyjnych.
         4. O organizacji zawodów, o których mowa w ust. 3, organizator
           informuje ministra właściwego do spraw rolnictwa.
         5. Organizator zawodów konnych jest obowiązany do niezwłocznego
           pisemnego powiadomienia posiadacza o przyczynach niedopuszczenia
           zwierzęcia do udziału w zawodach.
         6. Organizator zawodów konnych może przeznaczyć nie więcej niż 20%
           nagród lub zysków pieniężnych, o których mowa w ust. 2 pkt 3, na
           ochronę, rozwój lub doskonalenie hodowli koniowatych, informując
           ministra właściwego do spraw rolnictwa o kryteriach rozdziału tych
           środków.";
24) w art. 41 w ust. 1:
   a) pkt 1 otrzymuje brzmienie:
     "1) wykorzystuje reproduktora w punkcie kopulacyjnym bez decyzji starosty
       o dopuszczeniu reproduktora do użytkowania,",
   b) w pkt 4:
     - w lit. a) wyrazy "Ministra Rolnictwa i Gospodarki Żywnościowej"
       zastępuje się wyrazami "ministra właściwego do spraw rolnictwa",
     - w lit. c) wyrazy "Ministra Rolnictwa i Gospodarki Żywnościowej"
       zastępuje się wyrazem "wojewody".
                                       
                                    Art. 4.
Zwierzęta urodzone przed dniem wejścia w życie przepisów art. 2 pkt 6 podlegają
oznakowaniu i zgłoszeniu do Agencji Restrukturyzacji i Modernizacji Rolnictwa w
okresie 12 miesięcy od dnia wejścia w życie przepisów dotyczących
poszczególnych gatunków zwierząt, a do tego czasu mogą zostać wprowadzone do
obrotu na dotychczasowych zasadach.
                                       
                                    Art. 5.
Do czasu wydania przepisów wykonawczych przewidzianych w ustawie, nie dłużej
niż do 31 grudnia 2002 r., zachowują moc dotychczasowe przepisy wykonawcze,
jeżeli nie są z nią sprzeczne.
                                       
                                    Art. 6.
W ustawie z dnia 20 maja 1971 r. - Kodeks wykroczeń (Dz.U. Nr 12, poz. 114; z
1981 r. Nr 24, poz. 124, z 1982 r. Nr 16, poz. 125, z 1983 r. Nr 6, poz. 35, Nr
44, poz. 203, z 1984 r. Nr 54, poz. 275, z 1985 r. Nr 14, poz. 60, Nr 23, poz.
100, z 1986 r. Nr 39, poz. 193, z 1988 r. Nr 20, poz. 135, Nr 41, poz. 324, z
1989 r. Nr 34, poz. 180, z 1990 r. Nr 51, poz. 297, Nr 72, poz. 422, Nr 86,
poz. 504, z 1991 r. Nr 75, poz. 332, Nr 91, poz. 408, z 1992 r. Nr 24, poz.
101, z 1994 r. Nr 123, poz. 600, z 1995 r. Nr 6, poz. 29, Nr 60, poz. 310, z
1997 r. Nr 54, poz. 349, Nr 60, poz. 369, Nr 85, poz. 539, Nr 98, poz. 602, Nr
104, poz. 661, Nr 106, poz. 677, Nr 111, poz. 724, Nr 123, poz. 779, Nr 133,
poz. 884, Nr 141, poz. 942, z 1998 r. Nr 113, poz. 717, z 1999 r. Nr 83, poz.
931, Nr 101, poz. 1178, oraz z 2000 r. Nr 22, poz. 271, Nr 73, poz. 852, Nr 74,
poz. 855, Nr 117, poz. 1228) w art. 118 § 2 pkt 2 wyrazy "o ograniczonej
przydatności do spożycia" zastępuje się wyrazami "warunkowo zdatne dla
spożycia".
                                       
                                    Art. 7.
W ustawie z dnia 29 grudnia 1993 r. o utworzeniu Agencji Restrukturyzacji i
Modernizacji Rolnictwa (Dz.U. z 1994 r. Nr 1, poz. 2, Nr 80, poz. 369, Nr 98,
poz. 473, z 1997 r. Nr 41, poz. 255, Nr 79, poz. 484, Nr 141, poz. 943, z 1998
r. Nr 106, poz. 668, z 2000 r. Nr 48, poz. 547 i 550, Nr 88, poz. 983, oraz z
2001 r. Nr 3, poz. 19 i Nr 29, poz. 320) wprowadza się następującą zmianę:
   1) dodaje się art. 3c w brzmieniu:
     "Art. 3c. Do zadań Agencji należy prowadzenie rejestru i oznakowanie
           bydła, owiec, kóz, świń i koni, z wyjątkiem koni wolno żyjących.".
                                       
                                    Art. 8.
1. Ustawa wchodzi w życie po upływie 3 miesięcy od dnia ogłoszenia, z
  zastrzeżeniem ust. 2-6.
2. Przepisy art. 2 pkt 48 wchodzą w życie z dniem ogłoszenia ustawy.
3. Przepisy:
   1) art. 2:
     a) pkt 3,
     b) pkt 6 w odniesieniu do bydła,
     c) pkt 13 w zakresie dotyczącym art. 14 ust. 14 pkt 3,
     d) pkt 18, 20, 21, 24 lit. a), 25,
     e) pkt 26 w zakresie dotyczącym art. 29 ust. 1, 2, 3 pkt 1,
     f) pkt 32 w zakresie dotyczącym art. 35 ust. 1 pkt 10 i 11,
     g) pkt 35 w zakresie dotyczącym art. 39a ust. 1 pkt 7, 9 i 11 oraz ust.
       2,
     h) pkt 46, 47, 50,
     i) pkt 51 w zakresie dotyczącym art. 51 ust. 2 pkt 4a i 4b w odniesieniu
       do bydła oraz pkt 4c,
     j) pkt 53, 54,
   2) art. 3:
     a) pkt 10 w zakresie dotyczącym art. 14 ust. 3,
     b) pkt 11 w zakresie dotyczącym art. 20 ust. 3,
     c) pkt 23 w zakresie dotyczącym art. 40a,
     d) pkt 28 w zakresie dotyczącym art. 31 ust. 3 pkt 3,
   3) art. 6
   - wchodzą w życie z dniem 1 stycznia 2002 r.
4. Przepisy art. 2:
   1) pkt 4 w zakresie dotyczącym art. 5 ust. 1a, ust. 3 i 3c w odniesieniu do
     gospodarstw, w których utrzymywane są zwierzęta gospodarskie,
   2) pkt 5 w zakresie dotyczącym art. 6 ust. 1 i 3 w odniesieniu do
     gospodarstw, w których utrzymywane są zwierzęta gospodarskie,
   3) pkt 6 w odniesieniu do owiec, kóz, świń, koni, jeleni i danieli,
   4) pkt 19,
   5) pkt 24 w zakresie dotyczącym art. 25 ust. 3a i 9,
   6) pkt 26 w zakresie dotyczącym art. 27 i art. 29 ust. 4 i 5,
   7) pkt 30 w zakresie dotyczącym art. 32 pkt 5,
   8) pkt 51 w zakresie dotyczącym art. 51 ust. 2 pkt 4a i 4b w odniesieniu do
     owiec, kóz, świń i koni oraz pkt 4d
   - wchodzą w życie z dniem 1 stycznia 2003 r.
5. Przepisy:
   1) art. 1 pkt 3,
   2) art. 2:
     a) pkt 4 w zakresie dotyczącym art. 5 ust. 1 pkt 12, ust. 3e i 3f,
     b) pkt 10 w zakresie dotyczącym art. 11 ust. 7, 8 i 9 pkt 3,
     c) pkt 11 w zakresie dotyczącym art. 12 ust. 1, 3, 5,
     d) pkt 13 w zakresie dotyczącym art. 14 ust. 4 pkt 2 lit. f), ust. 10, 14
       pkt 6 oraz ust. 18 i 19,
     e) pkt 14 w zakresie dotyczącym art. 15 ust. 1, 3, 6, 7, 8,
     f) pkt 17,
     g) pkt 26 w zakresie dotyczącym art. 29 ust. 3 pkt 2,
     h) pkt 33 lit. b) i c),
   3) art. 3:
     a) pkt 16 w zakresie dotyczącym art. 24 ust. 3,
     b) pkt 22,
     c) pkt 23 w zakresie dotyczącym art. 40b
     - wchodzą w życie z dniem przystąpienia Rzeczypospolitej Polskiej do Unii
       Europejskiej.
6. Przepis art. 2 pkt 45 wchodzi w życie z dniem 1 stycznia 2004 r.
                                       
                                    Art. 9.
Przepisy art. 2:
1) pkt 8 w zakresie dotyczącym art. 10 pkt 2,
2) pkt 10 w zakresie dotyczącym art. 11 ust. 1 pkt 5, ust. 2 pkt 4, ust. 3 pkt
  4 oraz ust. 4 i 5,
3) pkt 13 w zakresie dotyczącym art. 14 ust. 7
- obowiązują do dnia przystąpienia Rzeczypospolitej Polskiej do Unii
  Europejskiej.
