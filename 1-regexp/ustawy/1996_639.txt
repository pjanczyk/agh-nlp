



                                    
Dz.U. z 1996 r. Nr 137, poz. 639                                    
                                    
                                    
                                   
 
                                USTAWA
                      z dnia 21 listopada 1996 r.
                                    
         o zmianie ustawy o podatku dochodowym od osób prawnych
                                    
                                    
                                Art. 1.
W ustawie z dnia 15 lutego 1992 r. o podatku dochodowym od osób prawnych 
(Dz.U. z 1993 r. Nr 106, poz. 482 i Nr 134, poz. 646, z 1994 r. Nr 1, poz. 2, Nr 
43, poz. 163, Nr 80, poz. 368, Nr 87, poz. 406, Nr 90, poz. 419, Nr 113, poz. 
547, Nr 123, poz. 602 i Nr 127, poz. 627, z 1995 r. Nr 5, poz. 25, Nr 86, poz. 
433, Nr 96, poz. 478, Nr 133, poz. 654 i Nr 142, poz. 704 oraz z 1996 r. Nr 25, 
poz. 113, Nr 34, poz. 146 i Nr 90, poz. 405) wprowadza się następujące zmiany:
 1) w art. 1a:
    a) w ust. 2:
       - w pkt 1 w lit. b) wyrazy "która stanowi rezerwę" zastępuje się wyrazami
         "która nie stanowi rezerwy",
       - w pkt 2 skreśla się lit. a),
       - w pkt 3 lit. a) otrzymuje brzmienie:
          "a) osiągną za każdy rok podatkowy udział dochodu tej grupy, 
             obliczonego zgodnie z art. 7a ust. 1, w sumie przychodów 
             wszystkich spółek tworzących grupę - w wysokości co najmniej
             8%,",
    b) w ust. 5 wyrazy "ust. 2 pkt 1, 2, 4 i 5 oraz w ust. 3 i 4" zastępuje się 
      wyrazami "ust. 2 pkt 1, 2 i 4 oraz ust. 3",
    c) w ust. 6 wyrazy "spółki zależne, utworzone po dniu rejestracji umowy" 
      zastępuje się wyrazami  "inne spółki",
    d) skreśla się ust. 14-18;
 2) w art. 10 ust. 1 otrzymuje brzmienie:
      "1. Dochodem z udziału w zyskach osób prawnych jest dochód  faktycznie
         uzyskany z tego udziału, w tym także: wartość majątku 
         otrzymanego w związku z likwidacją osoby prawnej, dochód przeznaczony
         na podwyższenie kapitału zakładowego lub akcyjnego, a 
         w spółdzielniach -  dochód przeznaczony na podwyższenie funduszu
         udziałowego oraz dochód stanowiący równowartość kwot 
         przekazanych na ten kapitał (fundusz) z innych kapitałów 
         (funduszy) osoby prawnej.";
 3) art. 11 otrzymuje brzmienie:
       "Art. 11. 1. Jeżeli:
                 1) podatnik mający siedzibę (zarząd) na terytorium 
                   Rzeczypospolitej Polskiej, zwany dalej "podmiotem 
                   krajowym", bierze udział bezpośrednio lub pośrednio
                   w zarządzaniu lub kontroli albo posiada udział 
                   w kapitale przedsiębiorstwa położonego za granicą, 
                   albo
                 2) osoba fizyczna lub prawna mająca miejsce zamieszkania
                   albo siedzibę (zarząd) za granicą, zwana dalej 
                   "podmiotem zagranicznym", bierze udział bezpośrednio
                   lub pośrednio w zarządzaniu lub kontroli albo 
                   posiada udział w kapitale podmiotu krajowego, albo
                 3) te same osoby prawne lub fizyczne równocześnie 
                   bezpośrednio lub pośrednio biorą udział w zarządzaniu
                   lub kontroli albo posiadają udział w kapitale 
                   podmiotu krajowego i podmiotu zagranicznego
               - i jeżeli w wyniku takich powiązań zostaną ustalone 
                 lub narzucone warunki różniące się od warunków, które
                 ustaliłyby między sobą niezależne podmioty, i w wyniku
                 tego podmiot nie wykazuje dochodów albo wykazuje
                 dochody niższe od tych, jakich należałoby oczekiwać,
                 gdyby wymienione powiązania nie istniały - dochody
                 danego podmiotu oraz należny podatek określa 
                 się bez uwzględnienia warunków wynikających z tych 
                 powiązań.
              2. Dochody, o których mowa w ust. 1, określa się w drodze 
                oszacowania, stosując następujące metody:
                 1) porównywalnej ceny niekontrolowanej,
                 2) ceny odprzedaży,
                 3) rozsądnej marży ("koszt plus").
              3. Jeżeli nie jest możliwe zastosowanie metod wymienionych
                w ust. 2, stosuje się metody zysku transakcyjnego.
              4. Przepisy ust. 1-3 stosuje się odpowiednio, gdy podmiot 
                krajowy:
                 1) wykorzystuje swój związek z innym podmiotem krajowym,
                   któremu przysługują ulgi w podatku dochodowym,
                   albo
                 2) pozostaje w związku gospodarczym z innym podmiotem
                   krajowym i na rzecz tego podmiotu wykonuje
                   świadczenie na warunkach korzystniejszych, odbiegających
                   od ogólnie stosowanych w czasie i miejscu
                   wykonywania świadczenia
               - i w wyniku tego nie wykazuje dochodów lub wykazuje 
                dochody niższe od tych, jakich należałoby oczekiwać, 
                gdyby wymieniony związek nie istniał lub gdyby wymienione
                świadczenie nie zostało wykonane.
              5. Związek, o którym mowa w ust. 4 pkt 1, ma miejsce, 
                gdy między podmiotami lub osobami pełniącymi w nich 
                funkcje zarządzające, nadzorcze albo kontrolne istnieją 
                powiązania o charakterze rodzinnym, kapitałowym, majątkowym
                lub wynikające ze stosunku pracy. Związek 
                ten ma miejsce także, gdy którakolwiek z wymienionych 
                osób łączy funkcje zarządzające, nadzorcze lub kontrolne
                w podmiotach, o których mowa w ust. 4 pkt 1.
              6. Przez pojęcie powiązań rodzinnych, o których mowa w 
                ust. 5, rozumie się małżeństwo oraz pokrewieństwo lub 
                powinowactwo do drugiego stopnia.
              7. Przez pojęcie powiązań kapitałowych, o których mowa w 
                ust. 5, rozumie się sytuację, w której jedna z osób lub 
                jeden z kontrahentów posiada lub dysponuje, bezpośrednio
                lub pośrednio, prawem głosu wynoszącym co najmniej
                5% wszystkich praw głosu.
              8. Przepisy ust. 4 nie mają zastosowania w przypadku 
                świadczeń między spółkami tworzącymi podatkową grupę
                kapitałową.
              9. Minister Finansów określi, w drodze rozporządzenia, 
                sposób i tryb określania dochodów w drodze oszacowania,
                według metod wymienionych w ust. 2 i 3.";
 4) w art. 12:
    a) w ust. 1 w pkt 2 na końcu dodaje się wyrazy "z wyjątkiem świadczeń 
      związanych z używaniem środków trwałych otrzymanych przez zakłady 
      budżetowe, jednoosobowe spółki gminy lub przedsiębiorstwa komunalne
      od Skarbu Państwa lub gminy w nieodpłatny zarząd lub nieodpłatne
      używanie",
    b) w ust. 4 w pkt 6a skreśla się wyrazy "lub umorzonych";
 5) w art. 16:
    a) w ust. 1:
       - w pkt 4 po wyrazach "samochodu osobowego" dodaje się wyrazy 
         "lub innego samochodu o dopuszczalnej ładowności nie przekraczającej
         500 kilogramów",
       - skreśla się pkt 7,
       - pkt 8a otrzymuje brzmienie:
            "8a) wartości akcji lub udziałów w spółce albo wkładów w 
                spółdzielni, objętych lub nabytych w zamian za wkład 
                niepieniężny; w razie zbycia tych udziałów lub akcji albo 
                wkładów, kosztem ich nabycia, ustalonym na dzień objęcia
                lub nabycia udziałów lub akcji albo wkładów, są zaktualizowane,
                zgodnie z odrębnymi przepisami, wydatki 
                na nabycie albo wytworzenie lub ulepszenie składników 
                majątku stanowiących wkład niepieniężny, pomniejszone 
                o odpisy amortyzacyjne dokonane przed wniesieniem 
                wkładu, zaliczone do kosztów uzyskania przychodów,",
       - pkt 15 otrzymuje brzmienie:
            "15) podatku dochodowego oraz wpłat z zysku określonych w 
                odrębnych przepisach,",
       - w pkt 25 po lit. b) dodaje się lit. c) w brzmieniu:
             "c) strat poniesionych przez bank z tytułu udzielonych po 
                dniu 1 stycznia 1997 r. gwarancji albo poręczeń spłaty 
                kredytów i pożyczek, obliczonych zgodnie z pkt 25 lit. 
                b).",
       - w pkt 26 po lit. b) dodaje się lit. c) i d) w brzmieniu:
             "c) straconych należności z tytułu udzielonych przez bank po 
                dniu 1 stycznia 1997 r. gwarancji albo poręczeń spłaty 
                kredytów i pożyczek, z wyjątkiem rezerw utworzonych 
                na te stracone należności, gdy bank udzielił gwarancji 
                albo poręczeń z naruszeniem prawa, przy czym naruszenie
                to powinno być stwierdzone prawomocnym wyrokiem
                sądu,
              d) 25% kwoty wątpliwych kredytów (pożyczek) oraz 25% 
                kwoty wątpliwych należności z tytułu gwarancji albo poręczeń
                spłaty kredytów i pożyczek - udzielonych przez 
                bank po dniu 1 stycznia 1997 r., z wyjątkiem rezerw 
                tworzonych na pokrycie tych kredytów (pożyczek) lub 
                gwarancji albo poręczeń, które zostały udzielone z naruszeniem
                prawa, przy czym naruszenie to powinno być 
                stwierdzone prawomocnym wyrokiem sądu.",
       - w pkt 30 na końcu dodaje się wyrazy "obowiązujących w przedsiębiorstwach
         państwowych,",
       - w pkt 37 po wyrazach "z wyjątkiem" wstawia się dwukropek, a dotychczasową
         treść oznacza się jako lit. a) oraz dodaje lit. b) w 
         brzmieniu:
          "b) składek na rzecz związków pracodawców do wysokości określonej
             przez Radę Ministrów w drodze rozporządzenia,",
       - w pkt 49 po wyrazach "samochodu osobowego" dodaje się wyrazy 
         "lub innego samochodu o dopuszczalnej ładowności nie przekraczającej
         500 kilogramów",
       - w pkt 51 po wyrazach "samochodów osobowych" dodaje się wyrazy
         "lub innych samochodów o dopuszczalnej ładowności nie przekraczającej
         500 kilogramów", a po wyrazach "wydanych przez właściwego
         ministra" dodaje się wyrazy "obowiązującej w przedsiębiorstwach
         państwowych",
       - po pkt 57 kropkę zastępuje się przecinkiem i dodaje pkt 58 i 59 w 
         brzmieniu:
            "58) wydatków i kosztów sfinansowanych z dochodów, o których
                mowa w art. 17 ust. 1 pkt 23 i 24,
             59) składek opłaconych przez pracodawcę z tytułu zawartych 
                lub odnowionych umów ubezpieczenia na rzecz pracowników,
                z wyjątkiem umów dotyczących ryzyka grup 1, 3 i 
                5 działu I oraz grup 1 i 2 działu II, wymienionych w załączniku
                do ustawy z dnia 28 lipca 1990 r. o działalności 
                ubezpieczeniowej (Dz.U. z 1996 r. Nr 11, poz. 62), jeżeli 
                uprawnionym do otrzymania świadczenia nie jest pracodawca
                i umowa ubezpieczenia w okresie pięciu lat, licząc
                od końca roku kalendarzowego, w którym ją zawarto
                lub odnowiono, wyklucza:
                 a) wypłatę kwoty stanowiącej wartość odstąpienia od 
                   umowy,
                 b) możliwość zaciągania zobowiązań pod zastaw praw 
                   wynikających z umowy,
                 c) wypłatę z tytułu dożycia wieku oznaczonego w 
                   umowie.",
    b) w ust. 2:
       - w pkt 2 w lit. c) kropkę zastępuje się przecinkiem i dodaje wyraz 
         "albo",
       - dodaje się pkt 3 w brzmieniu:
          "3) protokołem sporządzonym przez podatnika, stwierdzającym, 
             że przewidywane koszty procesowe związane z dochodzeniem
             wierzytelności byłyby wyższe od jej kwoty - jeżeli 
             uprzednio na tę wierzytelność utworzono rezerwę uznawaną 
             za koszt uzyskania przychodu.",
    c) w ust. 2a w pkt 1 w lit. a) po wyrazach "dłużnik został" dodaje się wyrazy
      "wykreślony z ewidencji działalności gospodarczej,",
    d) w ust. 2b:
       - zdanie wstępne otrzymuje brzmienie:
           "Rezerwy na wierzytelności, uznawane za koszt uzyskania 
             przychodów zgodnie z ust. 1 pkt 26, nie mogą przekraczać 
             kwoty tych wierzytelności pomniejszonej o wartość zobowiązań
             dotyczących należności objętych rezerwą, wynikających 
             z:",
       - pkt 2 otrzymuje brzmienie:
          "2) gwarancji banków krajów należących do Organizacji Współpracy
             i Rozwoju Gospodarczego (OECD) lub banków współpracujących
             z tą organizacją,",
    e) dodaje się ust. 3-5 w brzmieniu:
          "3. Przepisy ust. 1 pkt 26 lit. b)-d) dotyczą rezerw utworzonych 
             przez bank, zgodnie z przepisami wydanymi przez Prezesa 
             Narodowego Banku Polskiego w sprawie zasad tworzenia 
             rezerw na ryzyko związane z działalnością banków.
           4. Ilekroć w ust. 1 jest mowa o stawce za jeden kilometr przebiegu
             pojazdu, rozumie się przez to stawkę określoną dla 
             samochodów osobowych, uwzględniającą odpowiednio pojemność
             silnika.
           5. Przebieg pojazdu, o którym mowa w ust. 1 pkt 30, powinien 
             być, z wyłączeniem ryczałtu pieniężnego, udokumentowany 
             w ewidencji przebiegu pojazdu prowadzonej przez pracownika
             według obowiązującego wzoru, potwierdzonej przez 
             podatnika na koniec każdego miesiąca. W razie braku tej 
             ewidencji, wydatki ponoszone przez podatnika na rzecz pracowników
             z tytułu używania przez nich samochodów na potrzeby
             podatnika nie stanowią kosztu uzyskania przychodów.";
 6) w art. 17:
    a) w ust. 1:
       - w pkt 4 wyrazy "- z wyłączeniem przedsiębiorstw państwowych, 
         spółdzielni oraz spółek -" zastępuje się wyrazami ", z zastrzeżeniem
         ust. 1c,",
       - w pkt 4a skreśla się lit. c),
       - w pkt 4e po wyrazach "w roku poprzedzającym rok podatkowy" 
         dodaje się przecinek i wyrazy "a w razie rozpoczęcia działalności - 
         w pierwszym podatkowym roku tej działalności",
       - skreśla się pkt 4l,
       - dodaje się pkt 4m-4o w brzmieniu:
          "4m) dochody wspólnot mieszkaniowych utworzonych zgodnie z 
              odrębnymi przepisami - w części przeznaczonej na cele 
              związane z utrzymaniem zasobów mieszkaniowych oraz 
              wydatkowanej na rzecz członków wspólnoty,
           4n) dochody sportowych spółek akcyjnych - w części przeznaczonej
              na ich działalność sportową, w rozumieniu przepisów
              o kulturze fizycznej,
           4o) dochody z gospodarki zasobami mieszkaniowymi, uzyskane 
              przez osoby prawne, których zadaniem jest administrowanie
              nieruchomościami w imieniu właścicieli i zarządców 
              domów - w części przeznaczonej na cele związane z 
              utrzymaniem zasobów mieszkaniowych,",
       - skreśla się pkt 9,
       - pkt 14 otrzymuje brzmienie:
          "14) dotacje otrzymane:
              a) na podstawie odrębnych przepisów na tworzenie rezerw 
                państwowych i gospodarowanie tymi rezerwami,
              b) w związku z umowami zawartymi na podstawie art. 222 
                ust. 3 ustawy z dnia 21 listopada 1967 r. o powszechnym 
                obowiązku obrony Rzeczypospolitej Polskiej (Dz.U. z 
                1992 r. Nr 4, poz. 16, Nr 40, poz. 174 i Nr 54, poz. 254, 
                z 1994 r. Nr 43, poz. 165 oraz z 1996 r. Nr 7, poz. 44, 
                Nr 10, poz. 56 i Nr 106, poz. 496),
              c) na dofinansowanie kosztów zadań w zakresie postępu 
                biologicznego w produkcji roślinnej i zwierzęcej,",
       - w pkt 22 na końcu dodaje się wyrazy "a także Rzecznika Ubezpieczonych,",
       - po pkt 23 kropkę zastępuje się przecinkiem oraz dodaje pkt 24 i 
         25 w brzmieniu:
          "24) odsetki od dochodów lub środków, o których mowa w pkt 
              23, lokowanych na bankowych rachunkach terminowych,
           25) dotacje, subwencje i dopłaty otrzymane z Państwowego 
              Funduszu Rehabilitacji Osób Niepełnosprawnych przez zakłady
              pracy chronionej na podstawie przepisów o zatrudnianiu
              i rehabilitacji osób niepełnosprawnych.",
    b) po ust. 1b dodaje się ust. 1c i 1d w brzmieniu:
          "1c. Przepis ust. 1 pkt 4 nie ma zastosowania w:
              1) przedsiębiorstwach państwowych, spółdzielniach i spółkach,
              2) przedsiębiorstwach komunalnych mających osobowość 
                prawną, dla których funkcję organu założycielskiego pełnią
                gminy lub jednostki pomocnicze gmin utworzone na 
                podstawie przepisów o samorządzie terytorialnym,
              3) zakładach budżetowych i innych jednostkach organizacyjnych
                nie mających osobowości prawnej, będących podatnikami
                podatku dochodowego od osób prawnych - jeżeli
                przedmiotem ich działalności jest zaspokajanie potrzeb
                publicznych pośrednio związanych z ochroną środowiska
                w zakresie: wodociągów i kanalizacji, ścieków 
                komunalnych, wysypisk i utylizacji odpadów komunalnych
                oraz transportu zbiorowego.
           1d. Przy ustalaniu udziału, o którym mowa w ust. 1 pkt 4e, w 
             kwocie przychodów osiągniętych ze wszystkich rodzajów 
             działalności nie uwzględnia się przychodów uzyskanych:
              1) w związku z regulowaniem zobowiązań wobec Agencji 
                Własności Rolnej Skarbu Państwa wierzytelnościami nabytymi
                od wierzycieli tej Agencji,
              2) ze sprzedaży produktów produkcji rolniczej nabytych 
                przez spółdzielnie zajmujące się produkcją rolną od 
                członków tych spółdzielni - w części odpowiadającej cenie
                nabycia tych produktów.";
 7) w art. 18:
    a) w ust. 1:
       - w zdaniu pierwszym po wyrazach "art. 7" oraz w pkt 1 w lit. a) i b) 
         po wyrazach "art. 7 ust. 3" dodaje się wyrazy "albo w art. 7a ust. 
         1",
       - pkt 4 otrzymuje brzmienie:
          "4) wydatków na budowę własnego lub stanowiącego współwłasność
             budynku mieszkalnego wielorodzinnego, z przeznaczeniem
             znajdujących się w nim co najmniej pięciu lokali mieszkalnych
             na wynajem, oraz wydatków na zakup działki pod 
             budowę tego budynku. Za lokale przeznaczone na wynajem 
             nie uważa się lokali mieszkalnych wynajętych przez współwłaściciela
             będącego osobą fizyczną - osobom, które w stosunku
             do tego współwłaściciela zaliczane są do I grupy podatkowej,
             w rozumieniu przepisów o podatku od spadków i darowizn.",
    b) ust. 1a otrzymuje brzmienie:
          "1a. Łączna kwota odliczeń z tytułów określonych w ust. 1 pkt 1 
             nie może przekroczyć 15% dochodu, o którym mowa w art. 
             7 ust. 3 albo w art. 7a ust. 1, z tym że odliczeniom nie podlegają
             darowizny na rzecz:
              1) osób fizycznych,
              2) osób prawnych oraz jednostek organizacyjnych nie mających
                osobowości prawnej, prowadzących działalność 
                gospodarczą polegającą na wytwarzaniu wyrobów przemysłu
                elektronicznego, paliwowego, tytoniowego, spirytusowego,
                winiarskiego, piwowarskiego, a także pozostałych
                wyrobów alkoholowych o zawartości alkoholu powyżej
                1,5%, oraz wyrobów z metali szlachetnych albo z 
                udziałem tych metali, lub handlu tymi wyrobami.",
    c) dodaje się ust. 3a w brzmieniu:
         "3a. W przypadku budowy budynku, o którym mowa w ust. 1 pkt 
             4, stanowiącego współwłasność, kwotę odliczeń wymienionych
             w ust. 2, przysługującą każdemu ze współwłaścicieli, 
             ustala się w wysokości faktycznie poniesionych wydatków, 
             proporcjonalnie do udziału we współwłasności; w razie braku
             przeciwnego dowodu przyjmuje się, że udziały we współwłasności
             i poniesionych wydatkach są równe.",
    d) ust. 4 i 5 otrzymują brzmienie:
          "4. Wysokość wydatków na cele określone w ust. 1 pkt 4 ustala 
             się na podstawie dokumentów odpowiadających warunkom 
             przewidzianym w odrębnych przepisach stwierdzających ich 
             poniesienie.
           5. Odliczeniu podlegają wydatki na cele określone w ust. 1 pkt 
             4, jeżeli dotyczą budynków mieszkalnych znajdujących się na 
             terytorium Rzeczypospolitej Polskiej i które nie zostały zaliczone
             do kosztów uzyskania przychodów lub nie zostały 
             zwrócone podatnikowi w jakiejkolwiek formie.",
    e) dodaje się ust. 6a-6c w brzmieniu:
         "6a. Jeżeli przed upływem dziesięciu lat, licząc od końca roku kalendarzowego,
             w którym otrzymano decyzję właściwego organu
             o pozwoleniu na użytkowanie budynku lub lokalu, w 
             związku z którego budową dokonano odliczeń, nastąpiło:
              1) zbycie budynku, lokalu mieszkalnego, udziału we współwłasności
                lub
              2) wynajęcie budynku albo lokalu mieszkalnego przez 
                współwłaściciela będącego osobą fizyczną - osobom, 
                które w stosunku do tego współwłaściciela zaliczane są 
                do I grupy podatkowej, w rozumieniu przepisów, o których
                mowa w ust. 1 pkt 4, lub
              3) dokonanie zmiany przeznaczenia budynku lub lokalu z 
                mieszkalnego na użytkowy albo przeznaczenie budynku 
                lub lokalu mieszkalnego na potrzeby właściciela lub 
                współwłaściciela,
           - podatnik jest obowiązany w miesiącu, w którym wystąpiła 
             chociażby jedna z powyższych okoliczności, zwiększyć dochód
             lub zmniejszyć stratę o kwotę odliczoną od dochodu, w 
             części przypadającej na budynek lub lokal, o których mowa 
             w pkt 1-3. Kwoty doliczone do dochodu zwiększa się o 10% 
             za każdy rok kalendarzowy brakujący do okresu dziesięciu 
             lat, o którym mowa w zdaniu poprzedzającym.
          6b. Przy obliczaniu liczby lat brakujących do upływu okresu 
             dziesięcioletniego, o którym mowa w ust. 6a, wlicza się rok, 
             w którym wystąpiły okoliczności wymienione w pkt 1-3 tego 
             przepisu.
          6c. W razie zaistnienia okoliczności, o których mowa w ust. 6a 
             pkt 1 lub 3, przed otrzymaniem decyzji o pozwoleniu na 
             użytkowanie budynku lub lokalu, z którymi były związane 
             odliczenia, podatnik jest obowiązany zwiększyć dochód lub 
             zmniejszyć stratę o kwotę odliczoną od dochodów w części 
             przypadającej na budynek lub lokale.",
    f) skreśla się ust. 7;
 8) po art. 18 dodaje się art. 18a w brzmieniu:
       "Art. 18a. 1. Od podstawy opodatkowania, obliczonej zgodnie z art. 
                18, odlicza się:
                 1) w roku podatkowym - wydatki na cele określone w 
                   ust. 2, zwane dalej "wydatkami inwestycyjnymi", oraz
                 2) w następnym roku podatkowym - z zastrzeżeniem 
                   ust. 17 pkt 2, kwotę stanowiącą połowę wydatków 
                   inwestycyjnych odliczonych od podstawy opodatkowania
                   w poprzednim roku podatkowym, zwaną dalej 
                   "premią inwestycyjną".
              2. Odliczeniu od podstawy opodatkowania podlegają faktycznie
                poniesione wydatki na:
                 1) zakup i montaż maszyn lub urządzeń zaliczonych, 
                   zgodnie z Klasyfikacją rodzajową środków trwałych 
                   Głównego Urzędu Statystycznego, do grupy 3-6 i 8,
                 2) zakup, budowę, a także na rozbudowę będących 
                   własnością podatnika budynków i lokali stanowiących
                   odrębną nieruchomość w tych budynkach oraz 
                   budowli zaliczonych, zgodnie z Klasyfikacją rodzajową
                   środków trwałych Głównego Urzędu Statystycznego,
                   do grupy 1 podgrupa 10-13, podgrupa 15 
                   rodzaj 151 i 152 w zakresie budynków aptek, podgrupa
                   16 rodzaj 166 i 168, podgrupa 18 rodzaj 180 i 
                   182-185 oraz do grupy 2 podgrupa 20-23 i 25-27,
                 3) zakup środków transportu, z wyjątkiem samochodów
                   osobowych oraz innych samochodów o dopuszczalnej
                   ładowności nie przekraczającej 500 kilogramów,
                 4) zakup od Agencji Własności Rolnej Skarbu Państwa 
                   przedsiębiorstwa lub zorganizowanej części mienia 
                   przedsiębiorstwa, z wyjątkiem wydatków na zakup 
                   innych niż grunty składników majątku, od których 
                   zgodnie z przepisami wydanymi na podstawie art. 15 
                   ust. 5 nie dokonuje się odpisów amortyzacyjnych,
                 5) zakup praw majątkowych uznawanych za wartości 
                   niematerialne i prawne, od których dokonuje się 
                   odpisów amortyzacyjnych uznawanych za koszt uzyskania
                   przychodów - z wyjątkiem wartości niematerialnych
                   i prawnych, związanych z wiedzą w dziedzinie
                   przemysłowej, handlowej, naukowej lub organizacyjnej
                   (know-how),
                 6) spłatę, określonej w umowie o podobnym charakterze
                   do umowy najmu lub dzierżawy, wartości środków
                   trwałych, o których mowa w pkt 1-4, jeżeli środki
                   te zgodnie z przepisami wydanymi na podstawie 
                   art. 12 ust. 7 zaliczane są do składników majątku 
                   najemcy, dzierżawcy albo używającego,
                 7) wytworzenie we własnym zakresie i na własny użytek
                   środków trwałych wymienionych w pkt 1 i 2,
                 8) zakup wykonanych na zamówienie środków trwałych 
                   wymienionych w pkt 1 i 2.
              3. Za wydatki inwestycyjne podlegające odliczeniu od podstawy
                opodatkowania uznaje się wydatki faktycznie poniesione
                w roku podatkowym, nie zwrócone podatnikowi 
                w jakiejkolwiek formie, pomniejszone o naliczony podatek
                od towarów i usług oraz o podatek akcyzowy - jeżeli 
                podatki te podlegają odliczeniu od należnego podatku 
                od towarów i usług.
              4. W przypadku zakupu składników majątku wymienionych 
                w ust. 2 pkt 1-5, za wydatki inwestycyjne, o których 
                mowa w ust. 3, uznaje się wydatki poniesione w roku 
                podatkowym, w którym, z zastrzeżeniem ust. 6, ma miejsce
                przeniesienie własności tych składników majątku.
              5. Faktycznie poniesione wydatki inwestycyjne, podlegające 
                odliczeniu od podstawy opodatkowania, obejmują:
                 1) w razie zakupu - określoną w umowie cenę sprzedaży
                   zapłaconą sprzedawcy oraz wydatki na montaż 
                   maszyn i urządzeń, o których mowa w ust. 2 pkt 1,
                 2) w razie wytworzenia we własnym zakresie środków 
                   trwałych wymienionych w ust. 2 pkt 1 - kwoty zapłacone
                   za zużyte do wytworzenia rzeczowe składniki
                   majątku oraz za wykorzystane usługi obce,
                 3) w razie zakupu środków trwałych wymienionych w 
                   ust. 2 pkt 2, wykonanych na zamówienie - cenę 
                   określoną w umowie sprzedaży lub kwotę zapłaconą 
                   za zamówione usługi,
                 4) w razie przyjęcia środków trwałych do odpłatnego 
                   korzystania na podstawie umowy o podobnym charakterze
                   do umowy najmu lub dzierżawy - kwotę 
                   stanowiącą spłatę wartości tych środków określonej 
                   w umowie.
              6. W przypadku:
                 1) dokonania przedpłat (zadatków) na poczet wydatków
                   określonych w ust. 2 pkt 1-5 oraz pkt 7 i 8, 
                   uznaje się je za wydatki inwestycyjne w roku podatkowym,
                   w którym następuje przeniesienie własności 
                   składników majątkowych wymienionych w tych 
                   przepisach,
                 2) zawarcia umowy, o której mowa w ust. 2 pkt 6, za 
                   wydatki inwestycyjne podlegające odliczeniu w danym
                   roku podatkowym uznaje się wydatki związane 
                   ze spłatą wartości składników majątkowych, poniesione
                   w tym samym roku,
                 3) zawarcia w roku podatkowym umowy, w której termin
                   zapłaty ceny przypada w roku następującym po 
                   roku podatkowym, w którym rzecz lub prawo zostały
                   wydane - wydatki związane z zapłatą ceny odlicza 
                   się od podstawy opodatkowania w roku faktycznego 
                   ich poniesienia.
              7. Odliczenia wydatków inwestycyjnych, o których mowa w 
                ust. 2 pkt 1-8, dokonane w roku podatkowym, traktuje 
                się w tym roku na równi z odpisami z tytułu zużycia 
                środków trwałych oraz wartości niematerialnych i prawnych
                (odpisami amortyzacyjnymi), z tym że:
                 1) odliczenia te nie zmniejszają podstawy do ustalania 
                   odpisów amortyzacyjnych według zasad określonych 
                   w przepisach wydanych na podstawie art. 15 ust. 5,
                 2) odpisów amortyzacyjnych od środków trwałych oraz 
                   wartości niematerialnych i prawnych, o których mowa
                   w ust. 2 pkt 1-5 oraz pkt 7 i 8, dokonuje się począwszy
                   od miesiąca następującego po miesiącu oddania
                   ich do używania, nie wcześniej jednak niż od 
                   pierwszego dnia miesiąca następującego po roku 
                   podatkowym, w którym dokonano odliczenia,
                 3) w przypadku odliczeń wydatków inwestycyjnych, o 
                   których mowa w ust. 2 pkt 6, odpisów amortyzacyjnych
                   dokonuje się począwszy od pierwszego dnia 
                   miesiąca następującego po miesiącu, w którym środki
                   trwałe oddano do używania,
                 4) w przypadku odliczeń wydatków inwestycyjnych poniesionych
                   przed rozpoczęciem działalności albo w 
                   roku rozpoczęcia działalności, odpisów amortyzacyjnych
                   dokonuje się począwszy od pierwszego dnia 
                   miesiąca roku następującego po roku, w którym 
                   środki trwałe lub wartości niematerialne i prawne 
                   oddano do używania,
                 5) odpisów amortyzacyjnych, o których mowa w pkt 
                   2-4, dokonuje się do końca tego miesiąca, w którym 
                   następuje zrównanie wysokości sumy odpisów amortyzacyjnych
                   oraz kwoty dokonanych odliczeń z ich 
                   wartością początkową, określoną w przepisach wydanych
                   na podstawie art. 15 ust. 5,
                 6) suma odpisów amortyzacyjnych oraz kwoty dokonanych
                   odliczeń nie może przekroczyć wartości początkowej
                   nabytych lub wytworzonych we własnym zakresie
                   (na zlecenie) środków trwałych oraz wartości 
                   niematerialnych i prawnych.
              8. Wydatki inwestycyjne mogą być odliczone od podstawy 
                opodatkowania, jeżeli spełnione są łącznie następujące 
                warunki:
                 1) w okresie faktycznego poniesienia tych wydatków 
                   podatnik nie korzysta z ulg, odliczeń lub zwolnień 
                   na podstawie przepisów wymienionych w wykazie, o 
                   którym mowa w ust. 28 pkt 1,
                 2) w roku poprzedzającym rok podatkowy, w którym 
                   dokonywane są odliczenia, podatnik osiągnął, z zastrzeżeniem
                   ust. 9 i 10, wskaźnik udziału dochodu 
                   ustalonego zgodnie z art. 7 ust. 3 albo art. 7a ust. 1 
                   w przychodach ustalonych zgodnie z art. 12 - w wysokości
                   nie niższej niż:
                    a) 4% z działalności w zakresie: przetwórstwa rolnego,
                      budownictwa (w tym mieszkaniowego) i 
                      produkcji materiałów budowlanych, żeglugi i rybołówstwa,
                      turystyki i wypoczynku albo w zakresie
                      produkcji i sprzedaży towarów objętych 
                      urzędowymi cenami lub marżami,
                    b) 8% z pozostałych rodzajów działalności,
                 3) jeżeli podatnik prowadzi różnorodną działalność i 
                   przychody z działalności wymienionej w pkt 2 lit. a) 
                   w ogólnej kwocie przychodów stanowią co najmniej 
                   60% - wymagany udział dochodu w przychodach, 
                   uprawniający do odliczeń wydatków inwestycyjnych, 
                   nie może być niższy niż 4%,
                 4) przed każdorazowym odliczeniem wydatków inwestycyjnych,
                   dokonywanym w trakcie roku podatkowego
                   i w rocznym (wstępnym) rozliczeniu podatku za 
                   rok podatkowy, u podatnika nie występują zaległości 
                   we wpłatach należnych składek na ubezpieczenie 
                   społeczne oraz we wpłatach poszczególnych podatków
                   stanowiących dochód budżetu państwa, przekraczające
                   odrębnie z każdego tytułu (w tym odrębnie
                   w każdym podatku) odpowiednio 3% kwoty należnych
                   składek i należnego podatku; w przypadku 
                   podatku od towarów i usług zaległości nie mogą 
                   przekroczyć 3% kwoty podatku należnego. Udział 
                   zaległości w kwocie składek lub podatku ustala się 
                   w stosunku do kwoty należnych wpłat (należnego 
                   podatku od towarów i usług) za rok podatkowy 
                   (okres rozliczeniowy), którego dotyczy zaległość,
                 5) wydatki inwestycyjne zostały udokumentowane w 
                   sposób określony w przepisach wydanych na podstawie
                   ust. 28 pkt 4.
              9. Podatnik, który rozpoczął działalność w roku podatkowym,
                może odliczyć poniesione w tym roku wydatki inwestycyjne
                od podstawy opodatkowania za ten rok i rok 
                po nim następujący, jeżeli odrębnie w każdym z tych lat 
                osiągnie wskaźnik udziału dochodu w przychodach odpowiednio
                w wysokości określonej w ust. 8 pkt 2; gdy w 
                którymkolwiek z tych lat wymagany wskaźnik nie zostanie
                osiągnięty, nie jest możliwe dokonanie odliczeń za 
                ten rok.
             10. Uzyskanie wskaźników, o których mowa w ust. 8 pkt 2, 
                nie jest wymagane u podatników:
                 1) którzy rozpoczęli działalność w roku podatkowym i 
                   do końca tego roku oraz przed rozpoczęciem działalności
                   ponieśli wydatki inwestycyjne w wysokości nie 
                   niższej niż równowartość 2.000.000 ECU, przeliczone
                   na złote przy zastosowaniu średniego kursu waluty,
                   ogłaszanego przez Prezesa Narodowego Banku Polskiego,
                   z dnia faktycznego dokonania wydatku;
                   wydatki te można odliczać od podstawy opodatkowania
                   za rok podatkowy, w którym rozpoczęto 
                   działalność, oraz w trzech kolejno po sobie następujących
                   latach podatkowych, licząc od końca roku 
                   podatkowego, w którym rozpoczęli działalność,
                 2) u których za rok podatkowy udział przychodów z 
                   eksportu przekracza 50% ogólnej kwoty przychodów 
                   lub przychody z eksportu w roku podatkowym, w 
                   którym podatnik nabył prawo do odliczeń, przekraczają
                   równowartość 8.000.000 ECU przeliczoną na 
                   złote przy zastosowaniu średniego kursu waluty z 
                   dnia uzyskania należnego przychodu, ogłaszanego 
                   przez Prezesa Narodowego Banku Polskiego,
                 3) którzy ponieśli wydatki inwestycyjne na zakup i montaż
                   maszyn lub urządzeń, wymienionych w ust. 2 
                   pkt 1, związanych z wdrożeniem licencji, patentów 
                   oraz wyników krajowych prac naukowych i badawczo-rozwojowych,
                 4) osiągających poza terytorium Rzeczypospolitej Polskiej
                   przychody ze sprzedaży produktów połowów i 
                   przetworów rybnych (SWW: 234) na rzecz osób zagranicznych
                   w rozumieniu przepisów prawa dewizowego,
                   którzy ponieśli wydatki inwestycyjne na zakup 
                   i montaż maszyn lub urządzeń wymienionych w ust. 
                   2 pkt 1 - jeżeli udział przychodów z tej sprzedaży 
                   przekracza 50% ogólnej kwoty przychodów w roku 
                   podatkowym i sprzedaż ta została udokumentowana:
                   konosamentem, świadectwem pochodzenia, rachunkiem
                   oraz wyciągiem bankowym potwierdzającym
                   wpływ zagranicznych środków płatniczych zgodnie
                   z przepisami prawa dewizowego,
                 5) którzy ponieśli wydatki inwestycyjne na zakup i montaż
                   maszyn lub urządzeń, wymienionych w ust. 2 
                   pkt 1, oraz na zakup, budowę, przebudowę, rozbudowę
                   lub odbudowę budynków i budowli będących 
                   własnością podatnika, zaliczonych zgodnie z Klasyfikacją
                   rodzajową środków trwałych Głównego Urzędu
                   Statystycznego do grupy 1 podgrupa 10 i 13 oraz 
                   do grupy 2 podgrupa 20-23 - jeżeli te maszyny, 
                   urządzenia, budynki i budowle są związane z wdrażaniem
                   systemu produkcji środków farmaceutycznych
                   lub materiałów medycznych, spełniającego warunki
                   niezbędne do uzyskania koncesji na ich wytwarzanie,
                   zgodne z wymaganiami przyjętymi przez 
                   organizacje międzynarodowe, których Rzeczpospolita
                   Polska jest członkiem,
                 6) którzy ponieśli wydatki inwestycyjne na zakup i montaż
                   aparatury kontrolno-pomiarowej, niezbędnej 
                   do wdrażania systemu jakości zgodnego z normami 
                   ISO serii 9000, potwierdzonego certyfikatem wydanym
                   na podstawie odrębnych przepisów.
             11. Za dzień rozpoczęcia działalności uważa się datę wystawienia
                pierwszej faktury (rachunku) po dokonaniu, zgodnie
                z odrębnymi przepisami, wpisu do właściwego rejestru
                (ewidencji).
             12. Kwota wydatków inwestycyjnych odliczonych od podstawy
                opodatkowania nie może przekroczyć:
                 1) gdy wydatki zostały poniesione na cele wymienione 
                   w ust. 10 pkt 2-6:
                    a) w okresie od dnia 1 stycznia do dnia 31 grudnia 
                      1997 r. - 40% podstawy opodatkowania,
                    b) w okresie od dnia 1 stycznia do dnia 31 grudnia 
                      1998 r. - 35% podstawy opodatkowania,
                    c) w okresie od dnia 1 stycznia do dnia 31 grudnia 
                      1999 r. - 30% podstawy opodatkowania,
                    d) od dnia 1 stycznia 2000 r. - 25% podstawy 
                      opodatkowania,
                 2) w pozostałych przypadkach:
                    a) w okresie od dnia 1 stycznia do dnia 31 grudnia 
                      1997 r. - 20% podstawy opodatkowania,
                    b) w okresie od dnia 1 stycznia do dnia 31 grudnia 
                      1998 r. - 15% podstawy opodatkowania,
                    c) od dnia 1 stycznia 1999 r. - 10% podstawy opodatkowania.
             13. Jeżeli rok podatkowy podatnika jest inny niż rok kalendarzowy,
                wysokość odliczeń określoną w ust. 12 stosuje 
                się począwszy od początku roku podatkowego rozpoczynającego
                się w danym roku kalendarzowym do zakończenia
                tego roku podatkowego.
             14. Łączna kwota odliczeń wydatków inwestycyjnych od podstawy
                opodatkowania nie może za rok podatkowy przekroczyć:
                 1) w okresie od dnia 1 stycznia do dnia 31 grudnia 
                   1997 r. - 40 % podstawy opodatkowania,
                 2) w okresie od dnia 1 stycznia do dnia 31 grudnia 
                   1998 r. - 35% podstawy opodatkowania,
                 3) w okresie od dnia 1 stycznia do dnia 31 grudnia 
                   1999 r. - 30% podstawy opodatkowania,
                 4) od dnia 1 stycznia 2000 r. - 25% podstawy opodatkowania.
                 Przepis ust. 13 stosuje się odpowiednio.
             15. Nie odliczone wydatki inwestycyjne, uznane zgodnie z 
                ust. 4 i 6 za poniesione w danym roku podatkowym, z 
                wyjątkiem przypadków określonych w ust. 9 i 10 pkt 1, 
                nie mogą być odliczone od podstawy opodatkowania w 
                latach następnych.
             16. Nie mogą być odliczone od podstawy opodatkowania 
                wydatki inwestycyjne faktycznie poniesione po upływie 
                okresu korzystania z ulg, odliczeń lub zwolnień przysługujących
                na podstawie przepisów wymienionych w wykazie,
                o którym mowa w ust. 28 pkt 1, jeżeli zobowiązania 
                związane z tymi wydatkami zostały zaciągnięte przez 
                podatnika w okresie korzystania z tych ulg, odliczeń lub 
                zwolnień.
             17. Premia, o której mowa w ust. 1 pkt 2, nie może przekroczyć:
                 1) w okresie od dnia 1 stycznia do dnia 31 grudnia 
                   1997 r. - 20% podstawy opodatkowania,
                 2) w okresie od dnia 1 stycznia do dnia 31 grudnia 
                   1998 r. - 15% podstawy opodatkowania,
                 3) od dnia 1 stycznia 1999 r. - 10% podstawy opodatkowania.
             18. Jeżeli rok podatkowy podatnika jest inny niż rok kalendarzowy,
                wysokość odliczeń określoną w ust. 17 stosuje 
                się począwszy od początku roku podatkowego rozpoczynającego
                się w danym roku kalendarzowym do zakończenia
                tego roku podatkowego.
             19. Premia inwestycyjna:
                 1) może być wykorzystana, jeżeli podatnik spełni warunki
                   określone w ust. 8 pkt 1 i 4,
                 2) nie przysługuje w przypadku poniesienia wydatków 
                   inwestycyjnych na:
                    a) zakup środków trwałych, o których mowa w ust. 
                      2 pkt 1-5 oraz pkt 7 i 8, jeżeli środki te zostały 
                      przez podatnika oddane do odpłatnego korzystania
                      i zgodnie z przepisami wydanymi na podstawie
                      art. 12 ust. 7 zaliczone są do składników 
                      majątku najemcy, dzierżawcy albo używającego,
                    b) zakup gruntów,
                    c) spłatę wartości gruntów, jeżeli grunty te, zgodnie
                      z przepisami wydanymi na podstawie art. 12 
                      ust. 7, zaliczane są do składników majątku najemcy,
                      dzierżawcy albo używającego.
             20. Odliczeń, o których mowa w ust. 1, dokonuje się w rozliczeniu
                podatku za rok podatkowy, w którym podatnik 
                nabył prawo do odliczeń, nie później jednak niż do dnia 
                złożenia, zgodnie z art. 27, wstępnego zeznania o wysokości
                dochodu uzyskanego za ten rok; odliczeń można 
                również dokonywać zaliczkowo w trakcie roku podatkowego.
             21. Podatnicy tracą prawo do odliczeń, o których mowa w 
                ust. 1, jeżeli przed upływem trzech lat od końca roku 
                podatkowego, w którym skorzystali, a w przypadkach 
                określonych w ust. 9 i w ust. 10 pkt 1 - w którym zakończyli
                korzystanie z odliczeń:
                 1) wystąpią u nich za poszczególne lata zaległości we 
                   wpłatach składek na ubezpieczenie społeczne oraz 
                   we wpłatach poszczególnych podatków stanowiących 
                   dochody budżetu państwa, przekraczające odrębnie 
                   z każdego tytułu (w tym odrębnie w każdym z podatków)
                   3% kwot należnych za te lata; w przypadku 
                   podatku od towarów i usług zaległości we wpłatach 
                   nie mogą przekroczyć 3% kwoty podatku należnego; 
                   przepis ust. 8 pkt 4 ostatnie zdanie stosuje się odpowiednio,
                   albo
                 2) przeniosą w jakiejkolwiek formie własność składników
                   majątkowych, z którymi związane były odliczenia
                   od podstawy opodatkowania; nie dotyczy to 
                   przeniesienia własności w wyniku przekształcenia formy
                   prawnej oraz łączenia lub podziału dotychczasowych
                   podmiotów gospodarczych - dokonywanych 
                   na podstawie przepisów o przedsiębiorstwach państwowych,
                   o komercjalizacji i prywatyzacji przedsiębiorstw
                   państwowych, Kodeksu handlowego albo 
                   Prawa spółdzielczego, albo
                 3) ustały okoliczności do zaliczania środków trwałych, 
                   przyjętych do odpłatnego korzystania na podstawie 
                   umów o podobnym charakterze do umów najmu lub 
                   dzierżawy, do składników majątku podatnika, w rozumieniu
                   przepisów, o których mowa w ust. 2 pkt 6, 
                   albo
                 4) zostaną postawieni w stan likwidacji, z wyjątkiem 
                   przedsiębiorstw likwidowanych w trybie i na zasadach
                   określonych w przepisach o prywatyzacji 
                   przedsiębiorstw państwowych albo o komercjalizacji 
                   i prywatyzacji przedsiębiorstw państwowych, lub zostanie
                   ogłoszona ich upadłość, albo
                 5) otrzymają zwrot wydatków inwestycyjnych w jakiejkolwiek
                   formie; w tym przypadku kwotę odliczeń zmniejsza
                   się proporcjonalnie do udziału kwoty 
                   zwróconych wydatków w ich ogólnej kwocie.
             22. Przepisy ust. 21 stosuje się odpowiednio w razie utraty 
                przez podatkową grupę kapitałową statusu podatnika. 
                Obowiązek, o którym mowa w ust. 25, ciąży wówczas solidarnie
                na spółkach wchodzących uprzednio w skład tej 
                grupy.
             23. Podatnicy, o których mowa w ust. 10 pkt 5, tracą prawo 
                do odliczeń, jeżeli przed upływem pięciu lat od końca 
                roku, w którym z nich skorzystali, nie uzyskają koncesji 
                Ministra Zdrowia i Opieki Społecznej na wytwarzanie 
                środków farmaceutycznych lub materiałów medycznych 
                albo ją utracą.
             24. Podatnicy, o których mowa w ust. 10 pkt 6, tracą prawo 
                do odliczeń, jeżeli przed upływem trzech lat od końca 
                roku, w którym z nich skorzystali, nie uzyskają stosownego
                certyfikatu albo go utracą.
             25. W razie wystąpienia okoliczności, o których mowa w ust. 
                21-24, podatnicy są obowiązani do zwiększenia podstawy
                opodatkowania o kwotę dokonanych odliczeń, do 
                których utracili prawo, a w razie poniesienia straty - do 
                jej zmniejszenia o tę kwotę w rozliczeniu zaliczki za 
                miesiąc, w którym utracili prawo do odliczeń, a gdy 
                utrata prawa wystąpi w ostatnim miesiącu roku podatkowego
                - we wstępnym rocznym rozliczeniu podatku.
             26. W rozliczeniu, o którym mowa w ust. 25, uwzględnia się 
                odpowiednio kwotę odpisów amortyzacyjnych od środków
                trwałych oraz wartości niematerialnych i prawnych, 
                ustalonych zgodnie z przepisami wydanymi na podstawie 
                art. 15 ust. 5, nie uznaną za koszt uzyskania przychodów 
                w związku z odliczeniem wydatków inwestycyjnych od 
                podstawy opodatkowania podatkiem dochodowym.
             27. Przepisy ust. 21-25 stosuje się również do premii inwestycyjnej.
             28. Minister Finansów określi, w drodze rozporządzenia:
                 1) wykaz przepisów, o których mowa w ust. 8 pkt 1,
                 2) warunki rezygnacji przez podatnika z niektórych ulg, 
                   odliczeń lub zwolnień wymienionych w przepisach, o 
                   których mowa w ust. 8 pkt 1 - w celu nabycia prawa 
                   do odliczania wydatków inwestycyjnych na podstawie
                   ust. 1-27,
                 3) zakres działalności: eksport towarów i usług, przetwórstwo
                   rolne, budownictwo (w tym mieszkaniowe) 
                   i produkcja materiałów budowlanych, żegluga i rybołówstwo
                   oraz turystyka i wypoczynek,
                 4) wymagany sposób udokumentowania wydatków inwestycyjnych.
             29. Rada Ministrów, w drodze rozporządzenia, wprowadzi 
                odliczenia wydatków inwestycyjnych od podstawy opodatkowania
                oraz określi zasady i warunki tych odliczeń w 
                gminach zagrożonych szczególnie wysokim bezrobociem 
                strukturalnym oraz województwach lub rejonach administracyjnych
                (gminach) określonych jako zagrożone recesją
                i degradacją społeczną w odrębnych przepisach.";
 9) art. 19 otrzymuje brzmienie:
       "Art. 19. 1. Podatek, z zastrzeżeniem art. 21 i 22, wynosi:
                 1) od dnia 1 stycznia do dnia 31 grudnia 1997 r. - 38% 
                   podstawy opodatkowania,
                 2) od dnia 1 stycznia do dnia 31 grudnia 1998 r. - 36% 
                   podstawy opodatkowania,
                 3) od dnia 1 stycznia do dnia 31 grudnia 1999 r. - 34% 
                   podstawy opodatkowania,
                 4) od dnia 1 stycznia 2000 r. - 32% podstawy opodatkowania.
              2. Jeżeli rok podatkowy podatnika jest inny niż rok kalendarzowy,
                stawkę podatku określoną w ust. 1 dla danego 
                roku kalendarzowego stosuje się od początku roku podatkowego,
                rozpoczynającego się w danym roku kalendarzowym,
                do końca tego roku podatkowego.
              3. Jeżeli rok podatkowy podatnika rozpoczął się w 1996 r. i 
                kończy się w 1997 r. - do końca tego roku podatkowego 
                stosuje się stawkę 40%.";
10) w art. 21 w ust. 1 po wyrazie "przychodów" dodaje się dwukropek oraz 
   wyrazy "z odsetek,";
11) w art. 26:
    a) ust. 1 otrzymuje brzmienie:
          "1. Osoby prawne i jednostki organizacyjne nie mające osobowości
             prawnej oraz będące podmiotami gospodarczymi osoby
             fizyczne, które dokonują wypłat należności z tytułów wymienionych
             w art. 21 i 22, są obowiązane, jako płatnicy, pobierać,
             z zastrzeżeniem ust. 2, w dniu dokonania wypłaty, 
             zryczałtowany podatek dochodowy od tych wypłat.",
    b) po ust. 1 dodaje się ust. 1a w brzmieniu:
          "1a. Zryczałtowanego podatku dochodowego, o którym mowa w 
             ust. 1, nie pobiera się, jeżeli podatnicy wymienieni w art. 17 
             ust. 1 pkt 4-8 złożą płatnikowi, najpóźniej w dniu dokonania 
             wypłaty należności, oświadczenie, że przeznaczą dochody z 
             dywidend oraz innych przychodów z tytułu udziałów w zyskach
             osób prawnych - na cele wymienione w tych przepisach.",
    c) w ust. 2 w zdaniu drugim wyrazy "w ust. 1" zastępuje się wyrazami 
      "w ust. 1a",
    d) ust. 4 otrzymuje brzmienie:
          "4. Podatnicy, o których mowa w ust. 1a,  są obowiązani, bez 
             wezwania, złożyć urzędowi skarbowemu,  określonemu w 
             ust. 3, deklarację według ustalonego wzoru i wpłacić należny 
             zryczałtowany podatek, jeżeli dochody z dywidend oraz innych
             przychodów z tytułu udziałów w zyskach osób prawnych,
             od których płatnik nie pobrał podatku w związku 
             z oświadczeniem, o którym mowa w ust. 1a, zostały wydatkowane
             na inne cele niż wymienione w art. 17 ust. 1 pkt 
             4-8.",
    e) ust. 5 otrzymuje brzmienie:
          "5. Podatek, o którym mowa w ust. 4, wpłaca się do 20 dnia 
             miesiąca następującego po miesiącu, w którym dokonano tego
             wydatku.";
12) w art. 27:
    a) w ust. 1 w zdaniu pierwszym po wyrazach "art. 6" dodaje się wyrazy 
      "ust. 1 i przepisów ustawy wymienionej w art. 40 ust. 2 pkt 8",
    b) po ust. 1 dodaje się ust. 1a w brzmieniu:
          "1a. Gospodarstwa pomocnicze jednostek budżetowych, korzystające
             ze zwolnienia od podatku na podstawie art. 6 ust. 1 pkt 
             3 i art. 6 ust. 2, są zobowiązane składać zeznania o wysokości
             dochodu (straty) osiągniętego w roku podatkowym w terminach
             i na zasadach określonych w ust. 1.",
    c) ust. 2 otrzymuje brzmienie:
          "2. Podatnicy obowiązani do sporządzenia sprawozdania finansowego
             dołączają do zeznania zatwierdzone sprawozdanie 
             finansowe wraz z opinią i raportem podmiotu uprawnionego 
             do badania sprawozdań finansowych, a spółki - do zeznania 
             o ostatecznej wysokości dochodu także odpis uchwały walnego
             zgromadzenia (zgromadzenia wspólników) zatwierdzającej
             sprawozdanie finansowe. Obowiązek złożenia opinii i 
             raportu nie dotyczy podatników, których sprawozdania finansowe,
             na podstawie odrębnych przepisów, są zwolnione z 
             obowiązku badania.";
13) art. 28 otrzymuje brzmienie:
       "Art. 28. 1. Podatnicy posiadający wyodrębnione organizacyjnie zakłady
                (oddziały) położone na terenie innych gmin niż 
                gmina, na której terenie podatnicy mają swoją siedzibę, 
                obowiązani są załączać do deklaracji oraz zeznania o 
                wysokości dochodu (straty) informacje o wysokości należnych
                gminom udziałów w podatku dochodowym, ustalonych
                zgodnie z odrębnymi przepisami.
              2. Płatnik podatku dochodowego od podatkowej grupy kapitałowej
                załącza do deklaracji oraz zeznania o wysokości
                dochodu (straty) informacje, o których mowa w ust. 
                1, dotyczące spółek tworzących tę grupę oraz wyodrębnionych
                organizacyjnie zakładów (oddziałów) tych spółek.";
14) w art. 37:
    a) w ust. 1:
       - w zdaniu pierwszym wyrazy "1996 r." zastępuje się wyrazami 
         "1998 r.",
       - w pkt 1 po wyrazach "jednoosobowych spółek Skarbu Państwa," 
         dodaje się wyrazy "spółek, których akcje (udziały) zostały wniesione
         przez Skarb Państwa do narodowych funduszy inwestycyjnych,",
       - w pkt 3 w lit. a) po wyrazach "jednoosobowych spółek Skarbu Państwa,"
         dodaje się wyrazy "spółek, których akcje (udziały) zostały 
         wniesione przez Skarb Państwa do narodowych funduszy inwestycyjnych,",
    b) skreśla się ust. 2.
                                    
                                Art. 2.
 1. Przepis art. 1 pkt 5 lit. a) - w części dotyczącej art. 16 ust. 1 pkt 4 ustawy 
   wymienionej w art. 1 - ma zastosowanie do odpisów amortyzacyjnych z tytułu
   zużycia samochodu o dopuszczalnej ładowności nie przekraczającej 
   500 kilogramów, nabytego albo przyjętego do odpłatnego korzystania i zaliczonego
   do środków trwałych podatnika - począwszy od dnia 1 stycznia 
   1997 r.
 2. Przepis art. 1 pkt 5 lit. a) - w części dotyczącej art. 16 ust. 1 pkt 59 ustawy 
   wymienionej w art. 1 - ma zastosowanie do umów ubezpieczenia zawartych
   od dnia wejścia w życie niniejszej ustawy.
 
                                Art. 3.
Przepis art. 1a ust. 2 pkt 3 lit. a) ustawy, o której mowa w art. 1, w brzmieniu 
dotychczasowym stosuje się do podatkowej grupy kapitałowej, jeżeli umowa o 
jej utworzeniu została zarejestrowana przez urząd skarbowy przed dniem 1 
stycznia 1997 r. - w całym okresie, w którym ta grupa będzie uznawana za 
podatnika podatku dochodowego.
                                Art. 4.
Podatnicy, którzy do dnia 31 grudnia 1996 r. nabyli prawo do odliczeń, o których
mowa w art. 18 ust. 1 pkt 4 ustawy wymienionej w art. 1, zachowują to 
prawo na zasadach określonych w art. 16 ust. 1 pkt 7 oraz art. 18 ust. 2-6 tej 
ustawy - do czasu całkowitego wykorzystania kwoty przysługującego odliczenia.
                                Art. 5.
W ustawie z dnia 18 stycznia 1996 r. o kulturze fizycznej (Dz.U. Nr 25, poz. 
113) w art. 32 skreśla się ust. 7.
                                    
                                Art. 6.
 1. Podatnicy, którzy przed dniem 1 stycznia 1997 r. ponieśli wydatki inwestycyjne
   i nabyli prawo do odliczeń zgodnie z przepisami wydanymi na podstawie
   art. 18 ust. 7 ustawy, o której mowa w art. 1, w brzmieniu dotychczasowym,
   zachowują to prawo do czasu wyczerpania - w zakresie i na 
   zasadach określonych w tych przepisach.
 2. Do dnia 31 grudnia 1998 roku zachowują moc przepisy wydane na podstawie
   art. 18 ust. 7 ustawy wymienionej w art. 1, dotyczące odliczeń od 
   dochodu wydatków inwestycyjnych oraz obniżek podatku dochodowego 
   przez podatników mających swą siedzibę w rejonach administracyjnych 
   (gminach) zagrożonych szczególnie wysokim bezrobociem strukturalnym 
   oraz województwach lub rejonach administracyjnych (gminach) określonych
   jako zagrożone recesją i degradacją społeczną w odrębnych przepisach. Podatnicy,
   którzy nabędą prawo do tych odliczeń lub obniżek do dnia 
   31 grudnia 1998 roku, zachowują to prawo do czasu wyczerpania - w zakresie
   i na zasadach określonych w tych przepisach.
                                    
                                Art. 7.
Minister Finansów ogłosi w Dzienniku Ustaw Rzeczypospolitej Polskiej jednolity
tekst ustawy o podatku dochodowym od osób prawnych, z uwzględnieniem 
zmian wynikających z przepisów ogłoszonych przed dniem wydania jednolitego 
tekstu.
                                Art. 8.
Ustawa wchodzi w życie z dniem 1 stycznia 1997 r. i ma zastosowanie do dochodów
uzyskanych od tego dnia.
 
