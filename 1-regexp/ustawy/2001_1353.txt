



Dz.U. z 2001 r. Nr 123, poz. 1353
                                        
                                        
                                        
                                     USTAWA
                           z dnia 24 sierpnia  2001 r.
                                        
           o Żandarmerii Wojskowej i wojskowych organach porządkowych
                                        
                                        
                                   Rozdział 1
                                 Przepisy ogólne
                                        
                                     Art. 1.
1. Tworzy się Żandarmerię Wojskową jako wyodrębnioną i wyspecjalizowaną służbę
  wchodzącą w skład Sił Zbrojnych Rzeczypospolitej Polskiej.
2. Ustawa określa:
   1) zakres działania i organizację Żandarmerii Wojskowej oraz uprawnienia i
     obowiązki żołnierzy Żandarmerii Wojskowej,
   2) rodzaje i zadania wojskowych organów porządkowych oraz uprawnienia i
     obowiązki żołnierzy tych organów.
3. Ilekroć w ustawie jest mowa o:
   1) żołnierzach Żandarmerii Wojskowej - rozumie się przez to żołnierzy
     pełniących czynną służbę wojskową na stanowiskach służbowych w jednostkach
     organizacyjnych Żandarmerii Wojskowej,
   2) żołnierzach wojskowych organów porządkowych - rozumie się przez to
     żołnierzy pełniących czynną służbę wojskową, wyznaczonych przez właściwy
     organ wojskowy do pełnienia służby określonej w art. 45,
   3) Siłach Zbrojnych - rozumie się przez to Siły Zbrojne Rzeczypospolitej
     Polskiej.
                                   Rozdział 2
              Zakres działania i organizacja Żandarmerii Wojskowej
                                        
                                     Art. 2.
Nazwa "Żandarmeria Wojskowa", jej skrót "ŻW" przysługuje wyłącznie służbie, o
której mowa w art. 1 w ust. 1.
                                     Art. 3.
1. Żandarmeria Wojskowa wykonuje zadania należące do jej zakresu działania w
  Siłach Zbrojnych oraz w stosunku do osób określonych w ust. 2.
2. Żandarmeria Wojskowa jest właściwa wobec:
   1) żołnierzy pełniących czynną służbę wojskową,
   2) żołnierzy nie będących w czynnej służbie wojskowej w czasie noszenia
     przez nich mundurów oraz odznak i oznak wojskowych,
   3) pracowników zatrudnionych w jednostkach wojskowych:
     a) w związku z ich zachowaniem się podczas pracy w tych jednostkach,
     b) w związku z popełnieniem przez nich czynu zabronionego przez ustawę pod
       groźbą kary, wiążącego się z tym zatrudnieniem,
   4) osób przebywających na terenach lub w obiektach jednostek wojskowych,
   5) innych osób niż określone w pkt 1-4, podlegających orzecznictwu sądów
     wojskowych albo jeżeli wynika to z odrębnych przepisów,
   6) osób niebędących żołnierzami, jeżeli współdziałają z osobami, o których
     mowa w pkt 1-5, w popełnieniu czynu zabronionego przez ustawę pod groźbą
     kary albo też jeżeli dokonują czynów zagrażających dyscyplinie wojskowej
     albo czynów przeciwko życiu lub zdrowiu żołnierza albo mieniu wojskowemu,
   7) żołnierzy sił zbrojnych państw obcych, przebywających na terytorium
     Rzeczypospolitej Polskiej oraz członków ich personelu cywilnego, jeżeli
     pozostają w związku z pełnieniem obowiązków służbowych, o ile umowa
     międzynarodowa, której Rzeczpospolita Polska jest stroną, nie stanowi
     inaczej.
   
                                     Art. 4.
1. Zadaniami Żandarmerii Wojskowej są:
   1) zapewnianie przestrzegania dyscypliny wojskowej,
   2) ochranianie porządku publicznego na terenach i obiektach jednostek
     wojskowych oraz w miejscach publicznych,
   3) ochranianie życia i zdrowia ludzi oraz mienia wojskowego przed zamachami
     naruszającymi te dobra,
   4) wykrywanie przestępstw i wykroczeń, w tym skarbowych, popełnionych przez
     osoby, o których mowa w art. 3 ust. 2, ujawnianie i ściganie ich sprawców
     oraz ujawnianie i zabezpieczanie dowodów tych przestępstw i wykroczeń,
   5) zapobieganie popełnianiu przestępstw i wykroczeń przez osoby, o których
     mowa w art. 3 ust. 2, oraz innym zjawiskom patologicznym, a w
     szczególności: alkoholizmowi i narkomanii  w Siłach Zbrojnych,
   6) współdziałanie z polskimi oraz zagranicznymi organami i służbami
     właściwymi w sprawach bezpieczeństwa i porządku publicznego oraz policjami
     wojskowymi,
   7) zwalczanie klęsk żywiołowych, nadzwyczajnych zagrożeń środowiska i
     likwidowanie ich skutków oraz czynne uczestniczenie w akcjach
     poszukiwawczych, ratowniczych i humanitarnych, mających na celu ochronę
     życia i zdrowia oraz mienia,
   8) wykonywanie innych zadań określonych w odrębnych przepisach.
2. Zadania, o których mowa w ust. 1, Żandarmeria Wojskowa wykonuje poprzez:
   1) kontrolowanie przestrzegania dyscypliny wojskowej oraz porządku
     publicznego,
   2) interweniowanie w przypadkach naruszenia dyscypliny wojskowej lub
     porządku publicznego,
   3) opracowywanie dla właściwych organów informacji o stanie dyscypliny
     wojskowej i przestępczości w Siłach Zbrojnych, a także występowanie do
     tych organów z wnioskami mającymi na celu zapobieżenie popełnianiu
     przestępstw, wykroczeń i przewinień dyscyplinarnych,
   4) wykonywanie czynności operacyjno " rozpoznawczych,
   5) wykonywanie czynności procesowych w zakresie i na zasadach przewidzianych
     w przepisach o postępowaniu karnym i karnym skarbowym,
   6) zabezpieczanie śladów i dowodów popełnienia przestępstw i wykroczeń oraz
     sporządzanie ekspertyz i opinii kryminalistycznych,
   7) poszukiwanie sprawców przestępstw i wykroczeń oraz zaginionych żołnierzy,
     a także poszukiwanie utraconych przez jednostki wojskowe: broni, amunicji,
     materiałów wybuchowych i innego mienia wojskowego oraz materiałów
     zawierających informacje niejawne,
   8) wykonywanie kontroli ruchu drogowego, pilotowanie kolumn wojskowych oraz
     kierowanie ruchem drogowym, w zakresie i na zasadach przewidzianych w
     przepisach o ruchu drogowym i o drogach publicznych,
   9) kontrolowanie uprawnień żołnierzy do noszenia munduru oraz odznak i oznak
     wojskowych, posiadania uzbrojenia i ekwipunku wojskowego oraz przebywania
     poza terenami i obiektami jednostek wojskowych,
  10) kontrolowanie posiadania uprawnień do używania munduru oraz odznak i
     oznak wojskowych, w zakresie i na zasadach przewidzianych w przepisach o
     odznakach i mundurach,
  11) konwojowanie osób, dokumentów i mienia wojskowego,
  12) przymusowe doprowadzanie osób, w zakresie i na zasadach przewidzianych w
     przepisach o postępowaniu karnym, karnym skarbowym, karnym wykonawczym i
     cywilnym,
  13) asystowanie przy czynnościach egzekucyjnych, w zakresie i na zasadach
     przewidzianych w przepisach o postępowaniu cywilnym i o postępowaniu
     egzekucyjnym w administracji,
  14) współuczestniczenie w zapewnianiu porządku podczas trwania imprez
     masowych przeprowadzanych na terenach i w obiektach jednostek wojskowych,
     w zakresie i na zasadach przewidzianych w przepisach o bezpieczeństwie
     imprez masowych,
  15) wykonywanie zadań policji sądowej w sądach wojskowych i wojskowych
     jednostkach organizacyjnych prokuratury,
  16) kontrolowanie ochrony mienia wojskowego, a w szczególności przechowywania
     uzbrojenia i środków bojowych,
  17) kontrolowanie przestrzegania przepisów o wychowaniu w trzeźwości i
     przeciwdziałaniu alkoholizmowi oraz o narkomanii, a także wykonywanie
     czynności przewidzianych w tych przepisach dla organów wojskowych,
  18) wykonywanie czynności ochronnych w stosunku do uprawnionych osób, a także
     zabezpieczanie pobytu w jednostkach wojskowych osób zajmujących
     kierownicze stanowiska państwowe  i delegacji zagranicznych.
3. Żandarmeria Wojskowa wykonuje również czynności na polecenie sądu wojskowego
  i prokuratora wojskowego oraz sądu powszechnego i prokuratora powszechnej
  jednostki organizacyjnej Prokuratury, a także organów administracji rządowej
  i wojskowej oraz samorządu terytorialnego w zakresie, w jakim obowiązek ten
  wynika z odrębnych przepisów.
4. W czasie stanów nadzwyczajnych oraz w razie ogłoszenia mobilizacji i w
  czasie wojny Żandarmeria Wojskowa wykonuje ponadto zadania określone w
  odrębnych przepisach.
                                     Art. 5.
1. Żandarmeria Wojskowa wykonuje zadania należące do jej zakresu działania na
  terytorium Rzeczypospolitej Polskiej.
2. Żandarmeria Wojskowa może wykonywać zadania należące do jej zakresu
  działania również poza granicami Rzeczypospolitej Polskiej w stosunku do
  żołnierzy polskich oraz - w przypadkach określonych w art. 3 ust. 2 pkt 5 - w
  stosunku do polskich pracowników zatrudnionych za granicą w polskich
  jednostkach wojskowych i w polskich przedstawicielstwach wojskowych, chyba że
  umowa międzynarodowa stanowi inaczej.
                                     Art. 6.
1. Dowódcą Żandarmerii Wojskowej i przełożonym wszystkich żołnierzy Żandarmerii
  Wojskowej jest Komendant Główny Żandarmerii Wojskowej.
2. Komendant Główny Żandarmerii Wojskowej podlega bezpośrednio Ministrowi
  Obrony Narodowej.
3. Komendanta Głównego Żandarmerii Wojskowej i jego zastępcę wyznacza na
  stanowisko służbowe i zwalnia z tego stanowiska Minister Obrony Narodowej.
                                     Art. 7.
1. Żandarmerię Wojskową tworzą:
   1) Komenda Główna Żandarmerii Wojskowej,
   2) terenowe jednostki organizacyjne Żandarmerii Wojskowej,
   3) specjalistyczne jednostki organizacyjne Żandarmerii Wojskowej.
2. Terenowymi jednostkami organizacyjnymi Żandarmerii Wojskowej są:
   1) oddziały Żandarmerii Wojskowej,
   2) wydziały Żandarmerii Wojskowej,
   3) placówki Żandarmerii Wojskowej.
3. Minister Obrony Narodowej, w drodze zarządzenia, tworzy, przekształca i
  znosi terenowe oraz specjalistyczne jednostki organizacyjne Żandarmerii
  Wojskowej, a także określa ich organizację oraz szczegółowe zakresy i obszary
  działania jednostek organizacyjnych Żandarmerii Wojskowej, z uwzględnieniem
  struktury i rozmieszczenia Sił Zbrojnych oraz zadań Żandarmerii Wojskowej.
                                     Art. 8.
1. Żandarmeria Wojskowa składa się z następujących pionów funkcjonalnych:
   1) dochodzeniowo-śledczego,
   2) prewencyjnego,
   3) administracyjno-logistyczno-technicznego.
2. Minister Obrony Narodowej, w drodze zarządzenia, tworzy i znosi inne niż
  wymienione w ust. 1 rodzaje pionów funkcjonalnych, określając ich organizację
  i zakres działania.
                                        
                                     Art. 9.
1. Do jednostek organizacyjnych Żandarmerii Wojskowej oraz  żołnierzy
  pełniących służbę w tych jednostkach, w sprawach nie uregulowanych w ustawie,
  stosuje się przepisy dotyczące jednostek wojskowych i żołnierzy pełniących
  czynną służbę wojskową.
2. Minister Obrony Narodowej określi, w drodze rozporządzenia, dodatkowe - poza
  warunkami ogólnymi ustalonymi dla żołnierzy " warunki fizyczne i psychiczne
  oraz kwalifikacje żołnierzy Żandarmerii Wojskowej, w szczególności wymagania
  co do stanu zdrowia i sprawności fizycznej oraz wykształcenia i umiejętności,
  a także wymogu niekaralności, z rozróżnieniem żołnierzy zawodowych i
  niezawodowych.
3. Minister Obrony Narodowej określi, w drodze rozporządzenia, dodatkowe - obok
  posiadanego przez żołnierzy - umundurowanie, uzbrojenie i wyposażenie
  żołnierzy Żandarmerii Wojskowej, niezbędne im do wykonywania zadań
  Żandarmerii Wojskowej.
4. Minister Obrony Narodowej określi, w drodze zarządzenia:
   1) plany i programy szkolenia specjalistycznego żołnierzy Żandarmerii
     Wojskowej,
   2) formy, metody, sposoby i środki wykonywania czynności służbowych przez
     żołnierzy Żandarmerii Wojskowej, w zakresie objętym przepisami ustawy.
   
                                    Art. 10.
1. Dokumentem potwierdzającym pełnienie przez żołnierza czynnej służby
  wojskowej na stanowisku służbowym w jednostce organizacyjnej Żandarmerii
  Wojskowej oraz posiadanie przez niego prawa wykonywania czynności należących
  do jej zakresu działania jest legitymacja żołnierza Żandarmerii Wojskowej.
2. Prawo wykonywania czynności należących do zakresu działania Żandarmerii
  Wojskowej potwierdza również odznaka identyfikacyjna żołnierza Żandarmerii
  Wojskowej.
3. Minister Obrony Narodowej określi, w drodze rozporządzenia:
   1)  wzór legitymacji żołnierza Żandarmerii Wojskowej oraz szczegółowy sposób
     postępowania z nią związanego, a w szczególności ustali dane osobowe
     wpisywane do legitymacji, organy wydające, wymieniające i odbierające
     legitymację, przypadki, w których podlega ona zdeponowaniu, wymianie i
     zwrotowi, oraz sposób jej używania, przechowywania i niszczenia, z
     rozróżnieniem żołnierzy zawodowych i niezawodowych,
   2) wzór odznaki identyfikacyjnej żołnierza Żandarmerii Wojskowej oraz
     szczegółowy sposób postępowania z nią związanego, a w szczególności ustali
     organy wydające i odbierające odznakę, przypadki, w których podlega ona
     zdeponowaniu i zwrotowi oraz sposób jej używania, przechowywania i
     noszenia, z rozróżnieniem żołnierzy zawodowych i niezawodowych.
                                    Art. 11.
1. Żołnierze Żandarmerii Wojskowej podczas wykonywania czynności służbowych są
  obowiązani:
   1) nosić mundury,
   2) mieć przy sobie legitymację żołnierza Żandarmerii Wojskowej,
   3) mieć przy sobie odznakę identyfikacyjną żołnierza Żandarmerii Wojskowej.
2. Przepisu ust. 1 nie stosuje się przy wykonywaniu czynności operacyjnorozpoznawczych,
o których mowa w art. 40 ust. 2.
                                    Art. 12.
1. Żołnierze Żandarmerii Wojskowej przed przystąpieniem do wykonania czynności
  służbowej są obowiązani przedstawić się, podając stopień wojskowy oraz imię i
  nazwisko, a ponadto na żądanie osoby, której czynność ta dotyczy, są
  obowiązani okazać legitymację żołnierza Żandarmerii Wojskowej w sposób
  umożliwiający odczytanie oraz zanotowanie serii i numeru legitymacji, a także
  danych osobowych żołnierza.
2. Przepis art. 11 ust. 2 stosuje się odpowiednio.
 
                                    Art. 13.
1. Środki finansowe, w wysokości 20% wpływów uzyskanych przez Skarb Państwa
  z tytułu przepadku przedmiotów pochodzących z ujawnionych przez Żandarmerię
  Wojskową przestępstw przeciwko mieniu wojskowemu i obrotowi gospodarczemu
  mieniem wojskowym oraz przestępstw skarbowych, przeznacza się na usprawnienie
  funkcjonowania Żandarmerii Wojskowej i na nagrody dla żołnierzy Żandarmerii
  Wojskowej, którzy przyczynili się bezpośrednio do ujawnienia tych
  przestępstw.
2. Minister Obrony Narodowej, w porozumieniu z ministrem właściwym do spraw
  finansów publicznych i Ministrem Sprawiedliwości, określi, w drodze
  rozporządzenia, sposób gospodarowania środkami, o których mowa w ust. 1, oraz
  zasady przyznawania nagród wymienionych w ust. 1, ustali w szczególności
  organy właściwe w sprawach gospodarowania tymi środkami i ich przeznaczenie
  oraz sposób ewidencjonowania, z uwzględnieniem przepisów o finansach
  publicznych.
                                    Art. 14.
1. Żandarmeria Wojskowa, wykonując zadania, o których mowa w art. 4,
  współdziała z:
   1) Wojskowymi Służbami Informacyjnymi, wojskowymi organami porządkowymi oraz
     dowódcami jednostek wojskowych i dowódcami (komendantami) garnizonów,
   2) Urzędem Ochrony Państwa, Policją, Strażą Graniczną, Inspekcją Celną,
     organami kontroli skarbowej, Biurem Ochrony Rządu, strażami ochrony kolei
     oraz innymi organami  uprawnionymi do wykonywania czynności operacyjnorozpoznawczych,
a także organami uprawnionymi do prowadzenia dochodzeń w
     sprawach o przestępstwa oraz organami, którym przysługują uprawnienia
     oskarżyciela publicznego, i organami uprawnionymi do nakładania grzywien w
     drodze mandatu karnego w sprawach o wykroczenia.
2. Prezes Rady Ministrów określi, w drodze rozporządzenia, zakres i tryb
  współdziałania Żandarmerii Wojskowej z Urzędem Ochrony Państwa, Policją,
  Strażą Graniczną, Inspekcją Celną, organami kontroli skarbowej, Biurem
  Ochrony Rządu oraz innymi organami  uprawnionymi do wykonywania czynności
  operacyjno - rozpoznawczych, a także organami uprawnionymi do prowadzenia
  dochodzeń w sprawach o przestępstwa oraz organami, którym przysługują
  uprawnienia oskarżyciela publicznego, i organami uprawnionymi do nakładania
  grzywien w drodze mandatu karnego w sprawach o wykroczenia, z uwzględnieniem
  właściwości i kompetencji tych organów oraz zadań Żandarmerii Wojskowej.
3. Zakres i tryb współdziałania Żandarmerii Wojskowej ze strażami ochrony kolei
  określają przepisy o transporcie kolejowym.
4. Minister Obrony Narodowej określi, w drodze rozporządzenia, zakres i tryb
  współdziałania Żandarmerii Wojskowej z organami wojskowymi, o których mowa
  w ust. 1 pkt 1, z uwzględnieniem właściwości i kompetencji tych organów oraz
  zadań Żandarmerii Wojskowej.
                                    Art. 15.
Świętem Żandarmerii Wojskowej jest dzień 13 czerwca.
                                        
                                    Art. 16.
Minister Obrony Narodowej określi, w drodze rozporządzenia, znak Żandarmerii
Wojskowej, z uwzględnieniem przepisów o znakach Sił Zbrojnych Rzeczypospolitej
Polskiej.
                                   Rozdział 3
             Uprawnienia i obowiązki żołnierzy Żandarmerii Wojskowej
                                        
                                    Art. 17.
1. Żołnierze Żandarmerii Wojskowej, wykonując zadania, o których mowa w art. 4,
  wobec osób określonych w art. 3 ust. 2 mają prawo:
   1) legitymowania w celu ustalenia tożsamości,
   2) sprawdzania posiadania uprawnień określonych w odrębnych przepisach,
   3) zatrzymywania w przypadkach i w trybie określonym  w przepisach o
     postępowaniu karnym,
   4) zatrzymywania w przypadkach określonych w art. 18 i w przepisach innych
     ustaw,
   5) doprowadzania do miejsca pełnienia czynnej służby wojskowej lub miejsca
     zamieszkania, w przypadkach określonych ustawą,
   6) osadzania w izbie zatrzymań w przypadkach i w trybie określonym w
     przepisach o dyscyplinie wojskowej,
   7) nakładania grzywien w drodze mandatu karnego za wykroczenia, na zasadach
     i w trybie określonym dla funkcjonariuszy Policji  w przepisach o
     postępowaniu w sprawach o wykroczenia, a także wykonywania czynności
     sprawdzających oraz zawiadamiania prokuratora wojskowego o popełnieniu
     wykroczenia, na zasadach i w trybie określonym  w przepisach
     o postępowaniu karnym,
   8) występowania do dowódców jednostek wojskowych z wnioskami o wszczęcie
     postępowania dyscyplinarnego, na zasadach i w trybie określonym w
     przepisach o dyscyplinie wojskowej, postępowaniu karnym  i w innych prze
     pisach,
   9) przeszukiwania osób i pomieszczeń w przypadkach i w trybie określonym  w
     przepisach o postępowaniu karnym i w innych przepisach,
  10) dokonywania kontroli osobistej, przeglądania zawartości bagażu osobistego
     i sprawdzania ładunków w środkach transportu lądowego, powietrznego
     i wodnego, z wyjątkiem środków transportu przewożących znaki pieniężne,
     w razie istnienia uzasadnionego podejrzenia popełnienia czynu zabronionego
     przez ustawę pod groźbą kary albo w celu ustalenia miejsca pobytu lub
     ujęcia poszukiwanej osoby,
  11) udzielania pouczeń oraz wydawania rozkazów (poleceń) w granicach
     niezbędnych do wykonania czynności służbowej,
  12) żądania niezbędnej pomocy od instytucji państwowych, organów
     administracji rządowej i samorządu terytorialnego oraz przedsiębiorców,
  13) zwracania się o niezbędną pomoc do innych jednostek organizacyjnych niż
     wymienione w pkt 10 oraz stowarzyszeń i fundacji, jak również zwracania
     się w nagłych wypadkach do każdej osoby o udzielenie doraźnej pomocy,
  14) usuwania pojazdów i blokowania kół pojazdów w przypadkach i w trybie
     określonym  w przepisach o ruchu drogowym,
  15) stosowania środków przymusu bezpośredniego w przypadkach i na zasadach
     określonych w art. 42 oraz używania broni palnej w przypadkach i na
     zasadach określonych w art. 43.
2. Instytucje, organy i przedsiębiorcy, o których mowa w ust. 1 pkt 10, są
  obowiązani, w zakresie swojego działania, do udzielania żądanej pomocy w
  ramach obowiązujących przepisów prawa.
3. Jednostki, stowarzyszenia, fundacje i osoby, o których mowa w ust. 1 pkt 11,
  są obowiązane do udzielania pomocy w ramach obowiązujących przepisów prawa.
                                    Art. 18.
Żołnierze Żandarmerii Wojskowej mają prawo zatrzymać żołnierza:
   1) który stwarza w sposób oczywisty bezpośrednie zagrożenie dla życia lub
     zdrowia ludzkiego albo dla mienia,
   2) co do którego istnieje uzasadnione przypuszczenie, że popełnił on
     wykroczenie, a zachodzi obawa  co do jego ucieczki lub ukrycia się albo
     zatarcia śladów, bądź też nie można ustalić jego tożsamości,
   3) który został ujęty na gorącym uczynku popełnienia wykroczenia albo w
     pościgu podjętym bezpośrednio po popełnieniu tego czynu,
   4) który rażąco narusza dyscyplinę wojskową lub porządek publiczny, jeżeli
     zachodzi obawa  co do jego ucieczki lub ukrycia się albo zatarcia śladów
     czynu, bądź nie można ustalić jego tożsamości albo gdy zatrzymanie jest
     niezbędne do niezwłocznego przywrócenia dyscypliny wojskowej lub porządku
     publicznego,
   5) który, będąc pozbawiony wolności, samowolnie opuścił izbę zatrzymań,
     areszt śledczy, zakład karny lub wojskowy areszt dyscyplinarny albo
     opuścił je na podstawie zezwolenia właściwego organu i w wyznaczonym
     terminie nie powrócił do nich,
   6) który, pełniąc niezawodową służbę wojskową, samowolnie przebywa poza
     jednostką wojskową lub wyznaczonym miejscem przebywania,
   7) który, w mundurze wojskowym - znajduje się w miejscu publicznym pod
     wpływem środka odurzającego lub substancji psychotropowej albo środka
     zastępczego,
   8) który nosi  mundur wojskowy albo posiada uzbrojenie lub wyekwipowanie
     wojskowe, niezgodne z obowiązującymi przepisami.
   
                                    Art. 19.
Minister Obrony Narodowej, w porozumieniu z Ministrem Sprawiedliwości i
ministrem właściwym do spraw wewnętrznych, określi, w drodze rozporządzenia,
wykroczenia, za które żołnierze Żandarmerii Wojskowej są upoważnieni do
nakładania grzywien w drodze mandatu karnego.
                                    Art. 20.
Minister Obrony Narodowej, w porozumieniu z Ministrem Sprawiedliwości, określi,
w drodze rozporządzenia, zakres czynności policji sądowej, wykonywanych przez
żołnierzy Żandarmerii Wojskowej, o których mowa w art. 4 ust. 2 pkt 15, oraz
szczegółowy sposób ich wykonywania, w szczególności usytuowanie policji sądowej,
wykonywane przez nią czynności oraz sposób jej współdziałania z sądami
wojskowymi i prokuratorami wojskowych jednostek organizacyjnych prokuratury oraz
ze Służbą Więzienną.
                                    Art. 21.
1. Minister Obrony Narodowej, w porozumieniu z ministrem właściwym do spraw
  wewnętrznych i ministrem właściwym do spraw zagranicznych, określi, w drodze
  rozporządzenia, osoby, w stosunku do których Żandarmeria Wojskowa wykonuje
  czynności ochronne, o których mowa w art. 4 ust. 2 pkt 18, w sposób
  nienaruszający właściwości innych organów, a także zakres i tryb
  współdziałania w tym przedmiocie z Biurem Ochrony Rządu.
2. W przypadku wykonywania czynności ochronnych, o których mowa w art. 4 ust. 2
  pkt 18, Żandarmerii Wojskowej przysługują uprawnienia określone w art. 17, 42
  i 43 wobec osób stwarzających zagrożenie dla osób ochranianych.
                                    Art. 22.
Minister Obrony Narodowej określi, w drodze rozporządzenia, szczegółowy sposób
wykonywania uprawnień, o których mowa w art. 17 ust. 1 pkt 1, 2, 4, 5 i 10-13, w
szczególności  sposób postępowania i zachowanie żołnierzy Żandarmerii Wojskowej
w zależności od stopnia wojskowego żołnierza, wobec którego  są wykonywane
odpowiednie czynności, a także szczegółowe przypadki dopuszczalności
podejmowania oraz sposób dokumentowania tych czynności.
                                    Art. 23.
Żołnierze Żandarmerii Wojskowej w toku wykonywania czynności służbowych mają
obowiązek respektowania godności ludzkiej oraz przestrzegania i ochrony praw
człowieka, a także wykonywania tych czynności w sposób możliwie najmniej
naruszający dobra osobiste osoby, wobec której są podejmowane.
                                    Art. 24.
1. Na sposób przeprowadzenia czynności, o których mowa w art. 17 ust. 1 pkt 1,
  2, 10 i 12-14, osobie, wobec której została wykonana taka czynność,
  przysługuje zażalenie do prokuratora wojskowej prokuratury garnizonowej
  właściwej ze względu na miejsce dokonania czynności w terminie 7 dni od dnia
  jej dokonania.
2. W sprawach, o których mowa w ust. 1, stosuje się odpowiednio przepisy o
  postępowaniu karnym w sprawach podlegających orzecznictwu sądów wojskowych,
  dotyczące postępowania odwoławczego.
                                    Art. 25.
1. Zatrzymanie żołnierza w przypadkach, o których mowa w art. 17 ust. 1 pkt 4
  może nastąpić, gdy zastosowanie innych środków jest  nieskuteczne.
2. Żołnierzowi zatrzymanemu w przypadkach, o których mowa w art. 17 ust. 1 pkt
  4 przysługują uprawnienia przewidziane w przepisach o postępowaniu karnym dla
  osób zatrzymanych w sprawach podlegających orzecznictwu sądów wojskowych, a
  na Żandarmerii Wojskowej ciążą obowiązki wynikające z tych przepisów.
3. Osoba zatrzymana w przypadkach, o których mowa w art. 17 ust. 1 pkt 3 i 4
  może być okazywana, fotografowana i poddawana badaniom daktyloskopijnym, gdy
  jej tożsamości nie można ustalić w inny sposób.
4. Żołnierza zatrzymanego w przypadkach, o których mowa w art. 17 ust. 1 pkt 4
  osadza się w izbie zatrzymań.
5. Osobie zatrzymanej w przypadkach, o których mowa w art. 17 ust. 1 pkt 3 i 4
  albo osadzonej w przypadku, o którym mowa w art. 17 ust. 1 pkt 6 w razie
  uzasadnionej potrzeby -  należy niezwłocznie udzielić - niezbędnej pomocy
  medycznej.
6. W wypadku niewątpliwie niesłusznego zatrzymania w przypadkach, o których
  mowa w art. 17 ust. 1 pkt 4, osobie, której ono dotyczyło, przysługuje
  odszkodowanie i zadośćuczynienie, na zasadach i w trybie określonym w
  przepisach o postępowaniu karnym.
7. Minister Obrony Narodowej, w porozumieniu z ministrem właściwym do spraw
  zdrowia, określi, w drodze rozporządzenia, sposób udzielania pomocy
  medycznej, o której mowa w ust. 5, w szczególności szczegółowe przypadki
  udzielania pomocy medycznej, osoby jej udzielające, miejsce udzielania oraz
  sposób odpłatności za udzielenie tej pomocy.
                                    Art. 26.
1. Minister Obrony Narodowej, w drodze zarządzenia, tworzy i likwiduje izby
  zatrzymań w dowództwach (komendach) garnizonów, w jednostkach wojskowych i na
  okrętach wojennych, z uwzględnieniem struktury i rozmieszczenia Sił
  Zbrojnych.
2. O utworzeniu i likwidacji izby zatrzymań zawiadamia się właściwy miejscowo
  wojskowy sąd garnizonowy i wojskowego prokuratora garnizonowego.
3. Minister Obrony Narodowej określi, w drodze rozporządzenia, warunki jakim
  powinny odpowiadać izby zatrzymań, o których mowa w ust. 1, z uwzględnieniem
  ich obsługi, budowy i wyposażenia, a także sposobu postępowania z osadzonymi
  żołnierzami i prowadzenia dokumentacji ich osadzenia oraz osób uprawnionych
  do kontrolowania izb zatrzymań i zakresu tej kontroli.
                                    Art. 27.
1. Osobom udzielającym pomocy, o której mowa w art. 17 ust. 1 pkt 12 i 13,
  przysługują w czasie jej udzielania uprawnienia żołnierzy Żandarmerii
  Wojskowej określone w art. 17 ust. 1 pkt 1, 3, 4, 10 i 14.
2. Osobom udzielającym pomocy, o której mowa w art. 17 ust. 1 pkt 12 i 13,  w
  związku z użyciem ich nieruchomości i rzeczy ruchomych oraz  zainstalowanie i
  eksploatowanie urządzeń technicznych przysługuje ryczałt, a także odszkodo
  wanie za szkody dotyczące tych nieruchomości i rzeczy ruchomych powstałe w
  czasie udzielania pomocy i w związku z nią, na zasadach i w trybie
  określonych w przepisach o świadczeniach rzeczowych na rzecz obrony w czasie
  pokoju.
3. Osobom, które doznały uszczerbku na zdrowiu wskutek wypadku powstałego
  w czasie  udzielania pomocy, o której mowa w art. 17 ust. 1 pkt 12 i 13,  lub
  w związku z jej udzielaniem, oraz członkom rodzin osób zmarłych wskutek
  takiego wypadku przysługuje jednorazowe odszkodowanie, renta inwalidzka i
  rodzinna oraz świadczenie wyrównawcze, na zasadach i w trybie określonym w
  przepisach o świadczeniach osobistych na rzecz obrony w czasie pokoju.
                                    Art. 28.
1. W celu odnalezienia żołnierza poszukiwanego listem gończym Żandarmeria
  Wojskowa może, za zgodą prokuratora wojskowej prokuratury garnizonowej,
  publikować w środkach masowego przekazu dane osobowe i fotografie lub inne
  wizerunki tego żołnierza.
2. Przepis ust. 1 stosuje się odpowiednio w razie zaginięcia żołnierza, z tym
  że zgoda prokuratora wojskowego jest w takim przypadku również wymagana.
                                        
                                    Art. 29.
1. Żandarmeria Wojskowa, w granicach zadań określonych w art. 4 ust. 1 oraz w
  stosunku do osób wskazanych w art. 3 ust. 2 pkt 1, pkt 3 lit. b) i pkt 5, z
  zachowaniem ograniczeń wynikających z art. 30-33 oraz z uwzględnieniem
  przepisów ustawy z dnia 29 sierpnia 1997 r. o ochronie danych osobowych
  (Dz.U. Nr 133, poz. 883, z 2000 r. Nr 12, poz. 136, Nr 50, poz. 580 i Nr 116,
  poz. 1216 oraz z 2001 r. Nr 42, poz. 474 i Nr 49, poz. 509), może uzyskiwać
  informacje, w tym niejawnie, gromadzić je, przechowywać, sprawdzać,
  przetwarzać i przekazywać.
2. Żandarmeria Wojskowa może pobierać, gromadzić i wykorzystywać w celach
  wykrywczych i identyfikacyjnych odciski linii papilarnych, zdjęcia oraz dane
  osobowe, w tym ujawniające pochodzenie etniczne, przynależność wyznaniową
  oraz dane o stanie zdrowia, osób podejrzanych o popełnienie przestępstw
  ściganych z oskarżenia publicznego, a także osób o nieustalonej tożsamości
  lub usiłujących ukryć swoją tożsamość, bez zgody i wiedzy osoby, której dane
  dotyczą.
3. Dane osobowe, o których mowa w ust. 2, z wyłączeniem danych ujawniających
  pochodzenie etniczne lub przynależność wyznaniową, przechowuje się, z
  zastrzeżeniem ust. 4 i 5, przez okres niezbędny do wykonania ustawowych zadań
  przez Żandarmerię Wojskową. Organy Żandarmerii Wojskowej dokonują weryfikacji
  tych danych nie rzadziej niż co 10 lat od dnia uzyskania informacji.
4. Do przechowywania danych osobowych ujawniających pochodzenie etniczne lub
  przynależność wyznaniową osób skazanych za popełnienie przestępstw ściganych
  z oskarżenia publicznego nie stosuje się ograniczeń, o których mowa w ust. 3.
5. Dane osobowe ujawniające pochodzenie etniczne lub przynależność wyznaniową
  osób podejrzanych o popełnienie przestępstw ściganych z oskarżenia
  publicznego, które nie zostały skazane za te przestępstwa, podlegają
  komisyjnemu i protokolarnemu zniszczeniu niezwłocznie po uprawomocnieniu się
  stosownego orzeczenia.
6. Żandarmeria Wojskowa w celu realizacji ustawowych zadań może korzystać z
  informacji o osobie, w tym danych osobowych uzyskanych przez uprawnione
  organy, służby i instytucje państwowe w wyniku wykonywania czynności
  operacyjno-rozpoznawczych lub prowadzenia kontroli operacyjnej, oraz
  przetwarzać je w rozumieniu ustawy o ochronie danych osobowych bez wiedzy i
  zgody osoby, której dane dotyczą. Administrator danych, o których mowa w ust.
  2, jest obowiązany udostępnić dane na podstawie imiennego upoważnienia
  Komendanta Głównego Żandarmerii Wojskowej lub komendanta oddziału Żandarmerii
  Wojskowej okazanego przez żołnierza Żandarmerii Wojskowej wraz z legitymacją
  służbową. Fakt udostępnienia tych danych podlega ochronie na podstawie ustawy
  z dnia 22 stycznia 1999 r. o ochronie informacji niejawnych (Dz.U. Nr 11,
  poz. 95, z 2000 r. Nr 12, poz. 136 i Nr 39, poz. 462 oraz z 2001 r. Nr 22,
  poz. 247, Nr 27, poz. 298 i Nr 56, poz. 580).
7. Organy, o których mowa w ust. 6, mogą wyrazić pisemną zgodę na udostępnianie
  danych zgromadzonych w zbiorach jednostkom organizacyjnym Żandarmerii
  Wojskowej, za pomocą urządzeń teletransmisyjnych, bez konieczności składania
  pisemnego wniosku, jeżeli jednostki te spełniają łącznie następujące warunki:
   1) posiadają urządzenia umożliwiające odnotowanie w systemie, kto, kiedy, w
     jakim celu oraz jakie dane uzyskał,
   2) posiadają zabezpieczenia techniczne i organizacyjne uniemożliwiające
     wykorzystanie danych niezgodnie z celem ich uzyskania,
   3) jest to uzasadnione specyfiką lub zakresem wykonywanych zadań albo
     prowadzonej działalności.
8. Minister Obrony Narodowej, w porozumieniu z Ministrem Sprawiedliwości,
  określi, w drodze rozporządzenia, sposób gromadzenia odcisków linii
  papilarnych, zdjęć oraz danych osobowych, o których mowa w ust. 2,
  w szczególności przypadki i sposoby pobierania odcisków linii papilarnych,
  przeprowadzania wywiadu daktyloskopijnego oraz wykonywania zdjęć sygnalitycz
  nych, a także reguły ich przechowywania i wykorzystywania.
9. Minister Obrony Narodowej określi, w drodze rozporządzenia,  wzór
  upoważnienia, o którym mowa w ust. 6, uwzględniając niezbędne dane żołnierza
  Żandarmerii Wojskowej.
                                    Art. 30.
1. Dane identyfikujące użytkownika sieci telekomunikacyjnej lub zakończenia
  sieci, między którymi wykonano połączenie, oraz dane dotyczące uzyskania lub
  próby uzyskania połączenia między określonymi zakończeniami sieci, a także
  okoliczności i rodzaje wykonanego połączenia, mogą być ujawnione Żandarmerii
  Wojskowej oraz przetwarzane przez Żandarmerię Wojskową wyłącznie w celu
  zapobiegania lub wykrywania przestępstw.
2. Ujawnienie danych, o których mowa w ust. 1, następuje:
   1) na pisemny wniosek Komendanta Głównego Żandarmerii Wojskowej lub
     komendanta  oddziału Żandarmerii Wojskowej,
   2) na ustne żądanie żołnierza Żandarmerii Wojskowej posiadającego
     upoważnienie organów, o których mowa w pkt 1.
3. Przedsiębiorcy prowadzący działalność w dziedzinie telekomunikacji w
  sieciach publicznych są obowiązani udostępnić na koszt własny dane, o których
  mowa w ust. 1, żołnierzom wskazanym we wniosku właściwego organu Żandarmerii
  Wojskowej lub żołnierzom, o których mowa w ust. 2 pkt 2.
4. Ujawnienie Żandarmerii Wojskowej danych, o których mowa w ust. 1, może
  nastąpić za pomocą sieci telekomunikacyjnych, bez konieczności składania
  pisemnych wniosków, jeżeli:
   1) sieci te są wyposażone w:
     a) urządzenia umożliwiające zachowanie informacji, kto, kiedy oraz jakie
       dane uzyskał,
     b) zabezpieczenia techniczne i organizacyjne uniemożliwiające
       wykorzystanie danych przez osoby nieuprawnione, przy ich udostępnianiu
       za pomocą urządzeń teletransmisyjnych,
   2) jest to uzasadnione specyfiką lub zakresem wykonywanych przez jednostki
     organizacyjne Żandarmerii Wojskowej zadań albo prowadzonych przez nie
     czynności.
5. Materiały uzyskane w wyniku czynności podjętych na podstawie ust. 1, które
  zawierają informacje mające znaczenie dla postępowania karnego, Żandarmeria
  Wojskowa przekazuje właściwemu prokuratorowi wojskowemu.
6. Materiały uzyskane w wyniku czynności podjętych na podstawie ust. 1, które
  nie zawierają informacji mających znaczenie dla postępowania karnego,
  podlegają niezwłocznemu komisyjnemu i protokolarnemu zniszczeniu.
                                    Art. 31.
1. Przy wykonywaniu czynności operacyjno-rozpoznawczych, podejmowanych przez
  Żandarmerię Wojskową w granicach zadań określonych w art. 4 ust. 1 oraz w
  stosunku do osób wskazanych w art. 3 ust. 2 pkt 1, pkt 3 lit. b) i pkt 5, w
  celu zapobieżenia, wykrycia, ustalenia sprawców oraz uzyskania i utrwalenia
  dowodów, ściganych  z oskarżenia publicznego, umyślnych przestępstw:
   1) przeciwko pokojowi i ludzkości,
   2) przeciwko Rzeczypospolitej Polskiej,
   3) zamachu na jednostki i komórki organizacyjne Sił Zbrojnych,
   4) zabójstwa,
   5)  uprowadzenia statku powietrznego lub wodnego,
   6) użycia przemocy lub groźby bezprawnej w związku z postępowaniem karnym,
   7) przyjęcia lub udzielenia korzyści majątkowej lub jej obietnicy w związku
     z pełnieniem funkcji publicznej,
   8) uprowadzenia osoby,
   9) handlu ludźmi,
  10) wymuszenia okupu,
  11) udziału w zorganizowanej grupie przestępczej,
  12) nielegalnego wyrabiania, posiadania lub handlu bronią, amunicją,
     materiałami wybuchowymi, środkami odurzającymi lub psychotropowymi albo
     materiałami jądrowymi lub substancjami trującymi,
  13) ujawnienia  informacji stanowiących tajemnicę państwową,
  14) rozboju  i kradzieży rozbójniczej,
  15) dezercji z bronią lub wspólnie dezercji z innymi żołnierzami,
  16) zaboru środków walki,
  17) przestępstw ściganych na mocy umów i porozumień międzynarodowych
 - gdy inne środki okazały się bezskuteczne albo zachodzi wysokie
  prawdopodobieństwo, że będą nieskuteczne lub nieprzydatne, wojskowy sąd
  okręgowy, na pisemny wniosek Komendanta Głównego Żandarmerii Wojskowej,
  złożony po uzyskaniu pisemnej zgody Prokuratora Generalnego, lub na pisemny
  wniosek komendanta oddziału Żandarmerii Wojskowej, złożony po uzyskaniu zgody
  Komendanta Głównego Żandarmerii Wojskowej i pisemnej zgody właściwego
  miejscowo wojskowego prokuratora okręgowego, może, w drodze postanowienia,
  zarządzić kontrolę operacyjną.
2.    Pisemną zgodę komendantowi oddziału Żandarmerii Wojskowej, o którym mowa
  w ust. 1, wydaje wojskowy prokurator okręgowy właściwy ze względu na siedzibę
  tego komendanta.
3. Postanowienie, o którym mowa w ust. 1, wydaje wojskowy sąd okręgowy właściwy
  miejscowo ze względu na siedzibę organu Żandarmerii Wojskowej składającego
  wniosek.
4. W przypadkach niecierpiących zwłoki, gdy mogłoby to spowodować utratę
  informacji lub zatarcie albo zniszczenie dowodów przestępstwa:
   1) Komendant Główny Żandarmerii Wojskowej, po uzyskaniu pisemnej zgody
     Prokuratora Generalnego,
   2) komendant oddziału Żandarmerii Wojskowej, po poinformowaniu Komendanta
     Głównego Żandarmerii Wojskowej i po uzyskaniu pisemnej zgody prokuratora,
     o którym mowa w ust. 2,
 może zarządzić kontrolę operacyjną, zwracając się jednocześnie do właściwego
  miejscowo wojskowego sądu okręgowego z wnioskiem o wydanie postanowienia w
  tej sprawie. W razie nieudzielenia przez sąd zgody w terminie 5 dni od dnia
  zarządzenia kontroli operacyjnej, organ zarządzający wstrzymuje kontrolę
  operacyjną oraz dokonuje protokolarnego, komisyjnego zniszczenia materiałów
  zgromadzonych podczas jej stosowania.
5. Wojskowy sąd okręgowy może zezwolić, na pisemny wniosek Komendanta Głównego
  Żandarmerii Wojskowej lub komendanta oddziału Żandarmerii Wojskowej, złożony
  po uzyskaniu pisemnej zgody właściwego prokuratora wojskowego, na odstąpienie
  od zniszczenia materiałów, o których mowa w ust. 4, jeżeli stanowią one dowód
  lub wskazują na zamiar popełnienia przestępstwa, dla wykrycia którego na
  podstawie przepisów ustawowych może być prowadzona kontrola operacyjna lub
  czynności operacyjno-rozpoznawcze.
6. W przypadku zarządzenia kontroli operacyjnej wobec osoby podejrzanej lub
  oskarżonego, we wniosku organu Żandarmerii Wojskowej o zarządzenie kontroli
  operacyjnej, zamieszcza się informację o toczącym się wobec tej osoby
  postępowaniu.
7. Kontrola operacyjna jest prowadzona niejawnie i polega na:
   1) kontrolowaniu treści korespondencji,
   2) kontrolowaniu zawartości przesyłek,
   3) stosowaniu środków technicznych umożliwiających uzyskiwanie w sposób
     niejawny informacji i dowodów oraz ich utrwalanie, a w szczególności
     obrazu, treści rozmów telefonicznych i innych informacji przekazywanych za
     pomocą sieci telekomunikacyjnych.
8. Wniosek organu Żandarmerii Wojskowej, o którym mowa  w ust. 1, o zarządzenie
  przez sąd wojskowy kontroli operacyjnej powinien zawierać w szczególności:
   1) numer sprawy i jej kryptonim,
   2) opis przestępstwa z podaniem jego kwalifikacji prawnej,
   3) okoliczności uzasadniające potrzebę zastosowania kontroli operacyjnej, w
     tym stwierdzonej albo prawdopodobnej bezskuteczności lub nieprzydatności
     innych środków,
   4) dane osoby, wobec której stosowana będzie kontrola operacyjna, i
     wskazanie miejsca lub sposobu jej stosowania,
   5) cel, czas i rodzaj prowadzonej kontroli operacyjnej, o której mowa w ust.
     7.
9. Kontrolę operacyjną zarządza się na okres nie dłuższy niż 3 miesiące.
  Wojskowy sąd okręgowy może, na pisemny wniosek Komendanta Głównego
  Żandarmerii Wojskowej  lub komendanta oddziału Żandarmerii Wojskowej, złożony
  po uzyskaniu pisemnej zgody Komendanta Głównego Żandarmerii Wojskowej i
  właściwego prokuratora wojskowego, na okres nie dłuższy niż kolejne 3
  miesiące, wydać postanowienie o jednorazowym przedłużeniu kontroli
  operacyjnej, jeżeli nie ustały przyczyny zarządzenia tej kontroli.
10. W szczególnie uzasadnionych przypadkach, gdy podczas stosowania kontroli
  operacyjnej pojawią się nowe okoliczności istotne dla zapobieżenia lub
  wykrycia przestępstwa albo ustalenia sprawców i uzyskania dowodów
  przestępstwa, wojskowy sąd okręgowy właściwy miejscowo ze względu na siedzibę
  wnioskującego organu Żandarmerii Wojskowej, na pisemny wniosek Komendanta
  Głównego Żandarmerii Wojskowej lub komendanta oddziału Żandarmerii Wojskowej,
  złożony po uzyskaniu pisemnej zgody Komendanta Głównego Żandarmerii Wojskowej
  oraz właściwego prokuratora wojskowego, może wydać postanowienie o kontroli
  operacyjnej prowadzonej przez czas oznaczony również po upływie okresów, o
  których mowa w ust. 9.
11. Do wniosków, o których mowa w ust. 4, 5, 9 i 10, stosuje się odpowiednio
  ust. 8. Sąd przed wydaniem postanowienia, o którym mowa w ust. 9 lub 10, może
  zapoznać się z materiałami uzasadniającymi wniosek zgromadzonymi podczas
  stosowania kontroli operacyjnej zarządzonej w tej sprawie.
12. Wnioski, o których mowa w ust. 1, 4, 5, 9 i 10,  wojskowy sąd okręgowy
  rozpoznaje na posiedzeniu jednoosobowo, przy czym czynności sądu związane z
  rozpoznaniem tych wniosków są wykonywane w warunkach przewidzianych dla
  przekazywania, przechowywania i udostępniania informacji niejawnych oraz z
  odpowiednim zastosowaniem przepisów wydanych na podstawie art. 181 § 2
  Kodeksu postępowania karnego. W posiedzeniu sądu może wziąć udział wyłącznie
  prokurator wojskowej prokuratury okręgowej i przedstawiciel organu
  Żandarmerii Wojskowej wnioskującego o zarządzenie kontroli operacyjnej.
13. Przedsiębiorcy prowadzący działalność telekomunikacyjną w sieciach
  publicznych oraz podmioty świadczące usługi pocztowe są obowiązani do
  zapewnienia na własny koszt warunków technicznych i organizacyjnych
  umożliwiających prowadzenie przez Żandarmerię Wojskową kontroli operacyjnej.
14. Kontrola operacyjna powinna być zakończona niezwłocznie po ustaniu przyczyn
  jej zarządzenia, najpóźniej jednak z upływem okresu, na który została
  wprowadzona.
15. Organ Żandarmerii Wojskowej, o którym mowa w ust. 1, informuje właściwego
  prokuratora wojskowego o wynikach kontroli operacyjnej po jej zakończeniu, a
  na jego żądanie również o przebiegu tej kontroli.
16. W przypadku uzyskania dowodów pozwalających na wszczęcie postępowania
  karnego lub mających znaczenie dla toczącego się postępowania karnego
  Komendant Główny Żandarmerii Wojskowej lub komendant oddziału Żandarmerii
  Wojskowej przekazuje właściwemu prokuratorowi wojskowemu wszystkie materiały
  zgromadzone podczas stosowania kontroli operacyjnej z wnioskiem o wszczęcie
  postępowania karnego. W postępowaniu przed sądem w odniesieniu do tych
  materiałów  stosuje się odpowiednio przepis art. 393 § 1 zdanie pierwsze
  Kodeksu postępowania karnego.
17. Osobie, w stosunku do której była stosowana kontrola operacyjna, nie
  udostępnia się materiałów zgromadzonych podczas tej kontroli. Przepis nie
  narusza uprawnień wynikających z art. 321 Kodeksu postępowania karnego.
18. Zgromadzone podczas stosowania kontroli operacyjnej materiały niezawierające
  dowodów pozwalających na wszczęcie postępowania karnego lub niemające
  znaczenia dla toczącego się postępowania karnego przechowuje się po
  zakończeniu kontroli przez okres 2 miesięcy, a następnie dokonuje się ich
  protokolarnego, komisyjnego zniszczenia. Zniszczenie materiałów zarządza
  organ Żandarmerii Wojskowej, który wnioskował o zarządzenie kontroli
  operacyjnej.
19.  Na postanowienia sądu w przedmiocie kontroli operacyjnej, o których mowa w
  ust. 1, 4, 9 i 10, a także na postanowienie sądu wydane na podstawie ust. 5,
  przysługuje zażalenie organowi Żandarmerii Wojskowej, który złożył wniosek o
  wydanie tego postanowienia. Do zażalenia stosuje się odpowiednio przepisy
  Kodeksu postępowania karnego.
20.  Minister Obrony Narodowej, w porozumieniu z Ministrem Sprawiedliwości oraz
  ministrem właściwym do spraw gospodarki, określi, w drodze rozporządzenia,
  sposób dokumentowania kontroli operacyjnej oraz przechowywania i
  przekazywania wniosków i zarządzeń, a także przechowywania, przekazywania
  oraz przetwarzania i niszczenia materiałów uzyskanych podczas stosowania tej
  kontroli, uwzględniając potrzebę zapewnienia niejawnego charakteru
  podejmowanych czynności i uzyskanych materiałów oraz wzory stosowanych druków
  i rejestrów.
                                    Art. 32.
1. W sprawach o przestępstwa, o których mowa w art. 31 ust. 1, w granicach
  zadań określonych w art. 4 ust. 1 oraz w stosunku do osób wskazanych w art. 3
  ust. 2 pkt 1, pkt 3 lit. b) i pkt 5, czynności operacyjno"rozpoznawcze
  zmierzające do sprawdzenia uzyskanych wcześniej wiarygodnych informacji o
  przestępstwie oraz ustalenia sprawców i uzyskania dowodów przestępstwa mogą
  polegać na dokonaniu w sposób niejawny nabycia, zbycia lub przejęcia
  przedmiotów pochodzących z przestępstwa, ulegających przepadkowi, albo
  których wytwarzanie, posiadanie, przewożenie lub którymi obrót są zabronione,
  a także przyjęciu lub wręczeniu korzyści majątkowej.
2. Czynności operacyjno-rozpoznawcze, o których mowa w ust. 1, mogą polegać
  także na złożeniu propozycji nabycia, zbycia lub przejęcia przedmiotów
  pochodzących z przestępstwa, ulegających przepadkowi, albo których
  wytwarzanie, posiadanie, przewożenie lub którymi obrót są zabronione, a także
  przyjęcia lub wręczenia korzyści majątkowej.
3. Komendant Główny Żandarmerii Wojskowej lub komendant oddziału Żandarmerii
  Wojskowej w sprawach o przestępstwa, o którym mowa w art. 31 ust. 1, może
  zarządzić na czas określony czynności, o których mowa w ust. 1 i 2, po
  uzyskaniu pisemnej zgody właściwego miejscowo wojskowego prokuratora
  okręgowego, którego na bieżąco informuje o wynikach przeprowadzonych
  czynności. Wojskowy prokurator okręgowy może zarządzić zaniechanie czynności
  w każdym czasie.
4. Czynności, o których mowa w ust. 1 i 2, zarządza się na okres nie dłuższy
  niż 3 miesiące. Komendant Główny Żandarmerii Wojskowej lub komendant oddziału
  Żandarmerii Wojskowej może, po uzyskaniu pisemnej zgody właściwego
  prokuratora wojskowego, jednorazowo przedłużyć stosowanie czynności, na okres
  nie dłuższy niż kolejne 3 miesiące, jeżeli nie ustały przyczyny ich
  zarządzenia.
5. Przy wykonywaniu czynności, o których mowa w ust. 1 i 2, mogą być stosowane
  środki techniczne umożliwiające uzyskiwanie i utrwalanie treści informacji, w
  tym obrazu lub dźwięku.
6. W przypadku uzyskania materiałów mogących być dowodem, pozwalających na
  wszczęcie postępowania karnego lub mających znaczenie dla toczącego się
  postępowania karnego, Komendant Główny Żandarmerii Wojskowej lub komendant
  oddziału Żandarmerii Wojskowej przekazuje właściwemu wojskowemu prokuratorowi
  okręgowemu wszystkie materiały zgromadzone podczas stosowania czynności, o
  których mowa w ust. 1 i 2, z wnioskiem o wszczęcie postępowania karnego. W
  postępowaniu przed sądem, w odniesieniu do tych materiałów stosuje się
  odpowiednio przepis art. 393 § 1 zdanie pierwsze Kodeksu postępowania
  karnego.
7. W uzasadnionych przypadkach, jeżeli podczas stosowania czynności, o których
  mowa w ust. 1, pojawią się nowe okoliczności istotne dla sprawdzenia
  uzyskanych wcześniej wiarygodnych informacji o przestępstwie oraz ustalenia
  sprawców i uzyskania dowodów przestępstwa, Komendant Główny Żandarmerii
  Wojskowej lub komendant oddziału Żandarmerii Wojskowej może, po uzyskaniu
  pisemnej zgody właściwego prokuratora wojskowego, zarządzić kontynuowanie
  czynności przez czas oznaczony również po upływie okresów, o których mowa w
  ust. 4.
8. Minister Obrony Narodowej, w porozumieniu z Ministrem Sprawiedliwości,
  określi, w drodze rozporządzenia, sposób przeprowadzania i dokumentowania
  czynności, o których mowa w ust. 1 i 2, uwzględniając potrzebę zapewnienia
  niejawnego charakteru podejmowanych czynności i uzyskanych materiałów oraz
  wzory stosowanych druków i rejestrów.
                                    Art. 33.
1. Przy wykonywaniu czynności operacyjno-rozpoznawczych, podejmowanych w celu
  udokumentowania przestępstw, o których mowa w art. 31 ust. 1, albo ustalenia
  tożsamości osób uczestniczących w tych przestępstwach lub przejęcia
  przedmiotów przestępstwa, Komendant Główny Żandarmerii Wojskowej lub
  komendant oddziału Żandarmerii Wojskowej może zarządzić niejawne nadzorowanie
  wytwarzania, przemieszczania, przechowywania i obrotu przedmiotami
  przestępstwa, jeżeli nie stworzy to zagrożenia dla życia lub zdrowia
  ludzkiego.
2. O zarządzeniu, o którym mowa w ust. 1, zawiadamia się niezwłocznie
  właściwego miejscowo, ze względu na siedzibę organu zawiadamiającego,
  wojskowego prokuratora okręgowego, który może nakazać zaniechanie czynności
  w każdym czasie.
3. Organ Żandarmerii Wojskowej, o którym mowa w ust. 1, na bieżąco informuje
  wojskowego prokuratora okręgowego, o którym mowa w ust. 2, o wynikach
  przeprowadzonych czynności.
4. Przy wykonywaniu czynności, o których mowa w ust. 1, mogą być stosowane
  środki techniczne umożliwiające uzyskiwanie i utrwalanie treści informacji, w
  tym obrazu lub dźwięku.
5. Stosownie do zarządzenia, o którym mowa w ust. 1, organy i instytucje
  publiczne oraz przedsiębiorcy są obowiązani dopuścić do dalszego przewozu
  przesyłki zawierające przedmioty przestępstwa w stanie nienaruszonym lub po
  ich usunięciu albo zastąpieniu w całości lub w części.
6. W przypadku uzyskania materiałów mogących być dowodem, pozwalających na
  wszczęcie postępowania karnego lub mających znaczenie dla toczącego się
  postępowania karnego Komendant Główny Żandarmerii Wojskowej lub komendant
  oddziału Żandarmerii Wojskowej, za zgodą Komendanta Głównego Żandarmerii
  Wojskowej, przekazuje wojskowemu prokuratorowi okręgowemu wszystkie materiały
  zgromadzone podczas stosowania czynności, o których mowa w ust. 1, w razie
  potrzeby z wnioskiem o wszczęcie postępowania karnego. W postępowaniu przed
  sądem w odniesieniu do tych materiałów stosuje się przepis art. 393 § 1
  zdanie pierwsze Kodeksu postępowania karnego.
7. Minister Obrony Narodowej, w porozumieniu z Ministrem Sprawiedliwości,
  określi, w drodze rozporządzenia, sposób przeprowadzania i dokumentowania
  czynności, o których mowa w ust. 1, uwzględniając potrzebę zapewnienia
  niejawnego charakteru podejmowanych czynności i uzyskanych materiałów oraz
  wzory stosowanych druków i rejestrów.
                                    Art. 34.
1. Żandarmeria Wojskowa, w zakresie koniecznym do wykonania zadań określonych w
  art. 4 ust. 1, może korzystać z informacji o osobach wskazanych w art. 3 ust.
  2 pkt 1, pkt 3 lit. b) i pkt 5, uzyskanych przez organy uprawnione do wykony
  wania czynności operacyjno - rozpoznawczych w czasie wykonywania tych
  czynności.
2. Prezes Rady Ministrów określi, w drodze rozporządzenia, zakres, warunki i
  tryb przekazywania Żandarmerii Wojskowej informacji o osobach, uzyskanych
  przez organy uprawnione do wykonywania czynności operacyjno-rozpoznawczych, w
  czasie wykonywania tych czynności. Rozporządzenie to ustali w szczególności
  zakres czynności wykonywanych przez te organy na rzecz Żandarmerii Wojskowej,
  a także sposób występowania Żandarmerii Wojskowej do tych organów o
  udzielenie informacji oraz sposób ich przekazywania.
                                    Art. 35.
Żandarmeria Wojskowa udostępnia organom uprawnionym do wykonywania czynności
operacyjno-rozpoznawczych, na wniosek tych organów, informacje o osobach,
uzyskane przez nią w czasie wykonywania tych czynności.
                                    Art. 36.
1. Żandarmeria Wojskowa, wykonując czynności operacyjno-rozpoznawcze może
  korzystać z pomocy osób niebędących żołnierzami Żandarmerii Wojskowej.
  Przepis art. 27 ust. 1 stosuje się odpowiednio.
2. Zabronione jest ujawnianie danych o osobie udzielającej pomocy Żandarmerii
  Wojskowej w wykonywaniu czynności operacyjno-rozpoznawczych, z zastrzeżeniem
  ust. 3 i 4.
3. W razie odmowy zwolnienia żołnierza Żandarmerii Wojskowej lub osoby
  udzielającej mu pomocy w wykonywaniu czynności operacyjno - rozpoznawczych od
  obowiązku zachowania tajemnicy państwowej w związku z postępowaniem karnym
  albo odmowy zezwolenia na udostępnienie materiałów zawierających informacje
  niejawne stanowiące tajemnicę państwową, pomimo żądania prokuratora lub sądu,
  zgłoszonego w związku z postępowaniem karnym w sprawie o przestępstwo
  przeciwko pokojowi lub ludzkości, przestępstwo wojenne, przestępstwo
  przeciwko Rzeczypospolitej Polskiej, przestępstwo zamachu terrorystycznego
  albo też przestępstwo zabójstwa lub spowodowania ciężkiego uszczerbku na
  zdrowiu, którego następstwem była śmierć człowieka, Minister Obrony Narodowej
  przedstawia żądane wyjaśnienia i materiały Pierwszemu Prezesowi Sądu
  Najwyższego. Jeżeli Pierwszy Prezes Sądu Najwyższego stwierdzi, że
  uwzględnienie żądania prokuratora lub sądu jest konieczne do zapewnienia
  prawidłowości postępowania karnego, Minister Obrony Narodowej jest
  zobowiązany zwolnić od obowiązku zachowania tajemnicy państwowej żołnierza
  Żandarmerii Wojskowej albo udostępnić żądane wyjaśnienia i materiały
  zawierające informacje niejawne stanowiące tajemnicę państwową.
4. Dane o osobie, o której mowa w ust. 1, mogą być ujawnione na żądanie
  prokuratora również w razie uzasadnionego podejrzenia, że popełniła ona
  przestępstwo ścigane z oskarżenia publicznego w związku z wykonywaniem
  czynności operacyjno - rozpoznawczych. W takim przypadku Minister Obrony
  Narodowej przedstawia żądane wyjaśnienia i materiały Pierwszemu Prezesowi
  Sądu Najwyższego. Jeżeli Pierwszy Prezes Sądu Najwyższego stwierdzi, że
  uwzględnienie żądania prokuratora lub sądu jest konieczne do zapewnienia
  prawidłowości postępowania karnego, Minister Obrony Narodowej jest
  zobowiązany zwolnić od obowiązku zachowania tajemnicy państwowej żołnierza
  Żandarmerii Wojskowej albo udostępnić żądane wyjaśnienia i materiały
  zawierające informacje niejawne stanowiące tajemnicę państwową.
5. Jeżeli w czasie korzystania lub w związku z korzystaniem przez Żandarmerię
  Wojskową z pomocy, o której mowa w ust. 1, osoby udzielające tej pomocy
  utraciły życie lub poniosły uszczerbek na zdrowiu, osobom tym oraz członkom
  ich rodzin  przysługuje jednorazowe odszkodowanie, renta inwalidzka i
  rodzinna oraz świadczenie wyrównawcze,  na zasadach określonych i w trybie
  przepisów o świadczeniach osobistych na rzecz obrony w czasie pokoju.
                                    Art. 37.
1. Za udzielenie pomocy, o której mowa w art. 36 ust. 1, osobom niebędącym
  żołnierzami Żandarmerii Wojskowej Komendant Główny Żandarmerii Wojskowej może
  przyznać wynagrodzenie wypłacane z funduszu operacyjnego Żandarmerii
  Wojskowej.
2. Zadania Żandarmerii Wojskowej, których koszty ze względu na wyłączenie
  kosztów według zadań jawności postępowania nie mogą być pokrywane na zasadach
  określonych w przepisach o finansach publicznych, a  finansowanie wykonania
  czynności operacyjno-rozpoznawczych w szczególności realizowanie kosztów
  związanych z wykonywaniem czynności operacyjno-rozpoznawczych,  są
  finansowane z funduszu operacyjnego.
3. Minister Obrony Narodowej określi, w drodze zarządzenia, przeznaczenie
  funduszu operacyjnego Żandarmerii Wojskowej oraz sposób tworzenia i
  dysponowania nim, w szczególności sposób prowadzenia i kontrolowania
  gospodarki finansowej funduszem operacyjnym i właściwość organów wojskowych w
  tych sprawach, szczegółowe cele, na które mogą być przeznaczone środki
  funduszu, sposób dokumentowania wydatków z funduszu i zatwierdzania dowodów
  księgowych oraz sposób ewidencjonowania  środków funduszu i przechowywania
  jego dokumentacji.
                                    Art. 38.
1. Udzielanie informacji o osobie, uzyskanych w czasie wykonywania czynności
  operacyjno - rozpoznawczych oraz  w trybie, o którym mowa w art. 37 ust. 1,
  jest dozwolone wyłącznie na żądanie sądu lub prokuratora, a wykorzystanie
  tych informacji może nastąpić tylko w celu ścigania karnego.
2. Zakaz, o którym mowa w ust. 1, nie ma zastosowania, jeżeli ustawa zezwala na
  udzielenie takich informacji określonemu organowi albo obowiązek taki wynika
  z umowy międzynarodowej, a także w przypadkach gdy zatajenie takiej
  informacji prowadziłoby do zagrożenia życia lub zdrowia ludzkiego.
                                    Art. 39.
Ujawnienie danych o osobie, co do której zachodzi uzasadnione podejrzenie, że
popełniła przestępstwo ścigane z oskarżenia publicznego w związku z wykonywaniem
przez tę osobę czynności operacyjno - rozpoznawczych, może nastąpić tylko na
żądanie prokuratora lub sądu.  W takim przypadku Minister Obrony Narodowej
przedstawia żądane wyjaśnienia i materiały Pierwszemu Prezesowi Sądu Naj
wyższego. Jeżeli Pierwszy Prezes Sądu Najwyższego stwierdzi, że uwzględnienie
żądania prokuratora lub sądu jest konieczne do zapewnienia prawidłowości
postępowania karnego, Minister Obrony Narodowej jest obowiązany zwolnić od
obowiązku zachowania tajemnicy państwowej żołnierza Żandarmerii Wojskowej i
udostępnić żądane wyjaśnienia i materiały zawierające informacje niejawne
stanowiące tajemnicę państwową.
                                    Art. 40.
1. Żandarmeria Wojskowa, wykonując czynności operacyjno-rozpoznawcze, zapewnia
  ochronę środków, form i metod ich wykonywania, zgromadzonych informacji oraz
  własnych obiektów i danych identyfikacyjnych pozwalających na ustalenie
  tożsamości żołnierzy Żandarmerii Wojskowej.
2. Wykonując czynności operacyjno-rozpoznawcze, żołnierze Żandarmerii Wojskowej
  mogą posługiwać się dokumentami, które uniemożliwiają ustalenie danych
  pozwalających na identyfikację oraz środków, którymi posługują się, wykonując
  te czynności.
3. Minister Obrony Narodowej określi, w drodze zarządzenia, szczegółowe zasady
  i tryb wydawania oraz posługiwania się i przechowywania dokumentów, o których
  mowa w ust. 2, z uwzględnieniem przepisów dotyczących odpowiednich dokumentów
  oraz przepisów o ochronie informacji niejawnych.
                                        
                                    Art. 41.
Żołnierze Żandarmerii Wojskowej w czasie wykonywania czynności służbowych i w
związku z nimi korzystają z ochrony prawnej przewidzianej dla funkcjonariuszy
publicznych.
                                        
                                   Rozdział 4
            Stosowanie środków przymusu bezpośredniego i broni palnej
                           przez Żandarmerię Wojskową
                                        
                                    Art. 42.
1. W razie niepodporządkowania się wydanym na podstawie prawa rozkazom
  (poleceniom) żołnierzy Żandarmerii Wojskowej, a także wobec osób
  uniemożliwiających wykonanie przez nich czynności służbowych, żołnierze
  Żandarmerii Wojskowej mogą stosować następujące środki przymusu
  bezpośredniego:
   1) siłę fizyczną w postaci chwytów obezwładniających oraz podobnych technik
     obrony,
   2) kajdanki,
   3) pałki wielofunkcyjne,
   4) paralizatory elektryczne,
   5) wodne, chemiczne i techniczne środki obezwładniające,
   6) psy służbowe,
   7) broń gazową i ręczne miotacze gazu,
   8) pociski niepenetracyjne, miotane z broni palnej.
2. Żołnierze Żandarmerii Wojskowej mogą stosować również urządzenia techniczne
  umożliwiające zatrzymanie pojazdu, a w szczególności kolczatkę drogową,
  zaporę drogową, kozły oporowe i zasieki.
3. Żołnierze Żandarmerii Wojskowej mogą stosować środki przymusu bezpośredniego
  odpowiadające potrzebom wynikającym z istniejącej sytuacji i niezbędne do
  osiągnięcia podporządkowania się wydanym rozkazom (poleceniom).
4. Rada Ministrów określi, w drodze rozporządzenia, warunki i sposoby użycia
  środków przymusu bezpośredniego przez żołnierzy Żandarmerii Wojskowej przy
  wykonywaniu zadań, o których mowa w art. 4 ust. 1. Rozporządzenie to ustali w
  szczególności postępowanie żołnierzy Żandarmerii Wojskowej związane z użyciem
  środków przymusu bezpośredniego oraz cel i sposób użycia poszczególnych
  środków, a także sposób dokumentowania użycia tych środków.
                                    Art. 43.
1. Jeżeli środki przymusu bezpośredniego wymienione w art. 42 ust. 1, okazały
  się niewystarczające lub ich użycie ze względu na okoliczności zdarzenia nie
  jest możliwe, żołnierze Żandarmerii Wojskowej mają prawo użycia broni palnej:
   1) w celu odparcia bezpośredniego zamachu na życie, zdrowie lub wolność
     żołnierza Żandarmerii Wojskowej lub innej osoby albo w celu
     przeciwdziałania czynnościom zmierzającym bezpośrednio do takiego zamachu,
   2) przeciwko osobie, która nie zastosowała się do wezwania do
     natychmiastowego porzucenia broni, materiałów wybuchowych lub innego
     niebezpiecznego narzędzia, którego użycie może zagrozić życiu lub zdrowiu
     żołnierza Żandarmerii albo innej osoby,
   3) przeciwko osobie, która usiłuje bezprawnie przemocą odebrać broń palną
     żołnierzowi Żandarmerii Wojskowej albo innemu funkcjonariuszowi
     publicznemu uprawnionemu do posiadania broni palnej,
   4) w celu odparcia bezpośredniego gwałtownego i niebezpiecznego zamachu na
     obiekty i urządzenia wojskowe albo inne obiekty i urządzenia  ważne dla
     bezpieczeństwa lub obronności państwa,
   5) w celu odparcia zamachu na mienie, stwarzającego jednocześnie
     bezpośrednie zagrożenie dla życia lub zdrowia człowieka,
   6) w bezpośrednim pościgu za osobą, wobec której użycie broni palnej jest
     dopuszczalne w przypadkach określonych w pkt 1-3 lub 5 albo za osobą,
     wobec której istnieje uzasadnione podejrzenie popełnienia zamachu
     terrorystycznego, zabójstwa, umyślnego uszczerbku na zdrowiu, umyślnego
     sprowadzenia  zdarzenia zagrażającego życiu lub zdrowiu wielu osób,
     pozbawienia człowieka wolności, zgwałcenia, wzięcia zakładnika, rozboju,
     kradzieży rozbójniczej albo wymuszenia rozbójniczego,
   7) w celu ujęcia osoby, o której mowa w pkt 6, jeżeli schroniła się ona w
     miejscu trudno dostępnym, a z okoliczności zdarzenia wynika, że może użyć
     broni palnej, materiałów wybuchowych lub innego niebezpiecznego narzędzia,
     którego użycie może zagrozić życiu lub zdrowiu człowieka,
   8) w celu odparcia, bezpośredniego i  gwałtownego zamachu na konwój
     ochraniający osoby, dokumenty zawierające wiadomości stanowiące tajemnicę
     państwową albo środki pieniężne   lub inne przedmioty wartościowe,
   9) w celu ujęcia lub udaremnienia ucieczki osoby zatrzymanej, tymczasowo
     aresztowanej lub odbywającej karę pozbawienia wolności, jeżeli:
     a) ucieczka osoby pozbawionej wolności stwarza zagrożenie dla życia lub
       zdrowia ludzkiego,
     b) istnieje uzasadnione podejrzenie, że osoba pozbawiona wolności może
       użyć broni palnej, materiałów wybuchowych lub innego niebezpiecznego
       narzędzia,
     c) pozbawienie wolności nastąpiło w związku z podejrzeniem lub
       stwierdzeniem popełnienia przestępstwa, o którym mowa w pkt 6.
2. Żołnierz Żandarmerii Wojskowej, który podjął decyzję o użyciu broni palnej,
  powinien postępować ze szczególną rozwagą, traktując broń jako ostateczny
  środek działania.
3. Użycie broni palnej powinno następować w sposób wyrządzający możliwie
  najmniejszą szkodę osobie, przeciwko której ją użyto, i nie powinno zmierzać
  do pozbawienia jej życia, a także narażać na niebezpieczeństwo utraty życia
  lub zdrowia inne osoby.
4. Rada Ministrów określi, w drodze rozporządzenia, warunki i sposób
  postępowania przy użyciu broni palnej przez żołnierzy Żandarmerii Wojskowej
  przy wykonywaniu zadań, o których mowa w art. 4 ust. 1. Rozporządzenie to
  ustali w szczególności postępowanie żołnierzy Żandarmerii Wojskowej związane
  z użyciem broni palnej oraz sposób dokumentowania jej użycia.
                                    Art. 44.
1. Na sposób zastosowania środków przymusu bezpośredniego i użycia broni palnej
  przez żołnierzy Żandarmerii Wojskowej osobie, wobec której zostały
  zastosowane te środki lub użyta ta broń, przysługuje zażalenie do prokuratora
  wojskowej prokuratury garnizonowej właściwej ze względu na miejsce zdarzenia
  w terminie 7 dni od dnia zdarzenia.
2. W sprawach, o których mowa w ust. 1, stosuje się odpowiednio przepisy o
  postępowaniu karnym w sprawach podlegających orzecznictwu sądów wojskowych
  dotyczące postępowania odwoławczego.
                                   Rozdział  5
                            Wojskowe organy porządkowe
                                        
                                    Art. 45.
1. Wojskowymi organami porządkowymi są:
   1) wchodzący w skład służby garnizonowej:
     a) oficer inspekcyjny garnizonu i jego pomocnik,
     b) komendant i profos wojskowego aresztu dyscyplinarnego oraz izby
       zatrzymań,
     c) dowódca i żołnierze warty garnizonowej,
     d) dowódca i żołnierze pododdziału alarmowego garnizonu,
   2) wchodzący w skład służby wewnętrznej jednostki wojskowej:
     a) oficer dyżurny jednostki wojskowej i jego pomocnik,
     b) komendant i profos izby zatrzymań jednostki wojskowej,
     c) dowódca i żołnierze warty wewnętrznej jednostki wojskowej,
     d) dowódca i żołnierze pododdziału alarmowego jednostki wojskowej.
2. Wojskowymi organami porządkowymi są również dowódcy i żołnierze patroli,
  konwojów i asyst wyznaczonych przez dowódców (komendantów) garnizonów lub
  dowódców jednostek wojskowych, a także dowódcy i żołnierze pododdziałów
  regulacji ruchu jednostek wojskowych.
                                    Art. 46.
1. Zadaniami wojskowych organów porządkowych wchodzących w skład służby
  garnizonowej są:
   1) utrzymanie dyscypliny wojskowej,
   2) ochrona porządku publicznego,
   3) zapewnienie przestrzegania przepisów porządkowych obowiązujących w
     miejscach publicznych,
   4) ochrona i obrona obiektów wojskowych,
   5) wykonywanie czynności przewidzianych dla wojskowych organów porządkowych
     w przepisach o postępowaniu karnym, karnym skarbowym, karnym wykonawczym i
     cywilnym oraz w przepisach o postępowaniu egzekucyjnym
     w administracji.
2. Wojskowe organy porządkowe wchodzące w skład służby garnizonowej wykonują
  zadania, o których mowa w ust. 1, w stosunku do osób określonych w art. 3
  ust. 2 pkt 1 i  3-6.
3. Wojskowe organy porządkowe wchodzące w skład służby garnizonowej wykonują
  zadania, o których mowa w ust. 1, do czasu przybycia Żandarmerii Wojskowej
  lub innego właściwego organu również w stosunku do osób określonych w art. 3
  ust. 2 pkt 7.
 4. Minister Obrony Narodowej określi, w drodze rozporządzenia,  szczegółowe
  czynności wojskowych organów porządkowych wchodzących w skład służby
  garnizonowej, w granicach zadań wymienionych w ust. 1.
                                    Art. 47.
Wojskowe organy porządkowe wchodzące w skład służby garnizonowej wykonują
zadania, o których mowa w art. 46 ust. 1, na terenie garnizonu,  w którym jest
wyznaczona ta służba, z wyjątkiem terenów jednostek wojskowych rozmieszczonych w
tym garnizonie, w których jest wyznaczona służba wewnętrzna.
                                    Art. 48.
1. Zadaniami wojskowych organów porządkowych wchodzących w skład służby
  wewnętrznej jednostki wojskowej są:
   1) utrzymanie porządku i dyscypliny wojskowej,
   2) zapewnienie przestrzegania wojskowych przepisów porządkowych,
   3) ochrona i obrona obiektów jednostki wojskowej,
   4) wykonywanie czynności przewidzianych dla wojskowych organów porządkowych
     w przepisach o postępowaniu karnym, karnym skarbowym, karnym wykonawczym i
     cywilnym oraz w przepisach o postępowaniu egzekucyjnym w administracji.
2. Wojskowe organy porządkowe wchodzące w skład służby wewnętrznej jednostki
  wojskowej wykonują zadania, o których mowa w  ust. 1, w stosunku do osób
  określonych w art. 3 ust. 2 pkt 1 i 3-6.
3. Wojskowe organy porządkowe wchodzące w skład służby wewnętrznej jednostki
  wojskowej wykonują zadania, o których mowa w ust. 1, do czasu przybycia
  Żandarmerii Wojskowej lub innego właściwego organu również w stosunku do osób
  określonych w art. 3 ust. 2 pkt 7.
4. Minister Obrony Narodowej określi, w drodze rozporządzenia,  szczegółowe
  czynności wojskowych organów porządkowych wchodzących w skład służby
  wewnętrznej jednostki wojskowej, w granicach zadań wymienionych w ust. 1.
                                    Art. 49.
Wojskowe organy porządkowe wchodzące w skład służby wewnętrznej jednostki
wojskowej wykonują zadania, o których mowa w art. 48 ust. 1, na terenie
jednostki wojskowej,  w której jest wyznaczona ta służba.
                                    Art. 50.
1. Skład warty garnizonowej i pododdziału alarmowego garnizonu oraz patrolu,
  konwoju i asysty służby garnizonowej, a także ich uzbrojenie i wyposażenie
  określa dowódca (komendant) garnizonu.
2. Skład warty wewnętrznej i pododdziału alarmowego jednostki wojskowej oraz
  patrolu, konwoju i asysty służby wewnętrznej jednostki wojskowej, a także ich
  uzbrojenie i wyposażenie określa dowódca jednostki wojskowej.
                                    Art. 51.
1. Żołnierzom wojskowych organów porządkowych wchodzących w skład służby
  garnizonowej i służby wewnętrznej jednostki wojskowej w związku z
  wykonywaniem czynności służbowych przysługują uprawnienia określone w art. 17
  ust. 1 pkt 1, 2, 4, 5, 6, 8, 10 i 11, a także prawo stosowania środków
  przymusu bezpośredniego w przypadkach i na zasadach określonych w art. 42
  oraz używania broni palnej w przypadkach i na zasadach określonych w art. 43.
2. Do żołnierzy, o których mowa w ust. 1, stosuje się odpowiednio przepisy art.
  23 i 41.
3. Rada Ministrów określi, w drodze rozporządzenia:
   1) warunki i sposoby użycia środków przymusu bezpośredniego,
   2) warunki i sposób postępowania przy użyciu broni palnej
   - przez żołnierzy wojskowych organów porządkowych przy wykonywaniu zadań,
    o których mowa w art. 46 ust. 1 i art. 48 ust. 1. Rozporządzenie to ustali
    w szczególności:
     1) postępowanie żołnierzy wojskowych organów porządkowych związane z
       użyciem środków przymusu bezpośredniego oraz cel i sposób użycia
       poszczególnych środków, a także sposób dokumentowania użycia tych środ
       ków,
     2) postępowanie żołnierzy wojskowych organów porządkowych związane z
       użyciem broni palnej oraz sposób dokumentowania jej użycia.
                                    Art. 52.
1. Na sposób przeprowadzenia czynności, o których mowa w art. 17 ust. 1 pkt 1,
  2 i 10, przez żołnierzy wojskowych organów porządkowych oraz na sposób
  zastosowania przez nich środków przymusu bezpośredniego i użycia broni palnej
  osobie, wobec której zostały wykonane te czynności, przysługuje zażalenie do
  prokuratora wojskowej prokuratury garnizonowej właściwej ze względu na
  miejsce dokonania czynności w terminie 7 dni od dnia jej dokonania.
2. W sprawach, o których mowa w ust. 1, stosuje się odpowiednio przepisy o
  postępowaniu karnym w sprawach podlegających orzecznictwu sądów wojskowych
  dotyczące postępowania odwoławczego.
                                        
                                    Art. 53.
1. Zadania wojskowych organów porządkowych, o których mowa  w art. 45 ust. 2,
  oraz osoby, wobec których wykonują one te zadania, określają odrębne
  przepisy.
2. Do żołnierzy wojskowych organów porządkowych, o których mowa w art. 45 ust.
  2, stosuje się odpowiednio przepisy art. 51.
                                        
                                   Rozdział 6
                       Zmiany w przepisach obowiązujących
                                        
                                     Art. 54.
Traci moc oznaczenie i tytuł rozdziału 6 oraz przepisy art. 33, 36-38 oraz 39
ust. 2 i 3 ustawy z dnia 21 maja 1963 r. o dyscyplinie wojskowej oraz o
odpowiedzialności żołnierzy za przewinienia dyscyplinarne i za naruszenie honoru
i godności żołnierskiej (Dz.U. z 1992 r. Nr 5, poz. 17 oraz z 1997 r. Nr 117,
poz. 753  i Nr 141, poz. 944).
                                    Art. 55.
W ustawie z dnia 17 listopada 1964 r. - Kodeks postępowania cywilnego (Dz.U. Nr
43, poz. 296, z 1965 r. Nr 15, poz. 113, z 1974 r. Nr 27, poz. 157 i Nr 39 poz.
231, z 1975 r. Nr 45, poz. 234, z 1982 r. Nr 11, poz. 82 i Nr 30, poz. 210,  z
1983 r. Nr 5, poz. 33, z 1984 r. Nr 45, poz. 241 i 242, z 1985 r. Nr 20, poz.
86,  z 1987 r. Nr 21, poz. 123, z 1988 r. Nr 41, poz. 324, z 1989 r. Nr 4, poz.
21 i Nr 33, poz. 175, z 1990 r. Nr 14, poz. 88, Nr 34, poz. 198, Nr 53, poz.
306, Nr 55, poz. 318 i Nr 79, poz. 464, z 1991 r. Nr 7, poz. 24, Nr 22, poz. 92
i Nr 115, poz. 496,  z 1993 r. Nr 12, poz. 53, z 1994 r. Nr 105, poz. 509, z
1995 r. Nr 83, poz. 417, z 1996 r. Nr 24, poz. 110, Nr 43, poz. 189, Nr 73, poz.
350 i Nr 149, poz. 703,  z 1997 r. Nr 43, poz. 270, Nr 54, poz. 348, Nr 75, poz.
471, Nr 102, poz. 643, Nr 117, poz. 752, Nr 121, poz. 769 i 770, Nr 133, poz.
882, Nr 139, poz. 934, Nr 140, poz. 940 i Nr 141, poz. 944, z 1998 r. Nr 106,
poz. 668 i Nr 117, poz. 757, z 1999 r. Nr 52, poz. 532, z 2000 r. Nr 22, poz.
269 i 271, Nr 48, poz. 552 i 554, Nr 55, poz. 665, Nr 73, poz. 852, Nr 94, poz.
1037, Nr 114, poz. 1191 i 1193 i Nr 122, poz. 1314, 1319 i 1322 oraz z 2001 r.
Nr 4, poz. 27, Nr 49, poz. 508 i Nr 63, poz. 635) wprowadza się następujące
zmiany:
1) w art. 163:
   a) § 3 otrzymuje brzmienie:
     "§3. O przymusowe sprowadzenie żołnierza w czynnej służbie wojskowej sąd
       zwraca się do dowódcy jednostki wojskowej, w której pełni on służbę, lub
       do Żandarmerii Wojskowej, a o przymusowe sprowadzenie funkcjonariusza
       Policji, Biura Ochrony Rządu, Urzędu Ochrony Państwa lub Straży
       Granicznej - do jego przełożonego.",
   b) dodaje się § 4 w brzmieniu:
     "§4. O ukaranie żołnierza w czynnej służbie wojskowej sąd występuje do
       dowódcy jednostki wojskowej, w której pełni on służbę, a o ukaranie fun
       kcjonariusza Policji, Biura Ochrony Rządu, Urzędu Ochrony Państwa lub
       Straży Granicznej - do jego przełożonego.";
2) w art. 814 w § 4 zdanie drugie otrzymuje brzmienie:
      "Przeszukania odzieży na żołnierzu w czynnej służbie wojskowej albo
       funkcjonariuszu Policji, Biura Ochrony Rządu, Urzędu Ochrony Państwa lub
       Straży Granicznej przeprowadza w obecności komornika odpowiednio
       żołnierz Żandarmerii Wojskowej lub wojskowego organu porządkowego albo
       osoba wyznaczona przez przełożonego funkcjonariusza.";
3) w art. 1057 § 2 otrzymuje brzmienie:
      "§ 2. O wykonanie aresztu w stosunku do dłużnika będącego żołnierzem
          w czynnej służbie wojskowej albo funkcjonariuszem Policji, Biura
          Ochrony Rządu, Urzędu Ochrony Państwa lub Straży Granicznej sąd
          zwraca się do dowódcy jednostki wojskowej albo komendanta jednostki
          organizacyjnej Policji, Urzędu Ochrony Państwa lub Straży Granicznej,
          w której pełni on służbę, przesyłając w tym celu nakaz.".
                                    Art. 56.
W ustawie z dnia  17  czerwca  1966 r.  o postępowaniu egzekucyjnym w
administracji  (Dz.U.  z  1991 r. Nr 36, poz. 161, z  1992 r.  Nr 20,  poz. 78,
z 1993 r. Nr 28, poz.  127, z  1995 r.  Nr 85,  poz.  426,  z  1996 r.  Nr 43,
poz. 189 i  Nr 146, poz. 680, z 1997 r.  Nr 137,  poz. 926 i  Nr 141,  poz. 943
i 944, z 1998 r. Nr 162, poz. 1126, z 2000 r. Nr 114, poz. 1193, Nr 120, poz.
1268 i Nr 122, poz. 1315 oraz z 2001 r. Nr 76, poz. 809)  wprowadza się
następujące zmiany :
1) w art. 48 § 5 otrzymuje brzmienie:
      "§ 5. Przeszukania odzieży na żołnierzu w czynnej służbie wojskowej albo
         funkcjonariuszu Policji, Biura Ochrony Rządu, Urzędu Ochrony Państwa
         lub Straży Granicznej przeprowadza w obecności egzekutora odpowiednio
         żołnierz Żandarmerii Wojskowej lub wojskowego organu porządkowego albo
         osoba wyznaczona przez przełożonego funkcjonariusza.";
2) w art. 153:
   a) w § 1 wyrazy "właściwy organ wojskowy lub" zastępuje się wyrazami
     "odpowiednio Żandarmerię Wojskową lub wojskowy organ porządkowy albo",
   b) w § 2 wyrazy "właściwego organu wojskowego lub" zastępuje się wyrazami
     "Żandarmerii Wojskowej lub wojskowego organu porządkowego albo
     właściwego";
3) po art. 153 dodaje się art. 153a w brzmieniu:
      "Art. 153a. Jeżeli przepisy szczególne przewidują przymusowe
             doprowadzenie żołnierza w czynnej  służbie wojskowej,
             doprowadzenia tego dokonuje Żandarmeria Wojskowa lub wojskowy
             organ porządkowy.".
                                        
                                    Art. 57.
W ustawie z dnia 21 listopada 1967 r. o powszechnym obowiązku obrony
Rzeczypospolitej Polskiej (Dz.U. z 1992 r. Nr 4, poz. 16, Nr 40, poz. 174 i Nr
54, poz. 254, z 1994 r. Nr 43, poz. 165, z 1996 r. Nr 7, poz. 44, Nr 10, poz. 56
i Nr 106, poz. 496, z 1997 r. Nr 6, poz. 31, Nr 28, poz. 153, Nr 80, poz. 495,
Nr 88, poz. 554, Nr 121, poz. 770 i Nr 141, poz. 944, z 1998 r. Nr 146, poz. 961
i Nr 162, poz. 1114 i 1126, z 1999 r. Nr 50, poz. 500, z 2000 r. Nr 12, poz. 136
i Nr 109, poz. 1156 oraz z 2001 r. Nr 48, poz. 506 i Nr 81, poz. 877) wprowadza
się następujące zmiany :
1) w art. 3 dodaje się ust. 4 w brzmieniu:
   "4. W skład Sił Zbrojnych Rzeczypospolitej Polskiej wchodzą również Wojskowe
     Służby Informacyjne i  Żandarmeria Wojskowa jako ich wyodrębnione i
     wyspecjalizowane służby.";
2) skreśla się art. 16.
                                    Art. 58.
W ustawie z dnia 21 grudnia 1978 r. o odznakach i mundurach (Dz.U. Nr 31, poz.
130, z 1998 r. Nr 162, poz. 1126 oraz z 2000 r. Nr 12, poz. 136 i Nr 120, poz.
1268) w art. 12 w ust. 3 wyrazy "Wojskowe organy porządkowe mogą" zastępuje się
wyrazami "Żandarmeria Wojskowa może".
                                    Art. 59.
W ustawie z dnia 26 października 1982 r. o wychowaniu w trzeźwości i
przeciwdziałaniu alkoholizmowi (Dz.U Nr 35, poz. 230, z 1984 r. Nr 34, poz. 184,
z 1987 r. Nr 33, poz. 180, z 1989 r. Nr 35, poz. 192, z 1990 r. Nr 34, poz. 198
i Nr 73, poz. 431, z 1991 r. Nr 73, poz. 321 i Nr 94, poz. 419, z 1993 r. Nr 40,
poz. 184, z 1996 r.  Nr 127, poz. 593, z 1997 r. Nr 88, poz. 554, Nr 113, poz.
732 i Nr 121, poz. 770, z 1998 r. Nr 106, poz. 668, z 2000 r. Nr 12, poz. 136 i
Nr 120, poz. 1268 oraz z 2001 r. Nr 60, poz. 610) wprowadza się następujące
zmiany:
1) w art. 30 dotychczasową treść oznacza się jako ust. 1 i dodaje się ust. 2 w
  brzmieniu :
     "2. Jeżeli zarządzenie przymusowego doprowadzenia dotyczy żołnierza,
       wykonuje je Żandarmeria Wojskowa lub wojskowy organ porządkowy.";
2) w art. 32 dodaje się ust. 4 w brzmieniu:
     "4. Jeżeli zarządzenie przymusowego doprowadzenia dotyczy żołnierza,
       wykonuje je Żandarmeria Wojskowa lub wojskowy organ porządkowy".;
3) w art. 33:
   a) ust. 1 otrzymuje brzmienie:
     "1. Policja, Żandarmeria Wojskowa i wojskowy organ porządkowy, wykonując
       zarządzenie przymusowego doprowadzenia osób, o których mowa w art. 30
       oraz art. 32 ust. 3 i 4, ma prawo ich zatrzymania tylko w niezbędnych
       wypadkach   i na czas konieczny do wykonania tego zarządzenia.",
   b) w ust. 2 wyrazy "w ust. 1" zastępuje się wyrazami "w art. 30 ust. 1 i
     art. 32 ust. 3",
   c) dodaje się ust. 3 w brzmieniu:
     "3. Minister Obrony Narodowej, w porozumieniu z Ministrem Sprawiedliwości
       i ministrem właściwym do spraw zdrowia, określi, w drodze
       rozporządzenia, tryb doprowadzania osób, o których mowa w art. 30 ust. 2
       i art. 32 ust. 4.";
4) w art. 40 w ust. 4 wyrazy "właściwemu organowi wojskowemu" zastępuje się
  wyrazami "Żandarmerii Wojskowej lub wojskowemu organowi porządkowemu".
                                    Art. 60.
W ustawie z dnia 6 kwietnia 1990 r. o Policji (Dz.U. z 2000 r. Nr 101, poz. 1092
oraz z 2001 r. Nr 41, poz. 465 i Nr 81, poz. 877) w art. 2 po wyrazie
"żołnierzy" dodaje się wyrazy "Żandarmeria Wojskowa i".
                                        
                                    Art. 61.
W ustawie z dnia 14 grudnia 1995 r. o urzędzie Ministra Obrony Narodowej (Dz.U.
z 1996 r. Nr 10, poz. 56, Nr 102, poz. 474, z 1997 r. Nr 121, poz. 770 i Nr 141,
poz. 944, oraz z 1999 r. Nr 11, poz. 95) wprowadza się następujące zmiany:
1) w art. 2 skreśla się pkt 19;
2) w art. 5 po pkt 1 dodaje się pkt 1a w brzmieniu :
   "1a) Żandarmeria Wojskowa,".
                                    Art. 62.
W ustawie z dnia 6 czerwca 1997 r. o Inspekcji Celnej (Dz.U. Nr 71, poz. 449, z
1998 r. Nr 137, poz. 886, z 1999 r. Nr 49, poz. 483, Nr 83, poz. 931 i Nr 101,
poz. 1178, z 2000 r. Nr 104, poz. 1103 oraz z 2001 r. Nr 81, poz. 877) w art. 29
w ust. 7 po wyrazach "Policją i" dodaje się wyrazy "Żandarmerią Wojskową oraz".
                                    Art. 63.
W ustawie z dnia 20 czerwca 1997 r. - Prawo o ruchu drogowym (Dz.U. Nr 98, poz.
602, Nr 123, poz. 779 i Nr 160, poz. 1086, z 1998 r. Nr 106, poz. 668 i Nr 133,
poz. 872, z 1999 r. Nr 106, poz. 1216, z 2000 r. Nr 12, poz. 136, Nr 43, poz.
483 i Nr 53, poz. 649 oraz z 2001 r. Nr 27, poz. 298) wprowadza się następujące
zmiany:
1) w art. 6 w ust. 1 w pkt 2 po wyrazie "żołnierz" dodaje się wyrazy
  "Żandarmerii Wojskowej lub";
2) w art. 129 w ust. 4 w zdaniu pierwszym po wyrazach "również do" i w zdaniu
  drugim po wyrazie "zakresie" dodaje się wyrazy  "Żandarmerii Wojskowej i".
                                    Art. 64.
W ustawie z dnia 22 sierpnia 1997 r. o bezpieczeństwie imprez masowych (Dz.U. Nr
106, poz. 680, z 1998 r. Nr 106, poz. 668 oraz z 2001 r. Nr 41, poz. 465)
wprowadza się następujące zmiany:
1) w art. 7 w ust. 2 pkt 2 otrzymuje brzmienie:
   "2) komendanta terenowej jednostki organizacyjnej Żandarmerii Wojskowej, w
     przypadku przeprowadzania imprez masowych na terenach będących w zarządzie
     jednostek organizacyjnych resortu obrony narodowej.";
2) w art. 17:
   a) ust. 2 otrzymuje brzmienie:
     "2. W przypadku gdy działania podjęte w trybie określonym w ust. 1, przez
       służby porządkowe organizatora imprezy masowej są nieskuteczne,
       organizator imprezy lub kierownik do spraw bezpieczeństwa w imieniu
       organizatora imprezy występuje o pomoc do Policji, a jeżeli impreza
       masowa jest przeprowadzana na terenach będących w zarządzie jednostek
       organizacyjnych resortu obrony narodowej - do Żandarmerii Wojskowej,
       potwierdzając ten fakt pisemnym zgłoszeniem.",
   b) w ust. 3 po wyrazie "Policji" dodaje się wyrazy "albo Żandarmerii
     Wojskowej";
3) w art. 19:
   a) w ust. 1 po wyrazie "Policja," dodaje się wyrazy "Żandarmeria Wojskowa,",
   b) w ust. 3 po wyrazie "Policję," dodaje się wyrazy "Żandarmerię Wojskową,",
   c) ust. 5 otrzymuje brzmienie:
     "5. Minister właściwy do spraw wewnętrznych, w porozumieniu z ministrem
       właściwym do spraw finansów publicznych, Ministrem Obrony Narodowej i
       ministrem właściwym do spraw zdrowia oraz po zasięgnięciu opinii Prezesa
       Urzędu Kultury Fizycznej i Sportu, określi, w drodze rozporządzenia,
       szczegółowe zasady ustalania szkód, o których mowa w ust. 3,
       oraz tryb wypłaty odszkodowań.".
   
                                    Art. 65.
W ustawie z dnia 22 sierpnia 1997 r. o ochronie osób i mienia (Dz.U. Nr 114,
poz. 740, z 1999 r. Nr 11, poz. 95, z 2000 r. Nr 29, poz. 357 oraz z 2001 r. Nr
4, poz. 23 i Nr 27, poz. 298) w art. 44 po ust. 1 dodaje się ust. 1a w
brzmieniu:
  "1a. Kontrolę ochrony terenów, o których mowa w art. 4 ust. 1 pkt 1, przez
     specjalistyczne uzbrojone formacje ochronne może przeprowadzać Żandarmeria
     Wojskowa.".
   
                                    Art. 66.
W ustawie z dnia 4 września 1997 r. o działach administracji rządowej (Dz.U. z
1999 r. Nr 82, poz. 928, z 2000 r.  Nr 12, poz. 136, Nr 43, poz. 489, Nr 48,
poz. 550, Nr 62, poz. 718, Nr 70, poz. 816, Nr 73, poz. 852, Nr 109, poz. 1158 i
Nr 122, poz. 1314 i 1321 oraz z 2001 r. Nr 3, poz. 18, Nr 5, poz. 43 i 44, Nr
42, poz. 475, Nr 63, poz. 634, Nr 73, poz. 761 i Nr 76, poz. 811) art. 76
otrzymuje brzmienie:
"Art. 76. Prezes Rady Ministrów, na wniosek ministra właściwego do spraw
     wewnętrznych, Ministra Obrony Narodowej oraz Szefa Urzędu Ochrony Państwa,
     ustala, w drodze rozporządzenia, szczegółowy rozdział kompetencji między
     Policję, Urząd Ochrony Państwa, Biuro Ochrony Rządu, Państwową Straż
     Pożarną, Straż Graniczną i Obronę Cywilną Kraju oraz Żandarmerię Wojskową,
     wojskowe organy porządkowe i Wojskowe Służby Informacyjne podległe
     Ministrowi Obrony Narodowej oraz zasady ich współdziałania.".
                                        
                                    Art. 67.
W ustawie z dnia 22 stycznia 1999 r. o ochronie informacji niejawnych (Dz.U. Nr
11, poz. 95, z 2000 r. Nr 12, poz. 136 i Nr 39, poz. 462 oraz z 2001 r. Nr 22,
poz. 247, Nr 27, poz. 298 i Nr 56, poz. 580) wprowadza się następujące zmiany:
1) w art. 30 po wyrazie "Policja," dodaje się wyrazy "Żandarmeria Wojskowa,";
2) w art. 42 w ust. 3 w pkt 2 i w ust. 5 po wyrazach "Komendantowi Głównemu
  Policji," dodaje się wyrazy "Komendantowi Głównemu Żandarmerii Wojskowej,",
3) w art. 48m:
   a) w pkt 1 po wyrazie "Policji" dodaje się wyrazy " , Żandarmerii
     Wojskowej",
   b) w pkt 2 po wyrazie "Policji" dodaje się wyrazy " , Komendanta Głównego
     Żandarmerii Wojskowej";
4) w załączniku nr 1 do ustawy w części II "Informacje niejawne oznaczone
  klauzulą   "< < tajne > >"  ze względu na obronność i bezpieczeństwo państwa oraz
  porządek publiczny" w pkt 28 i 29 po wyrazie "Policji," dodaje się wyrazy
  "Żandarmerii Wojskowej,".
                                    Art. 68.
W ustawie z dnia 16 września 1982 r. o pracownikach urzędów państwowych (Dz.U.
Nr 31, poz. 214, z 1984 r. Nr 35, poz. 187, z 1988 r. Nr 19, poz. 132, z 1989 r.
Nr 4, poz. 24 i Nr 34, poz. 178 i 182, z 1990 r. Nr 20, poz. 121, z 1991 r. Nr
55, poz. 234, Nr 88, poz. 400 i Nr 95, poz. 425, z 1992 r. Nr 54, poz. 254 i Nr
90, poz. 451, z 1994 r. Nr 136, poz. 704, z 1995 r. Nr 132, poz. 640, z 1996 r.
Nr 89, poz. 402 i Nr 106, poz. 496, z 1997 r. Nr 98, poz. 604, Nr 133, poz. 882
i 883 i Nr 141, poz. 943, z 1998 r. Nr 131, poz. 860, Nr 155, poz. 1016 i Nr
162, poz. 1118, z 1999 r. Nr 49, poz. 483 i Nr 70, poz. 778 oraz z 2000 r. Nr 6,
poz. 69, Nr 66, poz. 787 i Nr 109, poz. 1165) w art. 43 po ust. 1 dodaje się
ust. 1a w brzmieniu:
"1a. Przepisy ustawy stosuje się do pracowników zatrudnionych w Komendzie
  Głównej Żandarmerii Wojskowej i innych jednostkach organizacyjnych
  Żandarmerii Wojskowej.".
   
                                   Rozdział 7
                         Przepisy przejściowe i końcowe
                                        
                                    Art. 69.
W sprawach uregulowanych niniejszą ustawą do czasu wydania przewidzianych w niej
przepisów wykonawczych, nie dłużej jednak niż przez rok od dnia wejścia w życie
niniejszej ustawy, stosuje się odpowiednio dotychczas obowiązujące przepisy
dotyczące wojskowych organów porządkowych, jeżeli nie są z nią sprzeczne.
                                    Art. 70.
Ustawa wchodzi w życie z dniem 1 stycznia 2002 r.
                                                                                
                                                                                
